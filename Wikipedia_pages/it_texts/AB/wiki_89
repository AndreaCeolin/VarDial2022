{"id": "80845", "revid": "124386750", "url": "https://it.wikipedia.org/wiki?curid=80845", "title": "William Faulkner", "text": "Considerato uno dei pi\u00f9 importanti romanzieri americani del XX secolo, autore d'opere spesso provocatorie e narrativamente complesse, la sua ellittica prosa \u00e8 caratterizzata infatti da una scrittura densa di \"pathos\" e di grande spessore psicologico, con periodi lunghi e sintatticamente sinuosi resi da una cura meticolosa dello stile e del linguaggio compositivi, tanto da venir considerato in vita il rivale naturale di Ernest Hemingway, che gli si oppone con il suo altrettanto celebre stile conciso e minimalista. \n\u00c8 inoltre ritenuto forse l'unico vero scrittore modernista statunitense degli anni trenta, in quanto l'unico a sapersi riallacciare a quella ricca schiera di scrittori sperimentali europei quali James Joyce, Virginia Woolf e Marcel Proust, grazie al suo frequentissimo utilizzo di strumenti e modalit\u00e0 letterarie per l'epoca innovativi, come ad esempio il \"flusso di coscienza\", ed alle sue narrazioni elaborate mediante l'intrecciarsi di punti di vista multipli e l'ampio ricorso ai salti temporali nella cronologia dell'intreccio.\nBiografia.\nFaulkner nacque William Falkner (senza la \"u\": uno dei primi editori scrisse per errore il nome di Falkner come \"Faulkner\" e l'autore decise di mantenere quel cognome) a New Albany, nel Mississippi a cinquanta chilometri da Oxford, il primo di quattro figli di Murry Cuthbert Falkner (1870\u20131932) e Maud Butler (1871\u20131960). Nacquero poi Murry Charles \"Jack\" Falkner (1899\u20131975), John Falkner (1901\u20131963), e Dean Swift Falkner (1907\u20131935). Murry Falkner si era recato a New Albany per lavorare nella compagnia ferroviaria del padre, John Wesley Thompson Falkner, il nonno dello scrittore, il quale a sua volta l'aveva ereditata dal padre, il \"vecchio colonnello\" William Clark Falkner, bisnonno dello scrittore, che l'aveva fondata nel 1868 chiamando il tronco ferroviario \"Ripley Ship Island and Kentucky\" (Ripley Railroad, ora Ripley and New Albany Railroad).\nQuando William nacque, il padre era capostazione a New Albany e in seguito, nominato amministratore della compagnia, si trasfer\u00ec con la famiglia a Ripley. Quando il 24 settembre 1902 il padre fu costretto a lasciare il posto perch\u00e9 la ferrovia era stata venduta dal nonno di William, questi insieme alla famiglia si trasfer\u00ec a Oxford, dove si interess\u00f2 di allevamento, divenne rappresentante della \"Standard Oil\", di un frantoio di semi di cotone, di una fabbrica di ghiaccio e di una ditta di ferramenta, fino a ottenere, nel 1918, la carica di segretario e amministratore dell'Universit\u00e0.\nGli anni dell'infanzia.\nA Oxford i Falkner erano andati a vivere vicino ai genitori materni e paterni, e impiegarono una domestica, Caroline Barr (detta \"Mammy Callie\") che insegn\u00f2 ai ragazzi i nomi delle piante e degli uccelli e raccontava storie. William divenne amico della cugina Sallie (nata nel 1899), ma soprattutto di Estelle Oldham, figlia dei vicini, compagna di giochi, suo primo amore e pi\u00f9 tardi, dopo altri amori, sua moglie.\nL'infanzia del piccolo William fu lieta e le esperienze fatte nell'ambiente del profondo sud aiutarono il formarsi del suo mondo fantastico.\nEgli trascorreva molto tempo con il padre accanto ai recinti dei cavalli e, quando ebbe l'et\u00e0 per cavalcarlo, gli venne regalato un pony. Sempre con il padre esplorava la natura, girando per i boschi e osservando con occhio sempre pi\u00f9 attento l'impoverimento dovuto allo sfruttamento economico. Ma si dava anche alle letture esplorando la letteratura di Melville, Twain, Shakespeare, Conrad, Joel Chandler Harris o Sherwood Anderson.\nInizi\u00f2 allora l'interesse per gli ex schiavi neri che vedeva umiliati per la discriminazione razziale e soprattutto incominci\u00f2 l'amore per tutti i miti e le leggende della sua terra alla quale lo scrittore s'accost\u00f2 ascoltando le storie sulla sua famiglia e in particolare sul bisnonno, William Clark Falkner.\nLa nascita della tradizione letteraria di famiglia.\nIl bisnonno.\nIl bisnonno era stato una figura importante nella storia dello Stato: era giunto nel Mississippi, nella contea di Tippah a Ripley nel 1839, dopo essere fuggito da casa a soli 14 anni per raggiungere uno zio che gli aveva fatto in seguito studiare giurisprudenza; aveva combattuto durante la guerra civile tra i confederati con il grado di colonnello e guidato nel 1861 la battaglia di Manassas (Virginia), chiamata dai nordisti di Bull Run; aveva costruito una ferrovia e dato il proprio nome, Falkner, a una cittadina della vicina contea.\nSi era sposato, aveva visto morire la moglie in seguito al parto del primogenito John, il nonno di William, aveva partecipato ad alcuni duelli, si era risposato con una compagna d'infanzia dalla quale aveva avuto tre figli e due figlie e da queste vicende il pronipote scrittore avrebbe poi costruito la saga e la leggenda della sua famiglia.\nEbbero inoltre importanza per la carriera del pronipote le sue opere, fra cui molti romanzi, che diedero vita a una tradizione letteraria famigliare.\nIl \"vecchio colonnello\" aveva infatti scritto un romanzo, dal titolo \"The White Rose of Memphis\", uscito dapprima a puntate sul giornale di Ripley e in seguito diventato un vero bestseller, nel quale raccontava le sue avventure. Nel 1882 aveva pubblicato un altro romanzo ambientato a New York e nel 1884 le sue impressioni di un viaggio fatto in Europa dove raccontava che in Italia si era fatto scolpire una statua che sarebbe stata poi collocata presso la sua tomba, di fronte alla ferrovia.\nQuesta storia sar\u00e0 poi narrata da Faulkner in \"Sartoris\", dove l'ispirazione per il personaggio di John Sartoris deriver\u00e0 proprio dalla figura del bisnonno, e in altri racconti, sia in quelli raccolti in \"The Unvanquished\", sia in molti altri.\nData la peculiarit\u00e0 sociale e storica del sud degli Stati Uniti, \u00e8 comprensibile che il giovane Faulkner sia stato influenzato dalla storia della propria famiglia e della sua regione e ne abbia attinto. Il Mississippi ha segnato il suo \"sense of humor\", il suo sentire la tragica contrapposizione tra neri e bianchi, le sue caratterizzazioni nitide dei personaggi tipici e i suoi temi ricorrenti, come l'idea che dietro l'apparenza di sempliciotti e di eterni bravi ragazzi, si potessero scovare menti brillanti e fuori dal comune.\nFaulkner stesso raccontava un aneddoto spiritoso al quale faceva risalire la sua decisione di diventare scrittore. Narrava che da giovane si ubriacava, la sera, con gli amici. Tra questi c'era l'allora gi\u00e0 noto scrittore Sherwood Anderson. Osservandolo, Faulkner pens\u00f2: \"\u201cBel mestiere scrivere. La mattina lavori, il pomeriggio correggi un po' e prima di cena sei libero di andare ad ubriacarti con gli amici\u201d\". Comunic\u00f2 quindi ad Anderson che aveva deciso di diventare uno scrittore anche lui. Da quella sera, per un mese, Anderson disert\u00f2 le riunioni etiliche. Alla fine del mese la moglie di Sherwood Anderson buss\u00f2 alla porta di Faulkner e gli disse: \"\u201cSherwood dice che se giuri di non parlargli mai di letteratura ti far\u00e0 pubblicare dal suo editore. Non ne pu\u00f2 pi\u00f9 di stare tappato in casa per paura di incontrare un altro scrittore\u201d\". Faulkner era un burlone, ovviamente, e si divertiva a colorire questo aneddoto, ma il suo primo romanzo fu effettivamente pubblicato dall'editore di Sherwood Anderson.\nIl nonno.\nIl nonno di William, il \"giovane colonnello\", era un tipo facile al litigio e piuttosto arrogante, con una reputazione di grande bevitore. Aveva fondato nel 1912 la Banca di Oxford che era poi fallita e ne aveva fondata un'altra, la \"First National\", dalla quale per\u00f2 aveva in seguito ritirato il suo denaro per depositarlo nella banca rivale perch\u00e9 non era stato rinominato amministratore. Mor\u00ec nel 1922, quando William aveva 25 anni.\nIl padre.\nDal padre William eredit\u00f2 invece solamente il nome: era un uomo tranquillo e viveva da sudista decaduto. Insieme ai fratelli e alla nutrice afro-americana, William bambino trascorreva il tempo nei boschi a prendere le uova degli uccelli dai nidi o a scovare le vecchie reliquie di guerra disseminate ovunque dai soldati durante la guerra civile. Alla domenica andava a messa con i fratelli o passava il tempo, nei giorni di cattivo tempo, a giocare in una stanza che essi stessi avevano dipinto di rosso.\nEra una esistenza felice e tranquilla, a contatto con le donne di colore che lavoravano in casa come domestiche, il cocchiere afro-americano che gli insegn\u00f2 a guidare il calesse, le ex-cuoche ed ex-lavandaie che, insieme al padre, andava a trovare nelle loro abitazioni. Saranno questi personaggi a diventare i protagonisti di molta della sua narrativa in cui egli molte volte descrisse quei personaggi senza cambiarne neppure il nome.\nGli anni della adolescenza.\nDurante il periodo dell'adolescenza, che trascorse serenamente, ebbe inizio il suo interesse per le arti ed egli scrisse le sue prime poesie. Nel 1915 abbandon\u00f2 la scuola e per due anni studi\u00f2 da autodidatta mentre lavorava malvolentieri nella banca del nonno. Poi si mise a frequentare il campus dell'University of Mississippi, senza esservi iscritto.\nIl corso all'aeronautica britannica.\nNel 1918, Estelle, della quale il giovane era innamorato, annunci\u00f2 il suo fidanzamento con Cornell Franklin, laureato in legge e praticante legale nelle Hawaii. William si dichiar\u00f2 ai genitori di lei, ma questi gli preferirono l'altro, che offriva maggior sicurezza. Allora lui lasci\u00f2 il lavoro presso la banca per trasferirsi a Oxford dove lavor\u00f2 per un breve periodo in un negozio di armi. In seguito cerc\u00f2 di entrare nell'aeronautica militare ma non venne accettato sia perch\u00e9 non aveva frequentato l'Universit\u00e0, sia per la statura troppo bassa. Prov\u00f2 allora con l'aeronautica britannica, dove si fece registrare come nato in Inghilterra, e a Toronto inizi\u00f2 l'8 luglio di quell'anno un corso di addestramento che gli valse, il 22 dicembre, il brevetto di sottotenente ad honorem.\nI primi scritti.\nNell'inverno del 1918-1919 pubblic\u00f2 le sue prime poesie e i suoi primi racconti sul giornale \"Eagle\" di Oxford, sulla rivista universitaria \"The Mississippian\" e su \"\"New Republic\" (il 6 agosto 1919, la lunga poesia intitolata \"L'apr\u00e8s-midi d'un faune\").\nL'estate del 1919 Faulkner la trascorse come istruttore di golf presso il campus dell'universit\u00e0, nella quale a settembre venne ammesso a un corso speciale per ex-combattenti. Segu\u00ec per alcuni trimestri i corsi di lingua francese, di spagnolo e di letteratura inglese, senza per\u00f2 mai conseguire la laurea. Oltre ai primi suoi scritti, collabor\u00f2 a \"The Mississippian\"\" anche con traduzioni (da Paul Verlaine) e recensioni (su Conrad Aiken, Edna St. Vincent Millay, Eugene O'Neill), aiut\u00f2 a costruire il campo da tennis e frequent\u00f2 il gruppo filo-drammatico dei \"The Marionettes\".\nTra l'altro incontr\u00f2 Estelle, che faceva visita ai suoi dalle Hawaii portando con s\u00e9 la figlia Victoria, e le regal\u00f2 un dattiloscritto di poesie di 88 pagine intitolato \"Vision in Spring\".\nA New York e all'ufficio postale.\nNel novembre del '19 and\u00f2 a New York a trovare l'amico Stark Young, che abitava in una camera in affitto presso Elizabeth Prall, futura moglie di Sherwood Anderson. Lei dirigeva la libreria di Scribner e William accett\u00f2 di lavorarvi come commesso.\nIl 3 dicembre del 1921 ritorn\u00f2 a Oxford e nel marzo del 1922 ottenne un posto presso l'ufficio postale dell'universit\u00e0 dove lavorava il padre. Non sempre collaborativo con colleghi e clienti, non consegnava le riviste agli abbonati fino a quando le aveva lette o le prestava agli amici, e soprattutto passava il tempo a scrivere pi\u00f9 che a riordinare la posta. Lo stipendio era basso ed egli s'invent\u00f2 i lavori pi\u00f9 disparati: fond\u00f2 una societ\u00e0 di assicurazioni, la \"Bluebird Insurance Company\", che assicurava gli studenti dalle bocciature, ma che fu messa in seguito fuori legge dall'universit\u00e0 stessa, organizz\u00f2 un gruppo di Boy scouts e accompagnava i ragazzi nei boschi per studiare storia naturale.\nNell'ottobre del 1924 lasci\u00f2 il posto presso l'ufficio postale e a dicembre di quell'anno pubblic\u00f2, a proprie spese e con l'aiuto e la prefazione di Phil Stone, una raccolta di poesie dal titolo \"The Marble Faun\": mille copie delle quali riusc\u00ec a venderne solamente una cinquantina.\nUn anno a New Orleans e in Europa.\nNel gennaio del 1925 si rec\u00f2 a New Orleans per incontrare Sherwood Anderson, con l'intenzione di partire poi per l'Europa ma, essendo il viaggio stato rimandato di sei mesi, inizi\u00f2 a collaborare alla rivista \"The Double Dealer\" e all'edizione della domenica del \"Times-Picayune\" per dieci dollari alla settimana. In questo periodo conobbe anche Anita Loos e si innamor\u00f2 di Helen Baird, scultrice.\nA marzo arriv\u00f2 Sherwood con Joseph Conrad che era tra gli scrittori pi\u00f9 apprezzati da Faulkner e sotto il suo influsso incominci\u00f2 a scrivere prosa. In poche settimane scrisse \"The Soldier's Pay\" (\"La paga del soldato\", durante la lavorazione intitolato \"Mayday\") che, grazie alla raccomandazione di Sherwood presso il suo editore, Boni &amp; Liveright, uscir\u00e0 nel 1926 ottenendo poco successo e scarse vendite. Intanto, con l'amico pittore William Spratling riusc\u00ec a partire per l'Europa e visit\u00f2 l'Italia, la Svizzera e Parigi, dove visse sulla \"rive-gauche\" della Senna e si fece crescere la barba. Forse incontr\u00f2 anche James Joyce di cui aveva letto \"Ulysses\".\nIl ritorno a Oxford.\nVerso la fine del 1925 Faulkner ritorn\u00f2 a Oxford e durante la primavera del 1926 fece l'istruttore di golf mentre nel periodo estivo lavor\u00f2 dapprima presso una segheria e in seguito sui battelli da pesca. Insieme a \"Soldiers' Pay\" (che la madre giudic\u00f2 scandaloso e il padre si rifiut\u00f2 di leggere) vide le stampe una raccolta di caricature di personaggi celebri di New Orleans, \"Sherwood Anderson and Other Famous Creoles\", con disegni di William Spratling, che gli cost\u00f2 la perdita dell'amicizia di Sherwood.\nIntanto Estelle era tornata a Oxford e stava divorziando dal marito. William regal\u00f2 alla figlia di lei per l'ottavo compleanno un coloratissimo manoscritto intitolato \"The Wishing Tree\". Nel marzo 1927 Helen Baird si spos\u00f2 con un altro uomo.\n\"Mosquitos\".\nNell'aprile 1927 venne pubblicato \"Mosquitoes\" (\"Zanzare\") che descrive in modo satirico la societ\u00e0 letteraria di New Orleans. Il libro non ebbe alcun successo e l'editore \"Boni &amp; Liveright\", che gi\u00e0 aveva pubblicato \"Soldier's Pay\", sospese il contratto con il quale si era impegnato a pubblicare altri tre libri dell'autore.\nIl matrimonio con Estelle.\nNonostante anche \"Flags in the Dust\" venisse rifiutato (attraverso l'amico Ben Wasson, ora agente letterario a New York) da ben 11 case editrici, Faulkner non si scoraggi\u00f2 e continu\u00f2 a scrivere, mentre cercava di guadagnarsi da vivere facendo disparati e saltuari lavori, tra cui l'imbianchino e il falegname. Il 20 giugno 1929, dopo che il divorzio di lei divenne definitivo, spos\u00f2 la sua mai dimenticata Estelle, prima e unica moglie che lo sosterr\u00e0 con fiducia sino alla fine dei suoi giorni.\nTra i lavori saltuari dell'estate del 1929, prima che uscisse \"Sartoris\" (versione tagliata e reintitolata di \"Flags in the Dust\"), ci fu quello di fuochista alla centrale elettrica dell'Universit\u00e0, ma Faulkner durante gli orari di minor lavoro, di solito tra la mezzanotte e le quattro del mattino, continuava instancabilmente a scrivere.\n\"Sartoris\".\nNel 1929 usc\u00ec \"Sartoris\", nell'edizione \"Harcourt, Brace\", il primo romanzo ambientato nella mitica \"Yoknapatawpha County\": fedele riproduzione della Contea \"Lafayette\", dove Faulkner visse lungo quasi tutto l'arco della sua vita.\nLa storia narrata nel romanzo \u00e8 quella del bisnonno e del nonno dell'autore e dar\u00e0 inizio al filone faulkneriano con la ricostruzione immaginaria ma in fondo realistica della storia del Sud ottocentesco.\nFaulkner conobbe in questa occasione lo scrittore James Silver, in seguito professore presso l'Universit\u00e0 del Mississippi, che gli aveva portato da leggere la sua tesi di Laurea sulla Guerra Civile. Fu l'inizio di una lunga amicizia.\n\"The Sound and the Fury\".\nNell'ottobre di quell'anno (1929) usc\u00ec anche \"The Sound and the Fury\" (\"L'urlo e il furore\") che narra il dramma di una vecchia famiglia del Sud, i Compson, una volta ricca e ora in decadenza. Il romanzo, pur essendo considerato dallo stesso autore il suo migliore e ricevendo critiche buone o entusiastiche, non ebbe successo e rimane ancor oggi una tra le sue opere pi\u00f9 difficili ed enigmatiche.\n\"As I Lay Dying\".\nNel 1930 venne poi pubblicato \"As I Lay Dying\" (\"Mentre morivo\"), scritto velocemente dal 15 ottobre all'11 dicembre dell'anno precedente, ma, come gi\u00e0 accaduto per \"L'urlo e il furore\", il libro non raccolse alcun consenso.\nNel frattempo tre riviste pubblicarono suoi scritti. \"Forum\", a distribuzione nazionale, nel numero di aprile fece uscire il racconto \"A Rose for Emily\", \"The Saturday Evening Post\" nel numero di settembre \"Thrift\", e \"Scribner's\" nel numero di gennaio 1931 \"Dry September\".\nNell'aprile del 1930 William ed Estelle avevano comprato una casa in rovina su un terreno appena fuori Oxford. La chiamarono \"Rowan Oak\" e cominciarono i lavori, anche ad opera dello stesso Faulkner, per renderla abitabile. Quando riuscirono a trasferirvisi, oltre ai due figli di Estelle, andarono a viverci, pi\u00f9 tardi, anche i domestici Caroline Barr e Ned Barnett, detto \"zio Ned\".\nLa vendita dei racconti \"Red Leaves\" e \"Lizards in Jamshyd's Courtyard\" a \"The Saturday Evening Post\" fruttarono alla coppia 750 dollari: pi\u00f9 di tutti i romanzi scritti fino ad allora.\nL'11 gennaio del 1931 nacque prematuramente la figlia Alabama, che mor\u00ec dopo soli 9 giorni.\n\"Sanctuary\".\nIn questi anni Faulkner, nel tentativo di guadagnare, ebbe l'idea di \"Sanctuary\" (\"Santuario\"), un romanzo dal valore sensazionale, scritto in uno stile che anticipa il pulp e che venne pubblicato nel 1931 portandogli finalmente il successo e alleviando notevolmente i suoi problemi economici.\nIn \"Santuario\" Faulkner affronta, in modo incredibilmente attuale, i temi della corruzione e del male con un tono definito gotico. Il libro produsse a Oxford uno scandalo notevole e come scrive Fernanda Pivano \"\"Amici e parenti lessero il libro di nascosto, avvolgendolo in carte pesanti mentre lo portavano dal negozio di MacReed a casa, e subito andando a protestare dall'autore. Era fin troppo evidente, oltre tutto, che l'autore mostrava di conoscere un po' troppo da vicino gli ambienti che in quegli Anni Rosa sembravano malfamati: i contrabbandieri di alcool, i bordelli, le ma\u00eetresses\".\"\nMa intanto Faulkner, grazie agli introiti dovuti alle vendite del romanzo, ma anche alle prime edizioni europee dei suoi libri che cominciavano a uscire a Londra e a Parigi, pot\u00e9 finire di restaurare la sua casa a due piani in stile coloniale.\nLa casa era stata costruita nel 1836 da un piantatore irlandese, ereditata poi dalla famiglia Anderson che la aveva usata come fattoria (nel cui frutteto William e i fratelli avevano rubato la frutta, mentre andavano a fare una nuotata nello stagno del bosco). Quando Faulkner l'aveva acquistata, la casa era priva di corrente elettrica e di acqua corrente, ma aveva un pascolo discretamente vasto che sarebbe potuto diventare un galoppatoio; ed anche un campo da tennis facilmente trasformabile in ampia spianata, come fu poi fatto.\nIl lavoro a Hollywood.\nCon l'uscita di \"Santuario\" arriv\u00f2 il successo. Uscirono il racconto \"Spotted Horses\" su \"Scribner's\" (giugno 1931) e la raccolta di racconti \"These 13\" a settembre presso \"Cape &amp; Smith\". Faulkner ha soprattutto modo di partecipare a conferenze, incontrare colleghi scrittori (tra cui Dorothy Parker, H. L. Mencken, Robert Benchley, John O'Hara, John Dos Passos, Frank Sullivan, Dashiell Hammett, Lillian Hellman, Nathanael West ecc.) e altri editori.\nIl successo per\u00f2 significava anche ricevere l'attenzione dei produttori di Hollywood: qui Faulkner cominci\u00f2 a collaborare e poi lavor\u00f2 per i vent'anni successivi, dividendo il suo tempo tra la frenetica citt\u00e0 del cinema e la vita dal ritmo tranquillo di Oxford.\nTra i racconti pubblicati \"Turn About\" (su \"The Saturday Night Evening Post\" di marzo 1932), l'introduzione alla nuova edizione di \"Sanctuary\" (1932), \"Idyll in the Desert\" (pubblicato da Random House in edizione limitata di 400 copie).\nNel maggio 1932 F. lavor\u00f2 per la Metro-Goldwyn-Mayer per meno di una settimana; poi venne assunto da Howard Hawks per scrivere la sceneggiatura del film \"Rivalit\u00e0 eroica\".\n\"Light in August\".\nNel 1932 pubblic\u00f2 \"Light in August\" (\"Luce d'agosto\") e vendette i diritti per la realizzazione del film \"Perdizione\". L'anno successivo prese il brevetto di pilota e il 24 giugno nacque la figlia Jill.\nIn autunno compr\u00f2 un biplano dall'amico pilota Vernon Omlie e, per aiutare il fratello Dean, chiese a lui di insegnargli a volare. I tre faranno diversi voli e anche qualche dimostrazione pubblica con il nome di \"W. Faulkner Famous Author Air Circus\". Il fratello morir\u00e0 poi il 10 novembre 1935 in un incidente aereo.\nNell'aprile 1934 usc\u00ec la raccolta di racconti \"Doctor Martino and Other Stories\" e successivamente, ancora su \"The Saturday Evening Post\", i racconti \"Ambuscade\", \"Retreat\" e \"Raid\".\n\"Pylon\".\nNe marzo del 1935 usc\u00ec \"Pylon\" (\"Pilone\"). La morte del fratello Dean, che lasci\u00f2 la moglie Louise incinta, lo gett\u00f2 nello sconforto anche perch\u00e9 se ne sent\u00ec responsabile. Continu\u00f2 il rapporto con Howard Hawks, per il quale lavor\u00f2 a diversi progetti della 20th Century Fox. Nello stesso anno cominci\u00f2 una relazione amorosa con la segretaria di lui, Meta Doherty Carpenter (1908-1994), che si protrasse per oltre 15 anni.\n\"Absalom, Absalom!\".\nMentre terminava \"Absalom, Absalom!\" (\"Assalonne, Assalonne!\", 1936) e la sceneggiatura de \"Le vie della gloria\" fin\u00ec in ospedale per alcolismo. Anche la moglie divenne preda del vizio di bere. I due per un periodo vissero a Santa Monica (California), mentre lui scriveva la sceneggiatura di \"La pi\u00f9 grande avventura\", poi diretto da John Ford.\nNel 1937, durante un viaggio a New York, recuper\u00f2 l'amicizia con Sherwood Anderson. Poi venne riaccompagnato dall'amico Eric J. Devine a Oxford, perch\u00e9 si disintossicasse dall'alcool.\nAlla fine dell'anno, mentre lavorava a diverse storie, poi pubblicate con \"The Wild Palms\", leggeva ad alta voce John Keats e A. E. Housman alla figliastra Victoria, tornata a casa dalla madre dopo il fallimento del suo primo matrimonio.\n\"The Unvanquished\".\nNel 1938 usc\u00ec \"The Unvanquished\" (\"Gli invitti\"), poi considerato uno dei suoi capolavori. Dalla vendita dei diritti cinematografici guadagn\u00f2 abbastanza per comprare terreno allargando i confini della sua tenuta. Alla fine dell'anno prese Harold Ober come nuovo agente letterario.\nIl successo fu per\u00f2 provvisorio, se si considera che tra il 1931 e il 1945 la sua opera pass\u00f2 quasi inosservata in America e che la fama di Faulkner era maggiore in Europa: soprattutto in Francia, dove egli veniva pubblicato da Gaston Gallimard e aveva l'appoggio di intellettuali quali Gide, Malraux e Sartre.\nOpere successive.\nDopo queste opere, Faulkner scrisse libri di forza meno incisiva come \"The Wild Palms\" (\"Palme selvagge\", 1939), \"The Hamlet\" (\"Il borgo\", 1940, parte della trilogia cosiddetta \"Snopes\", dal nome della famiglia protagonista, che comprende anche \"The Town\", 1957 e \"The Mansion\", 1959), il racconto \"The Bear\" (su \"The Saturday Evening Post\" del novembre 1941) o \"Go Down, Moses\" (1942, da lui considerato un romanzo: nonostante l'editore che volle aggiungerci \"and Other Stories\").\n\u00c8 questo un periodo di nuove difficolt\u00e0 economiche, con la guerra che ha stretto i cordoni della borsa o convertito le storie che produce in propaganda bellica. A Hollywood, quando non riusciva a trovare lavoro, Faulkner se ne andava a pescare con Clark Gable. Gli riusc\u00ec comunque di collaborare al film \"Arcipelago in fiamme\".\nNel 1944 venne ospitato dall'amico scrittore A. I. Bezzerides e lavor\u00f2 ai film \"Acque del sud\", tratto da Ernest Hemingway; \"Il grande sonno\", da Raymond Chandler; e \"Il romanzo di Mildred\" da James M. Cain.\nNel 1946, grazie al critico Malcolm Cowley, che divulg\u00f2 la sua difficile prosa nell'antologia da lui curata \"The Portable Faulkner\" pubblicata per la Viking Press, l'opera di Faulkner venne rilanciata. Inoltre, il racconto \"An Error in Chemistry\" vinse il secondo premio a un concorso indetto da \"Ellery Queen's Mystery Magazine\".\nL'anno successivo lo scrittore lavor\u00f2 a \"La valle del sole\" (titolo originale: \"Stallion Road\") e brevemente a \"L'uomo del Sud\" di Jean Renoir. In qualche modo per\u00f2 si sentiva in crisi con la Warner Bros. per la quale stava lavorando e si rifugiava a Rowan Oak. Ad aprile tenne sei lezioni di letteratura presso l'universit\u00e0 del Mississippi, a condizione che non venissero registrate n\u00e9 si prendessero appunti.\nNel 1948 Faulkner pubblic\u00f2 il romanzo \"Intruder in the Dust\" (\"Non si fruga nella polvere\") e nel 1949 una raccolta di racconti gialli intitolata \"Knight's Gambit\" dove il protagonista era Gavin Stevens (apparso anche in \"Luce d'agosto\" e in \"Scendi, Mos\u00e8\"), detective e avvocato, profondo conoscitore della vita e delle abitudini degli abitanti della contea di Yoknapatawpha.\nMolti dei suoi racconti e dei suoi romanzi hanno per teatro l'immaginaria contea di Yoknapatawpha, per descrivere la quale lo scrittore si \u00e8 ispirato alla contea, quasi identica in termini geografici, di Lafayette nel Mississippi, il cui capoluogo era la sua citt\u00e0 natale, Oxford. Yoknapatawpha \u00e8 il suo marchio di fabbrica ed \u00e8 considerata una delle pi\u00f9 monumentali creazioni di fantasia nella storia della letteratura.\nIl Nobel e oltre.\nNel 1949 gli fecero visita scrittori come Eudora Welty e registi come Clarence Brown, ed inoltre vinse il \"Premio O. Henry\" per il racconto \"A Courtship\". In seguito si offr\u00ec come mentore a Joan Williams e pubblic\u00f2 \"Collected Stories of William Faulkner\" (1950), senza aspettarsi (gli venne annunciato il 10 novembre e consegnato il 10 dicembre) il Premio Nobel per la letteratura per l'anno 1949 (ritardato al 1950). Dapprima riluttante, decise poi di recarsi a Stoccolma; lo accompagn\u00f2 la figlia Jill.\nNel 1951 scrisse \"Requiem for a Nun\" (\"Requiem per una monaca\"), una commedia in tre atti preceduta da lunghi prologhi senza dialogo. Lo scritto era per met\u00e0 un'opera narrativa e per met\u00e0 un'opera teatrale, con le due parti alternate tra di loro. Lo stesso Faulkner, interrogato in proposito dai giornalisti, dichiar\u00f2 che quella era semplicemente \"la forma che riteneva pi\u00f9 congeniale alla storia che voleva raccontare\".\nDa \"Requiem per una monaca\" venne tratta nel 1956 una versione teatrale in francese da Albert Camus.\nNel 1951 Faulkner collabor\u00f2 anche alla sceneggiatura di \"La mano sinistra di Dio\", nuovamente per Howard Hawks, ma il film fu realizzato anni dopo da Edward Dmytryk senza la firma dell'autore.\nNel 1952, allevando cavalli, cadde due volte danneggiando la schiena. Poi accett\u00f2 la laurea honoris causa in Lettere dalla Tulane University, dichiarando durante la cerimonia che non ne avrebbe mai accettate altre. Durante un viaggio a Parigi, dove cadde pi\u00f9 volte, i medici che lo visitarono si accorsero che la schiena aveva diverse fratture, ma lo scrittore rifiut\u00f2 di operarsi come anche pi\u00f9 tardi, quando a Memphis venne ricoverato per lo stesso problema (e per depressione e alcolismo).\nNel 1953 scrisse il saggio quasi autobiografico \"Mississippi\" per la rivista \"Holiday\" (aprile 1954) e volle partecipare al funerale di Dylan Thomas, da poco conosciuto. Collabor\u00f2 quindi alla sceneggiatura di \"La regina delle piramidi\".\nNel 1954 pubblic\u00f2 il romanzo allegorico \"A Fable\" (\"Una favola\"), che gli fece ottenere il National Book Award per la narrativa e il Premio Pulitzer. Lo stesso anno la figlia Jill spos\u00f2 Paul D. Summers e si trasfer\u00ec a Charlottesville in Virginia.\nNel 1955 pubblic\u00f2 \"An Innocent at Rinkside\" per \"Sports Illustrated\" e la conferenza \"On Privacy\" su \"The Harper's\" (ma scritta per l'University of Oregon e per l'University of Montana dove la pronunci\u00f2 in aprile).\nLo stesso anno usc\u00ec una nuova raccolta di racconti, \"Big Woods\" sul tema della caccia; poi fin\u00ec la trilogia (formata da \"The Hamlet\", \"The Town\" e \"The Mansion\").\nDiversi film di successo furono tratti da sue opere, con l'autore ancora in vita, come \"La lunga estate calda\" (tratto da \"The Hamlet\") e \"The Sound and the Fury\", entrambi di Martin Ritt, o \"Il trapezio della vita\" di Douglas Sirk (tratto da \"Pylon\").\nNel 1962 usc\u00ec il suo ultimo libro, \"The Reivers\" (\"I saccheggiatori\").\nLa morte.\nNonostante l'ultima parte della sua vita fosse segnata dal grave problema dell'alcolismo ed egli entrasse e uscisse da diversi ospedali durante i suoi lunghi viaggi (in Europa, ma anche in America latina e in Giappone e nelle Filippine), le sue condizioni non gli impedirono di presenziare all'assegnazione del Premio Nobel per la letteratura e di pronunciare uno dei discorsi pi\u00f9 significativi dal punto di vista morale mai ascoltati in tale occasione. Faulkner decise, inoltre, di devolvere il proprio premio per la costituzione di un fondo che avesse come scopo quello di aiutare e incoraggiare nuovi talenti letterari, il Premio Faulkner.\nMor\u00ec all'et\u00e0 di sessantaquattro anni, il 6 luglio 1962, a causa di un infarto miocardico acuto nell'ospedale \"Wright's Sanitorium\" di Byhalia (Mississippi) e fu sepolto nel St. Peter Cemetery di Oxford.\nLa vecchia casa di Oxford \u00e8 stata donata all'universit\u00e0 del Mississippi in ricordo dello scrittore e con l'intento di fornire alloggio per gli studenti di giornalismo."}
{"id": "80848", "revid": "115667595", "url": "https://it.wikipedia.org/wiki?curid=80848", "title": "Legge del fratricidio", "text": "La legge sul fratricidio fu una legge dell'impero ottomano che dava valore giuridico alla pratica, comune al tempo, di far uccidere possibili rivali o futuri pretendenti al momento dell'ascesa al trono. La legge fu applicata con una certa frequenza fino alla fine del XVII secolo.\nInserita nel Kanunname dal sultano Maometto II, essa prevedeva che con l'assenso degli \u02bfulam\u0101\u02be (religiosi e dottori garanti della legge coranica), il sultano potesse far uccidere i propri rivali e parenti stretti (spesso solo i fratelli maschi). Lo stesso Maometto II l'aveva applicata ante litteram al momento della sua salita al trono, eliminando l'unico fratello Ahmed, ancora neonato. In seguito altri sultani si limitarono ad esiliare, confinare o imprigionare eventuali eredi. Alcuni privarono i parenti prossimi dei titoli necessari, altri ritennero invece troppo cruento eliminare i propri parenti di sangue, preferendo allontanarli dalla scena pubblica e tenerli sotto stretta sorveglianza. \nLa norma sembrava rendersi necessaria in quanto la successione non veniva regolata da un'apposita legge e il trono passava di padre in figlio senza riguardi per l'eventuale maggiore anzianit\u00e0, scatenando dunque spesso accese lotte dinastiche. Va inoltre ricordato come i figli di un sultano fossero da considerarsi legittimi anche quando nati da una concubina o una moglie secondaria. A causa di ci\u00f2, gli eredi legittimi al trono aumentavano esponenzialmente rispetto alle normali casate europee dell'epoca. Inoltre, secondo la tradizione ottomana, il trono sultanale sarebbe dovuto passare nelle mani di un fratello del precedente sovrano, cosa che non manc\u00f2 di scatenare violente lotte fratricide, nonch\u00e9 l'invecchiamento progressivo dei presunti eredi, quando essi non furono pi\u00f9 eliminati."}
{"id": "80849", "revid": "287204", "url": "https://it.wikipedia.org/wiki?curid=80849", "title": "Fico secco", "text": ""}
{"id": "80854", "revid": "287204", "url": "https://it.wikipedia.org/wiki?curid=80854", "title": "Agostino Racalbuto", "text": "Biografia.\nDirettore della \"Rivista di psicoanalisi\", docente dal 1987 di Psicologia Dinamica presso l'Universit\u00e0 di Padova, Psicoanalista ordinario con funzioni di training della \"Societ\u00e0 Psicoanalitica Italiana\".\nSi specializz\u00f2 in Neuropsichiatria Infantile, e fu un profondo conoscitore delle problematiche dell'adolescenza; \u00e8 stato Presidente del \"Centro Veneto di Psicoanalisi\".\nA testimonianza della connessione mente-corpo, nel libro \"Tra il Fare e il Dire\" egli ha teorizzato che il pensiero nasce dalle tracce mnestiche di vissuti corporei libidico-emotivi, quindi da esperienze fisiche e sensoriali. Egli definisce questa modalit\u00e0 di conoscenza \"carnale\"; si tratta di un funzionamento di tipo preverbale, affettivo-sensoriale, che precede, e su cui si fonda, il funzionamento mentale. Tale funzionamento, basato non sulla parola ma sugli affetti-sensazioni, \u00e8 di importanza basilare per la psicoterapia, e pu\u00f2 essere colto dall'analista non solo in modo razionale, ma soprattutto attraverso il controtransfert.\nTra i suoi testi, \"I percorsi del simbolo\" e \"Tra il fare e il dire\", ambedue pubblicati da \"Cortina Editore\".\n\u00c8 scomparso a soli 56 anni per un aneurisma cerebrale."}
{"id": "80857", "revid": "1379212", "url": "https://it.wikipedia.org/wiki?curid=80857", "title": "Chamaecyparis", "text": "Chamaecyparis \u00e8 un genere di piante della famiglia delle Cupressacee. \nQueste piante, impropriamente chiamate cipressi, sono originarie delle coste occidentali e orientali del Nord America, e delle coste orientali dell'Asia. Possono raggiungere in natura i 60 m, hanno rami penduli e appiattiti.\nL'origine del nome \u00e8 greca \"khamai\" (piatto) e \"kuparissos\" (cipresso).\nTassonomia.\nIl genere \"Chamaecyparis\" comprende le seguenti specie:\nUtilizzi.\nQuattro specie sono molto utilizzate principalmente come alberi ornamentali (\"C. lawsoniana, C. obtusa, C. pisifera\" e \"C. thyoides\"), da queste specie sono state selezionate centinaia di variet\u00e0 ottenendone colorazioni che variano dal giallo al argentato oppure dalla crescita particolare con germogli filiformi o a bassa ramificazione. Sono specie rustiche amano terreni freschi silicei, si adattano bene negli ambienti umidi del nord Italia.\nIl legno \u00e8 profumato e molto costoso, viene utilizzato soprattutto in Giappone per la costruzione dei templi.\nAvversit\u00e0.\nLa pianta teme i marciumi radicali soprattutto a causa della \"Phytophthora\", oltre ci\u00f2 non \u00e8 molto adatta ai climi secchi e caldi."}
{"id": "80858", "revid": "287204", "url": "https://it.wikipedia.org/wiki?curid=80858", "title": "Morbio Inferiore", "text": "Morbio Inferiore () \u00e8 un comune svizzero di 4597 abitanti del Cantone Ticino, nel distretto di Mendrisio.\nStoria.\nL'insediamento ha origini romane, testimoniate dalla villa le cui fondamenta furono trovate. Successivamente vi si stabil\u00ec la famiglia De Castello, che costru\u00ec una fortezza citata per la prima volta nel 1198 e poi nel 1206 e nel 1209.\nUn drammatico fatto di sangue avvenne il 2 luglio 1843noto come \u201ci fatti del Bisbino\u201d. Alcuni giovani di Bruzella, Caneggio e Morbio di ritorno dal Santuario della Beata Vergine posto sulla vetta del Bisbino, nella zona oggi nota come \"I Crusett\" si scontrarono con altri pellegrini e nella rissa che ne scatur\u00ec fu ucciso tal Carlo Casartelli, detto Ballin, carabiniere di Chiasso, accorso in aiuto dei feriti. Seguirono diverse rappresaglie nei comuni della Valle di Muggio e il 6 luglio fu ucciso don Michele Cereghetti, parroco di Bruzella, da una fucilata tiratagli dal carabiniere Antonio Pagani che si apprestava ad arrestarlo. Due giorni dopo un fratello del Pagani uccise con un colpo di carabina il panettiere Antonio Ferrari di Morbio Inferiore. Le tre croci di legno, testimonianza dei pellegrinaggi parrocchiali verso il santuario, ricorderebbero anche le vittime di questi crimini.\nNel novembre del 2004 i sindaci di Vacallo, Chiasso e Morbio Inferiore lanciarono l'idea di creare un unico comune, tramite la sottoscrizione di una dichiarazione d'intesa, ma il progetto fu respinto a grande maggioranza da una votazione popolare il 25 novembre 2005 e il progetto formalmente ritirato con decreto legislativo del Gran Consiglio in data 22 gennaio 2008.\nStemma.\nLo stemma di Morbio Inferiore rappresenta un castello con una torre bianca su campo rosso e una rossa su campo bianco. Questo stemma ricorda l'antico castello che sorgeva attorno alla met\u00e0 del Seicento ed era situato dove ora si innalza il Santuario di Santa Maria dei Miracoli, consacrato nel 1613 e diventato Basilica il 2 giugno 1991.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella, nel 2019 gli abitanti erano 4'571\nAmministrazione.\nOgni famiglia originaria del luogo faceva parte del cosiddetto comune patriziale e aveva la responsabilit\u00e0 della manutenzione di ogni bene ricadente all'interno dei confini del comune. Il Patriziato di Morbio Inferiore \u00e8 estinto."}
{"id": "80861", "revid": "125752556", "url": "https://it.wikipedia.org/wiki?curid=80861", "title": "Barbara Spinelli", "text": "Biografia.\nNasce a Roma nel 1946, figlia delle personalit\u00e0 politiche Altiero Spinelli ed Ursula Hirschmann, pionieri del federalismo europeo. Suo padre era all'epoca un militante - seppur alquanto eterodosso - del PCI, mentre sua madre, un'ebrea tedesca, era sorella dell'economista Albert O. Hirschman: i due si erano conosciuti a Ventotene durante il loro confino per attivit\u00e0 anti-fascista, quando Ursula era sposata con il socialista liberale Eugenio Colorni (con il quale aveva avuto tre figlie: Silvia, Renata ed Eva). Ha inoltre due sorelle, Diana e Sara.\n\u00c8 stata la compagna dell'economista e politico, oltrech\u00e9 uno dei fondatori della moneta unica europea, Tommaso Padoa-Schioppa, fino alla morte di lui, nel dicembre del 2010.\nGiornalista professionista dal 1974, inizia la propria carriera giornalistica scrivendo articoli per \"Il Globo\". \u00c8 stata poi tra i fondatori del quotidiano \"La Repubblica\", dove ebbe una lunga relazione con il collega Mario Pirani, per poi passare, tra il 1984 ed il 1985, a collaborare col \"Corriere della Sera\" e \"La Stampa\", dapprima in qualit\u00e0 di corrispondente da Parigi, dove fin\u00ec per vivere, e poi come editorialista. Nell'ottobre del 2010 ritorn\u00f2 a lavorare per \"Repubblica\".\nCarriera politica.\nNel marzo del 2013, in seguito alle elezioni politiche italiane di quell'anno, assieme ad altri lancia una petizione, con l'appoggio del periodico di sinistra \"MicroMega\", per richiedere l'applicazione da parte del Parlamento della Repubblica Italiana della legge n. 361 del 1957, regolante la normativa d'eligibilit\u00e0 dei deputati e senatori della Repubblica, con l'intento d'impedire la potenziale eligibilit\u00e0 di Silvio Berlusconi nelle file del Senato italiano per conflitto d'interessi, facendo cos\u00ec eco a delle iniziative simili portate gi\u00e0 avanti da altri in due distinte occasioni, nel 1994 e nel 1996, e tutte perentoriamente bocciate dalla Giunta delle Elezioni della Camera dei deputati.\nIn occasione delle elezioni europee del 2014, figura poi tra i fondatori e promotori principali della coalizione \"L'Altra Europa con Tsipras\", una lista unica della sinistra italiana mirante ad avallare - tra le altre cose - la candidatura di Alex\u012bs Tsipras quale nuovo Presidente della Commissione europea, per cui da il proprio contribuito anche per la stesura delle liste elettorali in qualit\u00e0 di membro del collegio dei garanti, oltrech\u00e9 al candidarsi in tre circoscrizioni come capolista. Con 36.759 preferenze risulta dunque la prima nella Circoscrizione Italia centrale e, con 27.955, anche in quella meridionale, venendo perci\u00f2 eletta in entrambe le circoscrizioni.\nAl momento della formalizzazione delle candidature aveva per\u00f2 dichiarato che avrebbe rinunciato ad entrambi i seggi e, invece, il 7 giugno ne annuncia poi l'accettazione a seguito di vari alterchi e pressioni contrastanti all'interno della sua stessa coalizione, optando per\u00f2 per la sola circoscrizione centrale, lasciando quindi fuori il candidato Marco Furfaro, dirigente nazionale di Sinistra Ecologia e Libert\u00e0, e consentendo invece l'elezione di Eleonora Forenza, militante di Rifondazione Comunista, per la circoscrizione meridionale. L'11 maggio del 2015 abbandona la lista, dichiarandola un \u00abprogetto fallito\u00bb, e perci\u00f2 rimanendo per il resto del proprio mandato come membro indipendente all'interno del gruppo Sinistra Unitaria Europea/Sinistra Verde Nordica."}
{"id": "80865", "revid": "537465", "url": "https://it.wikipedia.org/wiki?curid=80865", "title": "Cryptomeria japonica", "text": "Cryptomeria japonica \u00e8 una pianta della famiglia Cupressaceae (da alcuni autori inserito nelle Taxodiaceae), originaria dell'Asia. \u00c8 l'unica specie nota del genere Cryptomeria.\nDescrizione.\nSi presenta come albero sempreverde di grandi dimensioni fino a 40 m d'altezza, con il fusto diritto e scarsamente rastremato, con la corteccia di colore rosso-brunastro; la chioma \u00e8 piuttosto densa con foglie lesiniformi lunghe circa 20 mm, disposte a spirale sui rametti, di colore verde chiaro, persistenti per 4-5 anni, microsporofilli riuniti in amenti, macrosporofilli riuniti in un cono tondeggiante; i frutti sono piccoli strobili di forma globosa, dotati di scaglie spinose all'apice e contenenti piccoli semi che ricordano quelli del cipresso.\nDistribuzione e habitat.\nOriginaria della Cina sud-orientale e del Giappone, importata in Europa gi\u00e0 dalla seconda met\u00e0 dell'Ottocento, pianta molto rustica in ogni zona d'Italia, nota col nome di \"crittomeria\", \"criptomeria\" o anche \"cedro rosso del Giappone\", trova le condizioni ideali nel \"Lauretum\" e nel \"Castanetum\" caldo, nelle stazioni fertili con buona umidit\u00e0 e abbondanti precipitazioni.\nTassonomia.\nIl genere \"Cryptomeria\" D. Don 1838 comprende una sola specie con 2 variet\u00e0:\nColtivazione.\nLa moltiplicazione avviene facilmente sia con la semina primaverile, che per via agamica a fine estate per talea, si utilizzano per il trapianto soggetti di 4-5 anni con circa 4000-4500 piante/ha.\nNell'arboricoltura da legno viene governata grazie al rapido sviluppo vegetativo, a fustaia con cicli di 35-40 anni o a ceduo indifferentemente, fornendo un ottimo legname, richiede terreno fertile, sciolto e profondo, non calcareo, con elevata umidit\u00e0 ambientale e stagione calda mitigata da frequenti precipitazioni, \u00e8 una pianta che si adatta a qualunque esposizione dal pieno sole all'ombra e si presta pertanto ad impianti molto densi.\nUsi.\nLegname.\nLe piante appartenenti al genere \"Cryptomeria\" forniscono essenze legnose volgarmente e commercialmente denominate cedro (o cedro rosso). A seconda della specie, si parla di cedro rosso giapponese per la \"Cryptomeria japonica\" e di cedro cinese per la \"Cryptomeria japonica var. sinensis\". \nIl legno profumato, leggero (p. sp. 0,40 da secco), di colore rosa-rossastro, tenero, omogeneo e molto durevole, resistente ai marciumi e ai processi di decomposizione, viene utilizzato per la fabbricazione di mobili, e in Giappone per le costruzioni in legno, e per pannelli divisori all'interno delle abitazioni\nCaratteristiche del legno:\nUso ornamentale.\nViene coltivata come pianta ornamentale per decorare aiuole erbose, grazie anche alla propriet\u00e0 di mutare il colore delle foglie nella stagione invernale, virando verso sfumature rosso-ruggine o bronzato, le cultivar nane vengono impiegate per giardini rocciosi o in vaso sui terrazzi."}
{"id": "80866", "revid": "21880", "url": "https://it.wikipedia.org/wiki?curid=80866", "title": "Criptomeria", "text": ""}
{"id": "80868", "revid": "104458", "url": "https://it.wikipedia.org/wiki?curid=80868", "title": "Vacallo", "text": "Vacallo () \u00e8 un comune svizzero di 3\u00a0407 abitanti del Cantone Ticino, nel distretto di Mendrisio.\nGeografia fisica.\nVacallo \u00e8 situato sul confine con l'Italia (provincia di Como, Lombardia), adagiato alle pendici del Monte Bisbino.\nStoria.\nVacallo, originariamente un villaggio contadino, a partire dagli anni 1960 \u00e8 diventato residenziale.\nNel novembre del 2004 i sindaci di Vacallo, Chiasso e Morbio Inferiore lanciarono l'idea di creare un unico comune, tramite la sottoscrizione di una dichiarazione d'intesa, ma il progetto fu respinto a grande maggioranza da una votazione consultiva popolare tenutasi il 25 novembre 2007.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nLa principale societ\u00e0 sportiva del paese \u00e8 la polisportiva SAV Vacallo (Societ\u00e0 Atletica Vacallo), con sezioni di atletica, pallacanestro, calcio e sci. Tra queste, la principale \u00e8 la SAV Vacallo Basket. Hanno sede a Vacallo anche societ\u00e0 dilattentistiche di tennis e calcio."}
{"id": "80870", "revid": "287204", "url": "https://it.wikipedia.org/wiki?curid=80870", "title": "Sagno", "text": "Sagno \u00e8 una frazione di 308 abitanti del comune svizzero di Breggia, nel Cantone Ticino (distretto di Mendrisio).\nGeografia fisica.\nSagno \u00e8 situato nella Valle di Muggio su un dosso del Monte Bisbino.\nStoria.\nIl territorio \u00e8 abitato fin dall'et\u00e0 del bronzo. Gi\u00e0 comune autonomo che si estendeva per 1,69\u00a0km\u00b2, nel 2009 \u00e8 stato accorpato agli altri comuni soppressi di Bruzella, Cabbio, Caneggio, Morbio Superiore e Muggio per formare il comune di Breggia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "80874", "revid": "118908319", "url": "https://it.wikipedia.org/wiki?curid=80874", "title": "Winsock", "text": "Winsock \u00e8 una libreria che viene utilizzata nel sistema operativo Microsoft Windows per utilizzare in maniera semplificata i protocolli di rete TCP/IP.\nIn Windows i protocolli TCP/IP sono implementati nei driver codice_1 e codice_2 ma, sebbene sia possibile per un programma utilizzare direttamente i servizi di questi driver, usualmente gli sviluppatori utilizzano la libreria Winsock per ragioni di semplicit\u00e0 e portabilit\u00e0 del codice. Infatti Winsock utilizza lo stesso concetto di \"socket\" (in inglese \"presa elettrica\") introdotto dalla libreria Socket BSD introdotta con la Berkeley Software Distribution (BSD) di UNIX.\nStoria.\nTrumpet Winsock.\nNella storia dei primi Winsock, \u00e8 la versione di Trumpet Software, Trumpet Winsock, ad aver avuto maggiore rilevanza. I primi produttori di Winsock, per il sistema operativo DOS, tra cui alcuni gruppi universitari, furono il PC/IP group al MIT, Sun Microsystems, FTP Software, Excelan, e Ungermann-Bass, principalmente in bundle con altro software o hardware. \u00c8 stata una delle poche implementazioni di Winsock per Windows 3.1. Windows 3.1 non era dotato di un Winsock perch\u00e9, bench\u00e9 il progetto WWW fosse stato lanciato l'anno precedente la commercializzazione di Windows 3.1, prima del lancio di Mosaic nel 1993 il web rimase per lo pi\u00f9 sconosciuto e solo nel 1994 inizi\u00f2 la sua vera espansione. Trumpet Winsock poteva essere configurato manualmente attraverso un'interfaccia grafica che richiedeva l'inserimento dell'indirizzo IP, del gateway e della lista dei domini. Successivamente Microsoft rilasci\u00f2 il suo Winsock come add-on di Windows for Workgroups, direttamente nella versione 1.1 (nome in codice Wolverine), infatti la versione 1.0 non fu mai resa pubblica. Microsoft Winsock sarebbe poi stato integrato, nella versione 2, in Windows 95. "}
{"id": "80875", "revid": "112870823", "url": "https://it.wikipedia.org/wiki?curid=80875", "title": "Teorema di Dandelin", "text": "Nella geometria, le coniche (l'ellisse, la parabola e l'iperbole) definite come sezioni piane di un cono, sono studiate inizialmente nello spazio in quanto curve \u201csolide\u201d. \nLe definizioni pi\u00f9 usate sono comunque quelle della geometria piana.\nIl legame semplice e suggestivo tra teoria piana e teoria \u201csolida\u201d viene stabilito nel 1822 dal matematico franco-belga Germinal Pierre Dandelin.\nA tal proposito ricordiamo le sfere di Dandelin, che consentono di analizzare pi\u00f9 nel dettaglio questo legame.\nSfere di Dandelin.\nUna sezione conica non degenere, figura ottenuta dalla intersezione di un piano con un cono, possiede una o due sfere di Dandelin caratterizzate dalla propriet\u00e0:\nOgni sezione conica ha una sfera di Dandelin associata a ciascuno dei suoi fuochi.\nL'interesse per le sfere di Dandelin deriva dal fatto che \u00e8 nota un'elegante dimostrazione del matematico belga Dandelin dell'equivalenza tra la definizione di conica data da Apollonio e la definizione di conica come luogo geometrico soddisfacente propriet\u00e0 di carattere metrico.\nNon pu\u00f2 sfuggire l'importanza della dimostrazione di questo teorema in quanto \u00e8 possibile parlare delle coniche e studiarle rimanendo nel piano.\nTeorema di Dandelin sull'ellisse.\nCostruzione geometrica dei fuochi di una conica (considerata come sezione piana di un cono rotondo indefinito).\nDimostrazione: Si consideri l'illustrazione che raffigura un piano che interseca un cono in un'ellisse e mostra le due sfere di Dandelin. Sia \"g\" una qualunque generatrice del cono e siano:\nDalla costruzione, risulta evidente che il punto P \u00e8 \"esterno alle due sfere\".\nI due segmenti PF' e PP' sono uguali perch\u00e9 segmenti di tangenti condotte da un punto esterno ad una stessa sfera.\nAnalogamente, sar\u00e0 anche PF\"=PP\".\nSommando membro a membro le due uguaglianze trovate abbiamo la relazione:\nPF' formula_1 PF\" = P'P\" = costante.\nChe costituisce, appunto, la definizione dell'ellisse considerata come luogo dei punti del piano per i quali \u00e8 costante la somma delle distanze da due punti fissi detti fuochi.\nAnalogamente si pu\u00f2 osservare che Dandelin non solo dimostr\u00f2 l'equivalenza tra la teoria solida e la teoria piana dell'ellisse, ma anche dell'iperbole e della parabola.\nAnalizziamo il caso della dimostrazione dei fuochi dell'iperbole:\nTeorema di Dandelin sull'iperbole.\nDimostrazione: Si consideri l'illustrazione che raffigura un piano che interseca un cono in un'iperbole e mostra le due sfere di Dandelin. Sia \"g\" una qualunque generatrice del cono e siano:\nDalla costruzione, risulta evidente che il punto P \u00e8 \"esterno alle due sfere\".\nI due segmenti PF' e PP' sono uguali perch\u00e9 segmenti di tangenti condotte da un punto esterno ad una stessa sfera.\nAnalogamente, sar\u00e0 anche PF\"=PP\".\nSottraendo membro a membro le due uguaglianze trovate abbiamo la relazione:\nPF' formula_2 PF\" = P'P - P\"P = costante \nChe costituisce, appunto, la definizione dell'iperbole considerata come luogo dei punti del piano per i quali \u00e8 costante la differenza delle distanze da due punti fissi detti fuochi.\nAnalizziamo adesso il caso della dimostrazione del fuoco della parabola:\nTeorema di Dandelin sulla parabola.\nDimostrazione: Si consideri l'illustrazione che raffigura un piano che interseca un cono in una parabola e mostra una sfera di Dandelin. Sia \"g\" una qualunque generatrice del cono e siano:\nDalla costruzione, risulta evidente che il punto P \u00e8 \"esterno alla sfera\". Quindi, per la nota propriet\u00e0 delle tangenti ad una sfera condotte da un punto esterno, sar\u00e0:\nPP' = PF.\nInoltre, i tre punti A, P' e P\" sono allineati in quanto giacciono sull'intersezione del piano in cui giace la circonferenza di contatto tra il cono e la sfera con il piano determinato dalle due rette AV e PP\" (ambedue parallele all'asse della parabola).\nDalla costruzione si osserva che i due triangoli AVP' e P'PP\" sono simili e dato che il primo \u00e8 isoscele, anche il secondo lo sar\u00e0. Avremo, pertanto:\nPP' = PP\".\nLa propriet\u00e0 transitiva, applicata alle due uguaglianze trovate, ci permette di concludere che sar\u00e0:\nPF = PP\"\nrelazione che costituisce, appunto, la definizione della parabola come luogo dei punti del piano equidistanti da un punto fisso detto fuoco e da una retta fissa detta direttrice.\nOsservazioni.\nIn conclusione, dall'analisi delle dimostrazioni del teorema di Dandelin sull'iperbole e sulla parabola, si pu\u00f2 osservare che:\nUna dimostrazione unificata del teorema di Dandelin.\nUna definizione compatta di sezione conica (non degenere) riguarda i punti di un piano che sono in una particolare relazione con uno specifico punto detto fuoco ed una specifica retta non passante per il fuoco chiamata direttrice: si dice sezione conica definita dalla coppia (fuoco, direttrice) il luogo dei punti per i quali \u00e8 costante il rapporto fra distanza dal fuoco e distanza dalla direttrice. L'equivalenza fra questa definizione e quella di intersezione di un cono circolare retto con un piano non passante per il suo vertice \u00e8 data da una formulazione valida per qualunque conica del teorema di Dandelin.\nDimostrazione\nConsideriamo un cono circolare retto indefinito \"K\" di vertice \"V\" e un \"piano di intersezione\" \u03a0 non passante per \"V\"; chiamiamo:\nConsideriamo \"S\" una delle due sfere di Dandelin tangenti al cono e a \u03a0 o l'unica sfera di Dandelin nel caso che sia \nformula_7. Chiamiamo \"F\" il punto in cui la sfera \u00e8 tangente al piano di intersezione, \"C\" la circonferenza formula_8 e \"d\" la retta intersezione di \u03a0 e il piano contenente \"C\".\nFacciamo riferimento alla figura seguente che, nella fattispecie, riguarda il caso di un'ellisse. \nPer una maggior chiarezza, abbiamo evitato di visualizzare la seconda sfera di Dandelin e del cono abbiamo tracciate solo alcune generatrici.\nCi proponiamo di mostrare che \"F\" rappresenta un (il) fuoco della conica \u0393 e che la retta \"d\" \u00e8 la sua direttrice. Pi\u00f9 specificamente dimostriamo che vale la seguente propriet\u00e0:\nformula_9.\ndove \"P\" \u00e8 un qualsiasi punto della conica, \"PD\" denota la perpendicolare alla retta \"d\" passante per il punto \"P\" e la sua lunghezza, cio\u00e8 la distanza del punto \"P\" dalla retta \"d\", ed \"e\" \u00e8 una costante (che rappresenta l'eccentricit\u00e0), cos\u00ec che, per definizione, l'insieme dei punti \"P\" costituisce una sezione conica. La dimostrazione che vediamo ora vale per tutti e tre i tipi di coniche.\nSiano:\n\"PA\" e \"PF\" rappresentano perci\u00f2 due segmenti tangenti alla sfera, condotti dallo stesso punto \"P\", e quindi hanno la stessa lunghezza:\nformula_10.\nNel triangolo rettangolo \"PQA\" abbiamo:\nformula_11\nmentre nel triangolo rettangolo \"PQD\",\nformula_12.\nCombinando le precedenti tre equazioni e semplificando, otteniamo:\nformula_13\nformula_14\ne perci\u00f2\nformula_15.\nQuesta coincide proprio con la definizione di conica come luogo di punti di un piano per cui il rapporto tra la distanza di un suo generico punto dal fuoco e dalla direttrice \u00e8 costante e coincide con la sua eccentricit\u00e0."}
{"id": "80876", "revid": "599013", "url": "https://it.wikipedia.org/wiki?curid=80876", "title": "Vmx", "text": ""}
{"id": "80879", "revid": "842", "url": "https://it.wikipedia.org/wiki?curid=80879", "title": "Velocity Engine", "text": ""}
{"id": "80880", "revid": "1543377", "url": "https://it.wikipedia.org/wiki?curid=80880", "title": "Presentazione della Vergine al Tempio (Fra Carnevale)", "text": "La Presentazione della Vergine al Tempio \u00e8 un'opera, olio e tempera su tavola, (146,4x96,5\u00a0cm), di Fra Carnevale, dipinta verso il 1467 e conservata al Museum of Fine Arts di Boston. \u00c8 una delle due \"Tavole Barberini\" gi\u00e0 appartenenti alla Collezione Barberini di Roma.\nDescrizione.\nIl dipinto mostra apparentemente una scena di vita quotidiana dominata dalla mole di un maestoso edificio rinascimentale nel quale si avverte d'acchito la lezione di Leon Battista Alberti. La disposizione rigorosa dell'impianto prospettico porta subito l'attenzione dell'osservatore sulla galleria di eleganti colonne con capitelli ionici che - sormontate da archi a tutto sesto - compongono la navata centrale dell'edificio. Esse reggono una trabeazione con belle modanature, sulla quale poggia un ordine superiore di finestre rettangolari che corrono lungo tutta la navata e lasciano scorgere altre aperture che danno verso l'esterno, sul lato sinistro dell'edificio. Una copertura lignea, fatta di travi tra loro incernierate, completa in alto lo scorcio della navata. Un tramezzo che non tocca l'altezza delle colonne, con archi, colonnine addossate, nicchie e fregi decorativi lascia scorgere, al di l\u00e0 di esso, una parte dell'abside.\nAbbandonando per un attimo la suggestione prospettica delle colonne interne, lo sguardo si concentra - tra una molteplicit\u00e0 di figure che popolano la pavimentazione antistante - sulla facciata rinascimentale dell'edificio. La tavola lascia intravedere l'apertura delle due navate laterali: quella di sinistra, nascosta nella penombra, sormontata da un'ampia cornice e da un bassorilievo con la raffigurazione di due dame (forse Maria ed Elisabetta nella scena della \"Visitazione\") che si abbracciano sotto lo sguardo delle loro ancelle; quella di destra, che si vede appena, \u00e8 pur essa sormontata da un bassorilievo (con un soggetto che non si lascia indovinare).\n\u00c8 sull'ingresso centrale che si addensa la luce del dipinto e che l'artista vuole condurre al centro dell'attenzione perch\u00e9 l'osservatore possa condividere con lui il piacere delle armonie dell'estetica rinascimentale, con il raffinato recupero della classicit\u00e0 della Roma antica. Vuole che si ammiri l'atrio, con le sue due colonne di marmo policromo poggianti su alti plinti con figure profane (rispettivamente una \"fanciulla danzante\" e un \"satiro\" che provvede a far musica) che reggono mensole ornate da bucrani, poi l'arco del portale, retto da pilastri incorniciati da lesene e ornato da medaglioni, e infine, al di sopra dell'arco, la ricca trabeazione ornata da una ghirlanda di cornucopie e di fronde che si raccorda con quella che corre su tutta la facciata dell'edificio.\nVerso la sommit\u00e0 del quadro si trovano un altro fregio e ampie mensole che sormontano i due bucrani e che reggono, incorniciate da una misteriosa area di luce, le statue (forse anch'essi dei bassorilievi) dell\"'Angelo annunziante\" e della \"Vergine annunziata\".\nMa ancora non si \u00e8 al coronamento dell'edificio, poich\u00e9 esso sembra (come un'eco del Palazzo Ducale di Urbino) voler proseguire illimitatamente verso l'alto, con pareti murarie lasciate in penombra.\nDi quale edificio si tratta? Proprio le statue dell\u2019\"Annunciazione\" \u2013 a dispetto dei motivi profani del satiro e della fanciulla che danza \u2013 suggeriscono che si tratti di un luogo di culto. Se si aguzza la vista e si esplorano le nicchie del tramezzo, si scopre che una di esse \u00e8 una cappella, con tanto di altare sormontato da un polittico gotico nel quale si riescono a intuire figure di santi (segno di una vena artistica dell'autore che si lascia suggestionare dal gusto fiammingo per la rappresentazione lenticolare dei dettagli). Al termine della navata, nel catino dell'abside ancora si scorge pure un brano dell'altare maggiore con un altro polittico e, accanto, figurine che danno l'idea di essere ministri del culto.\nIl fatto di trovarsi in una chiesa contrasta con le figure che ne popolano l'interno e che non paiono affatto muoversi in atteggiamento devoto. Sulla sinistra \u00e8 possibile scorgere un giovane biondo, il cui abito corrisponde alla moda della met\u00e0 del XV secolo: un farsetto a pieghe in velluto rosso indossato sopra una calzamaglia nera; se ne sta pigramente appoggiato, in attesa non si sa di chi o di che cosa, al pilastro dell'arco di ingresso. Pi\u00f9 avanti, oltrepassata la superba anfora d'argento che troneggia al centro della navata, seminascoste dal plinto con la figura del satiro, si trovano due figure di anziani con barba, intabarrate in manti con cappuccio color ocra. Ancora, vicino a una colonna sulla sinistra, si scorgono due giovani con cappelli di foggia diversa che \u00e8 possibile descrivere \u2013 con la dovuta cautela \u2013 come intenti a scambiarsi un gentile segno di amicizia. Altri giovani conversano in mezzo alla navata, altri sembrano aver fretta di tornare verso l'arco di ingresso; mentre un'altra figura maschile, con a fianco un cane, sta ormai lasciando l'edificio da una porta laterale.\nIn secondo piano, dunque, non si vedono figure femminili e i personaggi non sembrano in atteggiamento devoto, ma sembrano piuttosto badare agli affari propri. L'osservazione che sorge naturale a questo punto \u00e8 che l'elegante edificio rinascimentale non sia propriamente una chiesa nel senso stretto del termine, ma \"\u201cil tempio\u201d\" di cui si parla nelle antiche scritture. Va ricordato infatti come esso possa essere stato adibito \"anche\" ad attivit\u00e0 profane, al punto che Ges\u00f9 Cristo - secondo le sacre scritture - dovette intervenire per scacciarvi i mercanti.\nLe incongruenze - o meglio, gli anacronismi iconografici che \u00e8 stato possibile scorgere nell'opera di Fra Carnevale (la scena dell'Annunciazione, i polittici con i santi della cristianit\u00e0) - tuttavia non sorprendono, in quanto l'arte pittorica \u00e8 stata caratterizzata da sempre da una libert\u00e0 espressiva dei dipinti sacri. Ove, ad esempio, la presenza di un crocifisso nella scena della Nativit\u00e0 non rappresenta una incoerenza temporale, ma \u00e8 semmai il segno di un disegno soprannaturale che deve compiersi (\"liber scriptus proferetur, in quo totum continetur\").\nConviene dunque, per comprendere a fondo il soggetto del quadro, osservare cosa sta succedendo all'esterno del tempio, nella piazza pavimentata a specchiature rettangolari posta sotto i tre gradini marmorei che portano al tempio. Si nota anzitutto la presenza di tre mendicanti assisi sul pavimento, nudi, dai corpi smagriti: uno, pi\u00f9 giovane, se ne sta mesto e sonnecchiante; l'altro canuto e con una folta barba, \u00e8 intento a ordinare le sue misere cose, mentre il terzo, seminascosto dal primo, pare voler riguadagnare a fatica la posizione eretta.\nLa scena tuttavia non muove a compassione, poich\u00e9 i corpi, per quanto smagriti, non sono miserevolmente emaciati, n\u00e9 hanno segno mutilazione o di storpiatura alcuna. Nulla infatti, nell'idea dell'autore, deve turbare l'armonia del luogo.\nCome a suggellare il primato dell'eleganza, dinnanzi ai tre mendichi si trova accovacciato un superbo levriero, il cane preferito nelle corti rinascimentali: si tratta di una citazione, quasi testuale, dell'affresco di Piero della Francesca nel tempio malatestiano di Rimini. Solo una delle tre figure che stanno dinnanzi alla porta laterale sinistra sembra forse badare ai mendicanti, mentre le altre due si fronteggiano, ieratiche e misteriose, avvolte nei loro mantelli.\nPer ultimo - in questa analisi - va lasciato il gruppo principale di personaggi, in primo piano rispetto alle specchiature policrome della piazza. Posto sulla destra del quadro, il gruppo occupa il proscenio del tempio e lascia intuire che su di esso sta il senso vero della scena. Si vede una giovinetta con i bei capelli biondi finemente acconciati: \u00e8 posta di schiena, la testa girata di tre quarti, con una lunga sopravveste color turchino, con scollatura ovale, legata in alto sulla vita da una cinta marrone, con grandi maniche ricadenti. Presso di lei, di profilo, una dama di alto rango, con una sopravveste verde ad ampio strascico che lascia scorgere maniche turchine ed una veste color ruggine. Procedendo a tentoni, \u00e8 possibile congetturare che possa essere la mamma della fanciulla, in aspetto ancor giovanile.\nPi\u00f9 maestose, e non solo per effetto della prospettiva, stanno da presso quattro dame intabarrate sin sopra il capo nei loro ampi mantelli, tutti di diverso colore: due sono rivolte verso la fanciulla e la dama d'accanto, una terza, con lo sguardo mesto, sembra voler starsene in disparte, mente la quarta volta completamente le spalle per poter forse interloquire con i due eleganti giovinetti che chiudono il gruppo: questi ultimi sono vestiti con berretti alla moda, con stole e con una lunga guarnacca pieghettata.\nIl soggetto.\n\u00c8 da considerare che se questa tavola - assieme all'altra tavola Barberini con la scena della \u201c\"Nativit\u00e0 della Vergine\"\u201d \u2013 si trovava in Santa Maria della Bella a Urbino. Il soggetto deve dunque essere religioso. Chi altri potrebbe allora essere infatti la fanciulla se non ancora la Vergine? Vengono cos\u00ec in mente tutti gli episodi della vita di Maria, come sono raccontati dai Vangeli apocrifi.\n\u201c\"La presentazione di Maria al tempio\"\u201d \u00e8 il titolo che tradizionalmente si \u00e8 accettato per il quadro, andando per esclusione, scartando altri soggetti proposti (come ad esempio \u201c\"Lo Sposalizio della Vergine\"\u201d) che sembrano meno probabili.\nMolte cose per\u00f2 non quadrano: i Vangeli parlano della presentazione avvenuta all'et\u00e0 di tre anni, mentre la giovinetta \u00e8 una adolescente ormai in et\u00e0 di maritarsi; ci si aspetterebbe inoltre di poter riconoscere nel quadro il Sommo Sacerdote, protagonista assoluto della scena, che invece non si vede per nulla. Fra Carnevale sembra aver voluto affidare un'immagine del tutto estranea alle consuetudini iconografiche del tempo; un'immagine che pu\u00f2 essere letta come scena sia profana, sia religiosa, quasi a sottolineare da parte sua \u2013 lui, uomo di chiesa - che il recupero di una concezione umanistica del mondo, assieme alla rinascita della eleganza estetica della classicit\u00e0 romana, pu\u00f2 arrivare a trascendere la consueta e financo abusata funzione pedagogica dell'arte sacra."}
{"id": "80881", "revid": "287204", "url": "https://it.wikipedia.org/wiki?curid=80881", "title": "Caneggio", "text": "Caneggio \u00e8 una frazione di 333 abitanti del comune svizzero di Breggia, nel Cantone Ticino (distretto di Mendrisio).\nGeografia fisica.\nCaneggio \u00e8 situato nella valle di Muggio.\nStoria.\nGi\u00e0 comune autonomo dal quale nel 2004 era stata scorporata la frazione di Campora, aggregata al comune di Castel San Pietro, e che si estendeva per 3,87\u00a0km\u00b2, nel 2009 \u00e8 stato accorpato agli altri comuni soppressi di Bruzella, Cabbio, Morbio Superiore, Muggio e Sagno per formare il comune di Breggia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "80882", "revid": "399", "url": "https://it.wikipedia.org/wiki?curid=80882", "title": "Terme di Caracalla", "text": "Le terme di Caracalla o antoniniane (, dal nome completo dell'imperatore Caracalla, appartenente alla dinastia dei Severi) costituiscono uno dei pi\u00f9 grandiosi esempi di terme imperiali a Roma, ancora conservate per gran parte della loro struttura e libere da edifici moderni. Furono fatte costruire dall'imperatore sul Piccolo Aventino tra il 212 e il 216 d.C. (come dimostrano i bolli laterizi) in un'area adiacente al tratto iniziale della via Appia, circa 400\u00a0m al di fuori dell'antica porta Capena e poco a sud del venerato bosco delle Camene.\nQueste terme pubbliche furono le pi\u00f9 imponenti mai edificate nell'Impero romano fino all'inaugurazione delle terme di Diocleziano (306). Servivano principalmente i residenti della I, II e XII regione augustea (tutta l'area compresa tra il Celio, l'Aventino e il Circo Massimo).\nNel 2016 il circuito museale delle terme di Caracalla, della tomba di Cecilia Metella e della villa dei Quintili \u00e8 stato il ventiseiesimo sito statale italiano pi\u00f9 visitato, con visitatori e un introito lordo totale di Euro.\nStoria.\nEpoca romana.\nSecondo un'ipotesi criticata, la costruzione del complesso fu avviata nel 206 da Settimio Severo, capostipite della dinastia dei Severi; le terme furono inaugurate nel 216 da suo figlio Caracalla, salito al trono nel 211, senza che i lavori fossero del tutto ultimati: i successori Eliogabalo (218-222) ed Alessandro Severo (222-235) si interessarono alla costruzione e decorazione del recinto esterno dell'edificio.\nPer l'approvvigionamento idrico delle terme nel 212 fu creata una diramazione dell'Acqua Marcia, chiamata \"aqua Antoniniana\", che valicava la via Appia appoggiandosi sul preesistente arco di Druso. Per la realizzazione del complesso fu necessario abbattere gli edifici preesistenti e sbancare un ampio settore della collina, colmando con la terra di risulta il lato opposto fronteggiante la via Appia. L'accesso al grandioso complesso fu garantito dalla via Nova, ampia strada probabilmente alberata.\nVari lavori di restauro furono realizzati da Aureliano, Diocleziano, Teodosio e in ultimo dal re goto Teoderico (493-526). Polemio Silvio, nel V secolo, le citava come una delle sette meraviglie di Roma, famose per la ricchezza della loro decorazione e delle opere che le abbellivano. Durante la guerra gotica (535-553), in seguito al taglio degli acquedotti ad opera di Vitige, re dei Goti, dal 537 le terme cessarono di funzionare.\nL'abbandono e le scoperte rinascimentali.\nAbbandonato e riutilizzato a varie riprese anche a fini abitativi (la parte centrale utilizzata come xenodochio, mentre l'area circostante fu usata come cimitero per inumazioni), l'intero complesso venne infine sfruttato come zona agricola, vigneto in particolare, ad uso di proprietari di ville vicine o di enti ed associazioni ecclesiastiche. Dall'abbandono nel VI secolo non venne per\u00f2 mai meno lo sfruttamento dei ruderi come cava per materiali anche di pregio (marmi e metalli) e per intere strutture (architravi, colonne, ecc.) da riutilizzare per l'edilizia di qualit\u00e0: il duomo di Pisa e la basilica di Santa Maria in Trastevere contengono, ad esempio, strutture architettoniche prelevate dall'area termale. Da rilevare anche la prolungata presenza, nelle vicinanze, di calcare per la trasformazione in calce dei marmi pregiati.\nLe terme furono oggetto di scavo sin dal XVI secolo, quando, sotto il pontificato di papa Paolo III si rinvennero qui celebri statue, sopravvissute alle distruzioni medievali. Molte di queste opere, entrate nella collezione Farnese, presero in seguito la strada di Napoli, per vicende ereditarie e dinastiche. Tra i pezzi di scultura pi\u00f9 importanti rinvenuti tra le rovine delle terme \u00e8 da ricordare il Toro Farnese, ora al Museo archeologico nazionale di Napoli. L'ultima colonna di granito intera venne rimossa dalla \"natatio\" nel 1563 per essere donata da papa Pio IV al primo granduca di Toscana Cosimo I de' Medici, che la fece collocare al centro di piazza Santa Trinita a Firenze, dove divenne la colonna della Giustizia.\nGli scavi e i riusi moderni.\nAnche nel XIX secolo furono condotti nel sito numerosi scavi. Nel 1901 e nel 1912 furono liberati i sotterranei, lavoro che continu\u00f2 nel 1938, quando si scopr\u00ec il mitreo, il pi\u00f9 grande esempio conosciuto a Roma.\nDurante le Olimpiadi di Roma del 1960, le Terme di Caracalla ospitarono le gare di ginnastica.\nA causa del terremoto dell'Aquila del 6 aprile 2009 l'edificio ha subito lievi danni.\nDal 1937 la parte centrale delle terme \u00e8 utilizzata per concerti e rappresentazioni teatrali all'aperto e in particolare per la stagione estiva dell'Opera di Roma. Da allora la stagione estiva dell'opera a Caracalla fu interrotta solo durante la guerra e negli anni 1993-2003, quando il sito venne restaurato e liberato dalle strutture fisse aggiunte per gli spettacoli. Gli spettacoli tuttavia ripresero dal 2003, in uno spazio meno critico dal punto di vista archeologico, con impianti teatrali pi\u00f9 moderni e una platea ridotta a 3500 posti dagli 8000 tradizionali, e la stagione di opera all'aperto \u00e8 tornata ad essere uno degli eventi fissi dell'estate romana.\nDescrizione.\nLa pianta del complesso \u00e8 ispirata al modello delle eleganti terme di Traiano sull'Esquilino, considerato il prototipo delle terme imperiali romane: un vasto recinto quadrangolare adibito a servizi vari racchiude un giardino e un corpo centrale contenente gli spogliatoi, le sale da bagno e le palestre.\nNella sua pi\u00f9 ampia estensione, recinto compreso, il complesso misura 337\u00d7328 metri (comprendendo le esedre si giunge a 406 metri di larghezza), con un corpo centrale di 114\u00d7220 metri (includendo la sporgenza del \"calidarium\" si arriva ad una lunghezza di 140 metri). L'orientamento del complesso, come nelle terme di Traiano, sfruttava al meglio l'esposizione solare, con il \"calidarium\" posto sul lato sud, illuminato da grandi finestre e sporgente dalla struttura principale come un avancorpo.\nRecinto.\nIl recinto esterno in corrispondenza della facciata nord-est (lato verso l'attuale viale delle Terme di Caracalla) era preceduto da un portico, di cui si conservano scarsissimi resti, dietro il quale si aprivano una serie di concamerazioni (celle comunicanti tra loro, parzialmente visibili) disposte su due piani a sostegno del terrapieno sul quale sorgeva il complesso. Tutta la parte anteriore del recinto, assieme a brevi tratti dei lati minori, era pertanto adibita a scopi commerciali e aperta verso l'esterno. Al centro della facciata nord-est doveva trovarsi un accesso monumentale provvisto di scalinata per introdurre i visitatori al piano del giardino.\nNei due lati minori del recinto, nord-ovest e sud-est, due grandiose esedre simmetriche contengono ciascuna una grande sala absidata, accessibile dal giardino tramite un colonnato, da cui si accedeva a due ambienti minori di forma diversa: il primo verso ovest a forma di basilica absidata riscaldata con ipocausto e l'altro verso est ottagonale, polilobato e coperto da una cupola su pennacchi non conservata. La funzione delle tre sale incluse in ciascuna delle esedre non \u00e8 accertata.\nSul lato di fondo verso sud-ovest, dalla parte dell'attuale viale Guido Baccelli, il terreno era sostenuto da 64 celle comunicanti tra loro e su due piani, che costituivano una enorme cisterna d'acqua con una capacit\u00e0 massima di 80.000 litri, collocata nel punto terminale dell\"'aqua Antoniniana\"; davanti alla cisterna, al centro di questo lato si apre un'esedra rettangolare, munita di gradinate, alla cui base si svolgevano gare atletiche e agoni teatrali. Ai lati di tale sorta di mezzo stadio vi erano due sale absidate adibite probabilmente a biblioteche, delle quali si conserva solo quella di destra. Una passeggiata sopraelevata era addossata al recinto sul lato interno ed era probabilmente porticata.\nLo spazio compreso tra il recinto ed il corpo centrale era occupato, come oggi, dalle aree verdi comprendenti un lungo \"xystus\" (camminamento coperto probabilmente da un pergolato), secondo il gusto Recinto\nCorpo centrale.\nIl corpo centrale \u00e8 un blocco rettangolare di ambienti a pianta diversa; un avancorpo semicircolare sporgeva dal lato sud-ovest. La pianta riprendeva quella delle altre terme imperiali, in particolare quelle di Traiano, con le sale da bagno lungo l'asse centrale e le altre duplicate e disposte simmetricamente.\nL'accesso avveniva tramite quattro porte sul lato nord-est: due immettevano nei portici che fiancheggiavano sui lati brevi la grande piscina, la \"natatio\", decorata da quattro enormi colonne monolitiche in granito (l'unica colonna superstite si trova, dal 1563, nella piazza di Santa Trinita a Firenze); la controfacciata presenta gruppi di tre nicchie sovrapposte su due piani, che contenevano statue; le altre due aperture verso l'esterno, presumibilmente gli ingressi principali, introducevano nei grandi vestiboli da cui si accedeva direttamente agli spogliatoi (al plurale \"apodyteria\"), posti nello spazio compreso tra i vestiboli e la \"natatio\". Gli \"apodyteria\", che conservano eleganti mosaici, erano su due piani collegati da una scala. Le due grandi palestre, poste simmetricamente lungo i lati brevi e accessibili sia dai vestiboli che dagli spogliatoi, hanno un cortile centrale (50\u00d720 metri) originariamente chiuso su tre lati da un portico con colonne in giallo antico e copertura a volta. Sul lato interno il portico si apriva in un emiciclo con sei colonne sulla fronte che dava accesso al \"frigidarium\"; il lato opposto di ciascuna palestra, verso il recinto, mostra un grande ambiente centrale con abside, probabilmente destinato agli esercizi al coperto. Al di sopra dei portici delle palestre correvano grandi corridoi pavimentati a mosaico. Dal lato opposto delle palestre rispetto ai vestiboli si accedeva ad una sequenza di stanze riscaldate, tra cui la maggiore, affacciata a sud e con le pareti concave, fungeva quasi certamente da \"laconicum\" (sauna). Al termine della sequenza si giungeva al maestoso \"calidarium\" finestrato (parzialmente conservato), a pianta circolare con diametro di 34 metri e con molteplici vasche, coperto da una cupola sorretta da 8 poderosi pilastri, che fuoriusciva dal corpo centrale del complesso per permettere alla maggiore quantit\u00e0 di luce solare di penetrare all'interno.\nNell'area centrale del corpo di fabbrica erano altri ambienti muniti di vasche: il \"frigidarium\", parallelo alla \"natatio\" e a pianta basilicale di 58\u00d724 metri, coperto da tre grandi volte a crociera poggianti su otto pilastri fronteggiati da colonne di granito, era munito di vasche per l'acqua fredda (in parte conservate) e svolgeva anche una funzione di raccordo tra i vari settori delle terme, mettendo in comunicazione le due palestre, i portici che fiancheggiavano la \"natatio\" ed il \"tepidarium\". Da qui provengono le due vasche di granito che furono riutilizzate per le fontane di piazza Farnese. Il \"tepidarium\" era un ambiente pi\u00f9 piccolo e temperato, di forma irregolare e contenente ai lati due vasche.\nSotterranei.\nLe terme erano dotate di un complesso reticolo di ambienti sotterranei, dove si trovavano le stanze di servizio che permettevano una gestione pratica del complesso termale del tutto nascosta agli occhi dei frequentatori. In uno dei sotterranei presso l'esedra di nord-ovest venne installato un mitreo, il pi\u00f9 grande ritrovato a Roma, al quale si accede dall'esterno del recinto.\nOpere d'arte rinvenute.\nNumerose opere d'arte furono rinvenute nel corso degli scavi avvenuti in varie epoche, ma soprattutto nel XVI secolo: le tre gigantesche sculture Farnese, il \"Toro\", la \"Flora\" e l\"'Ercole\", ora al Museo archeologico nazionale di Napoli; il mosaico policromo con ventotto figure di atleti, scoperto nel 1824 nell'emiciclo di una delle palestre, ora ai Musei Vaticani. E inoltre busti degli Antonini, statue di Minerva, di Venere, una vestale, una baccante, e altre opere minori.\nOltre alle gi\u00e0 citate vasche di piazza Farnese, altre vasche recuperate dal complesso si trovano ora nel cortile del Belvedere (Musei Vaticani); a Firenze la colonna della Giustizia proviene dalla \"natatio\"."}
{"id": "80883", "revid": "640389", "url": "https://it.wikipedia.org/wiki?curid=80883", "title": "Union Vald\u00f4taine", "text": "L'Union Vald\u00f4taine (UV) \u00e8 un partito politico di ispirazione autonomista attivo in Valle d'Aosta. Noto semplicemente come \"mouvement\" (movimento), rappresenta gli interessi della regione e ne tutela la sua specificit\u00e0 linguistica. Non fa parte ufficialmente di coalizioni, ma in passato si \u00e8 spesso alleata a livello locale con il centro-sinistra italiano. Il presidente del movimento \u00e8 Erik Lav\u00e9vaz, eletto nel congresso svoltosi a Pont-Saint-Martin il 6 ottobre 2018.\nStoria.\nPrima della fondazione.\nL'UV si rif\u00e0 ai principi contenuti nella Dichiarazione di Chivasso.\nFondazione.\n\u00c8 stata fondata il 13 settembre del 1945 da 16 persone:\nLa denominazione del movimento venne mutuata da quella dell'organo di stampa pubblicato a fine ottocento dal sindaco di Aosta C\u00e9sar Chabloz.\nIl movimento si \u00e8 posto per molto tempo come rappresentante principale degli interessi valdostani a suo dire non abbastanza tutelati dai decreti luogotenenziali del 7 settembre 1945.\nPrima di cofondare il movimento, Maria Ida Viglino si dimette dal CLN valdostano di cui era membro designato dal Partito Socialista Italiano, proprio per protesta contro le limitazioni dei decreti luogotenenziali.\nGli anni 2000.\nAlle elezioni politiche del 2001 elegge un senatore, Augusto Rollandin, mentre alla Camera viene eletto con l'appoggio dell'UV Ivo Coll\u00e9, membro della Stella Alpina. Esprime, in questa fase, anche il presidente della Regione, Dino Vi\u00e9rin, rieletto nel 1998.\nNelle elezioni dell'8 giugno 2003, l'Union Vald\u00f4taine raggiunge il risultato storico di diventare maggioranza assoluta nel Consiglio della Valle, ottenendo il 47,24% dei voti e 18 dei 35 seggi. Il candidato pi\u00f9 votato \u00e8 l'eurodeputato Luciano Caveri, con oltre 7313 preferenze. Alla presidenza della Regione va per\u00f2 Carlo Perrin, che ha raccolto 4139 voti, scelto come elemento \"neutro\" tra diverse fazioni (o \"anime\") dell'UV. Il governo di Perrin, vissuto in bilico tra crisi e franchi tiratori, termina il 21 giugno 2005, dopo che l'intera Giunta rassegna le dimissioni. I nuovi equilibri interni portano alla nomina di Caveri, il 4 luglio 2005, e ad un progressivo allontanamento di Perrin che, dopo meno di un anno, lascia il movimento in cui aveva militato per oltre trent'anni.\nAlle elezioni politiche del 2006 l'UV si allontana dal centrosinistra, dopo anni di coalizione con i Democratici di Sinistra, preferendo formare una lista unitaria, denominata \"Vall\u00e9e d'Aoste - Autonomie Progr\u00e8s F\u00e9d\u00e9ralisme\" con i due movimenti Stella Alpina e F\u00e9d\u00e9ration Autonomiste, che si schiera indipendentemente dalle due principali coalizioni nazionali. Per questa decisione, pi\u00f9 di cinquanta esponenti valdostani, tra cui l'ex presidente della regione Carlo Perrin, si allontanano dall'UV e creano il movimento \"Pour une Union Vald\u00f4taine Libre\", che sostiene l'Unione. La lista dell'UV raccoglie nella regione il 30% alla Camera e il 32% al Senato, risultati non sufficienti per ottenere parlamentari: ad aggiudicarsi il deputato e il senatore spettanti alla Regione \u00e8 la lista di centrosinistra, schierata a sostegno di Romano Prodi, Autonomie Libert\u00e9 D\u00e9mocratie, che ottiene il 43% alla Camera e il 44% al Senato, eleggendo proprio Carlo Perrin al Senato e Roberto Nicco alla Camera.\nNel luglio 2006, una seconda frangia di unionisti, capitanati dall'ex assessore ai lavori pubblici Franco Vallet, unitamente al neoeletto senatore, l'ex presidente della Regione ed assessore all'agricoltura, Carlo Perrin, fondano un nuovo movimento, Renouveau Vald\u00f4tain, che si richiama agli ideali storici dell'Union Vald\u00f4taine dei primi anni. Il movimento rappresenta un'altra frangia di ex unionisti dopo Vall\u00e9e d'Aoste Vive, creato nel 2005 da un altro ex presidente della Regione, del Consiglio della Valle ed assessore all'istruzione, Roberto Louvin. Alle politiche 2008, l'UV si presenta nuovamente nella lista Vall\u00e9e d'Aoste, appoggiata da F\u00e9d\u00e9ration Autonomiste e Stella Alpina, candidando due suoi iscritti, Antonio Fosson al Senato, assessore regionale alla Sanit\u00e0 nella legislatura 2003-2008, e Ego Perron alla Camera, attuale presidente del Consiglio della Valle. Fosson \u00e8 stato eletto al Senato con il 41,39% dei suffragi. Perron \u00e8 stato sconfitto dal deputato uscente Roberto Nicco, raccogliendo il 37,84% dei consensi, contro il 39,12% di Nicco.\nAlle elezioni regionali in Valle d'Aosta del 2008 l'UV si in coalizione assieme alla \"Fed\u00e9ration Autonomiste\" e a \"Stella Alpina\", ottenendo 17 seggi su 35 (4 invece vanno alla \"Stella Alpina\" e 3 alla \"Fed\u00e9ration Autonomiste\"). Per le elezioni europee del 2009 l'UV si \u00e8 apparentata con Il Popolo della Libert\u00e0, dopo anni di apparentamenti con forze di centro-sinistra. Tale accordo avrebbe potuto rendere possibile l'elezione di un parlamentare europeo, ottenendo almeno 50.000 preferenze individuali, secondo la clausola della legge elettorale che permette di aggirare lo sbarramento del 4% alle forze politiche rappresentanti minoranze linguistiche riconosciute se collegate con un partito che abbia superato il 4%. Il candidato che sarebbe stato eletto, secondo l'accordo, avrebbe dovuto aderire al PPE. Tuttavia la soglia dei 50.000 voti non \u00e8 stata superata e l'UV non ha ottenuto alcun seggio.\nLa scissione del 2012.\nVerso la fine del 2012 un gruppo di esponenti dell'UV, non riuscendo pi\u00f9 a concepire l'alleanza con Il Popolo della Libert\u00e0 (confermata anche per le elezioni amministrative del 2010), decise di dare vita ad una nuova formazione politica, ritenendo che l'attuale partito avesse perso di vista i valori fondamentali sui quali si era sempre basato. Nascer\u00e0 cos\u00ec l'Union Vald\u00f4taine Progressiste, guidata da Laurent Vi\u00e9rin.\nDal 1\u00ba gennaio 2013 la nuova formazione politica former\u00e0 un gruppo autonomo nel Conseil de la Vall\u00e9e: tale gruppo \u00e8 composto attualmente da 3 consiglieri riducendo il numero dei consiglieri dell'UV a 14.\nLe elezioni regionali del 2013.\nAlle elezioni del 26 maggio 2013 Union Vald\u00f4taine, Stella Alpina e F\u00e9d\u00e9ration Autonomiste si presentano nuovamente insieme, con la coalizione Vall\u00e9e d'Aoste, a sostegno del candidato Augusto Rollandin e, pur subendo un calo di consensi, ottengono 34.517 suffragi, pari al 47,90% e risultano la coalizione pi\u00f9 votata, confermandosi al governo della regione con 18 consiglieri su 35, di cui 13 dell'UV.\nA seguito di questo risultato, il vicepresidente dell'UV, Ugo Voyat, ha sottolineato come \u00abi valdostani hanno premiato il lavoro fatto in questi anni, la nostra \u00e8 una vittoria, rispetto alle ultime politiche il risultato \u00e8 migliorato. Ora apriremo un tavolo di confronto con tutti e vedremo se qualcuno della minoranza ha intenzione di collaborare, sappiamo che avremo a che fare con 15 arrabbiati (la coalizione di centro sinistra), ma il Movimento 5 stelle ha detto che valuter\u00e0 i provvedimenti che saranno proposti\u00bb.\nL'8 luglio 2013 Augusto Rollandin viene rieletto Presidente della Regione Valle d'Aosta a guida di una giunta composta da UV e Stella Alpina. La giunta viene sfiduciata poco meno di un anno dopo. Il 10 giugno 2014 viene per\u00f2 eletta una nuova giunta sempre composta dai 18 consiglieri di UV e Stella Alpina.\nElezioni comunali del 2015.\nIn occasione delle elezioni comunali del 2015 l'Union Valdotaine si presenta alle elezioni comunali ad Aosta in coalizione con Stella Alpina, Partito Democratico e la lista civica Creare VdA, rompendo cos\u00ec l'alleanza con il Popolo delle Libert\u00e0 stipulato cinque anni prima. Candidato sindaco \u00e8 Fulvio Centoz, segretario regionale del PD, mentre candidato vicesindaco \u00e8 Antonella Marcoz dell'Union Valdotaine. Non \u00e8 ricandidato il sindaco uscente Bruno Giordano. La coalizione ottiene complessivamente 8.938 preferenze pari al 54,19% dei consensi e l'UV \u00e8 il primo partito con il 24,19% delle preferenze e 8 consiglieri. A seguito della vittoria nel capoluogo valdostano, i 3 consiglieri del Partito Democratico entra in maggioranza anche in Regione: Raimondo Donzel viene eletto assessore alle attivit\u00e0 produttive al posto di Pierluigi Marquis.\nDalla \"R\u00e9union\" al ribaltone del marzo 2017.\nNel giugno 2016 l'Union Valdotaine Progressiste -fuoriuscita dal partito nel dicembre 2012- annuncia il proprio intento di voler tornare in maggioranza. La mossa politica, ribattezzata \"R\u00e9union\", si concretizza il 7 giugno 2016 con l'elezione di Laurent Vi\u00e9rin ad assessore alla sanit\u00e0 (al posto dell'unionista Antonio Fosson) e di Andrea Rosset a Presidente del Consiglio Valle (al posto dello stelluto Marco Vi\u00e9rin). Nell'autunno dello stesso anno per\u00f2 l'UV va incontro ad una nuova scissione: i consiglieri Antonio Fosson e Claudio Restano lasciano il gruppo consigliare ed il partito fondando Pour Notre Vall\u00e9e. All'inizio del 2017 per\u00f2 Pour Notre Vall\u00e9e, Stella Alpina e Union Valdotaine Progressiste promuovono una mozione di sfiducia costruttiva assieme ad ALPE, al M5S e a MOUV' nei confronti di Augusto Rollandin. La mozione \u00e8 votata e approvata il 10 marzo 2017: Pierluigi Marquis \u00e8 il nuovo presidente della regione e l'UV si trova all'opposizione.\nDal \"Contro-ribaltone\" alle elezioni politiche del 2018.\nNell'ottobre del 2017, l'Union Valdotaine torna in maggioranza assieme ad Union Valdotaine Progressiste, EPAV e Partito Democratico. Il 13 ottobre 2017 \u00e8 eletta la trentesima giunta regionale guidata dal progressista Laurent Vi\u00e9rin, l'UV \u00e8 rappresentata in giunta da tre assessori Emily Rini all'istruzione e cultura, Ego Perron al bilancio, finanze, patrimonio e societ\u00e0 partecipate e Aurelio Marguerettaz al turismo, sport, commercio e trasporti. Ego Perron un mese dopo deve per\u00f2 dimettersi a causa di una condanna in primo grado e qualche mese dopo viene sostituito dal collega di partito Renzo Testolin.\nIl 10 gennaio 2018 Joel Farcoz \u00e8 eletto nuovo Presidente del Consiglio regionale della Valle d'Aosta. In occasione delle elezioni politiche del 2018, UV stringe un'alleanza con le altre tre forze di governo che prende il nome di \"Vall\u00e9e d'Aoste - Tradition et Progr\u00e8s\" e candida al Senato della Repubblica il senatore uscente Albert Lani\u00e8ce (in quota UV) e la consigliera comunale di Saint-Pierre Alessia Favre (in quota UVP) alla Camera dei deputati. Lani\u00e8ce risulta eletto, mentre Alessia Favre perde la sfida con la candidata del M5S Elisa Tripodi. Subito dopo le elezioni, la coalizione si scioglie.\nLe elezioni regionali del 2018.\nAlle elezioni regionali del 2018 l'Union Valdotaine (accoglie per\u00f2 nella propria lista l'assessore uscente alle opere pubbliche Mauro Baccega in quota EPAV) si presenta da sola e ottiene un clamoroso calo di consensi. Pur rimanendo il primo partito, l'UV dimezza i propri consensi e riduce i consiglieri regionali da 13 a 7, tra questi risulta eletto anche l'assessore uscente Baccega in quota EPAV. Il 17 giugno 2018 la rieletta consigliera Emily Rini lascia il partito per aderire al gruppo misto ed appoggiare la nuova maggioranza che relega l'UV all'opposizione. Dopo 5 mesi di opposizione, l'UV torna in maggioranza appoggiando la mozione di sfiducia costruttiva che porta al governo della giunta Antonio Fosson. Renzo Testolin \u00e8 eletto assessore alle finanze, attivit\u00e0 produttive e artigianato, nonch\u00e9 vicepresidente della giunta, e Augusto Rollandin diventa vicepresidente del Consiglio Valle.\nGli sviluppi del 2019.\nIl 2019 \u00e8 un anno turbolento per l'UV: il 23 gennaio vengono arrestati e sospesi il consigliere regionale Marco Sorbara (sostituito da Giovanni Barocco) e il consigliere comunale di Aosta Nicola Prettico (sostituito da Elisabetta Tub\u00e8re). Nel mese di luglio \u00e8 sospeso dal Consiglio regionale anche Augusto Rollandin (sostituito dal medico Flavio Peinetti). Il consigliere Jo\u00ebl Farcoz \u00e8 eletto vicepresidente del Consiglio Valle. A dicembre viene indagato e si dimette dal Consiglio regionale anche il capogruppo unionista Luca Bianchi (sostituito dal Presidente del movimento Erik Lav\u00e9vaz). A seguito delle dimissioni del Presidente della Regione Antonio Fosson, l'unionista Renzo Testolin diventa Presidente della Regione a interim. Alla fine dell'anno il consigliere Giovanni Barocco lascia il movimento e il gruppo scende cos\u00ec a quattro componenti, dato che l'assessore Mauro Baccega \u00e8 iscritto al gruppo consigliare, ma non al movimento.\nOrganizzazione.\nIl movimento \u00e8 organizzato sul territorio valdostano articolandosi in zone a loro volta suddivise in sezioni. Il territorio di ogni zona \u00e8 quello di ogni comunit\u00e0 montana della Valle d'Aosta. Il territorio del comune di Aosta, che non fa parte di nessuna comunit\u00e0 montana, costituisce una zona a s\u00e9 stante. Il territorio delle sezioni corrisponde grosso modo a quello dei comuni, tranne che ad Aosta, comune suddiviso in diverse sezioni.\nIl sistema delle sezioni \u00e8 utilizzato per formare le liste alle elezioni regionali, nelle quali ogni sezione ha assegnato un corrispondente numero di candidati da esprimere. A questi, si aggiungono quelli riservati al Conseil F\u00e9d\u00e9ral (organo \"esecutivo\" del partito) e alla Jeunesse Vald\u00f4taine, organo giovanile del \"mouvement\"."}
{"id": "80885", "revid": "287204", "url": "https://it.wikipedia.org/wiki?curid=80885", "title": "Castel San Pietro (Svizzera)", "text": "Castel San Pietro \u00e8 un comune svizzero di 2207 abitanti (al 31.12.2016) del Cantone Ticino, nel distretto di Mendrisio.\nGeografia fisica.\nIl territorio di Castel San Pietro si trova nel Canton Ticino e pi\u00f9 precisamente nel distretto del Mendrisiotto.\nSi sviluppa su un territorio collinare con un dislivello che varia dai 276msm del fiume Breggia dal quale \u00e8 attraversato, ai 1615msm della stazione di arrivo del trenino del Monte Generoso ed occupa un territorio di 1183 ettari di cui 702 di bosco il restate territorio \u00e8 abitato o adibito a campi o vigneti. Infatti il comune con un totale di piedi di vite pu\u00f2 vantarsi di essere il comune pi\u00f9 vignato del Canton Ticino.\n\u00c8 composto dalle seguenti zone residenziali (frazioni): Gorla, Corteglia, al Ponte, Benascetta, Benascia, Fontana, Loverciano, Obino, Campora, Monte, Casima.\nIl nucleo pi\u00f9 antico \u00e8 quello di Obino datato fin dal 865 di fondazione longobarda.\nObino era corte reggia perch\u00e9 sede dell\u2019amministratore del conte.\nStoria.\nGli antichi terrieri formavano \u201cLa Castellanza\u201d perch\u00e9 dipendenti dal Castrum Sancti Petri, dal castello di San Pietro eretto dal vescovo di Como su uno sperone roccioso che domina le gole del fiume Breggia, fra il 1118 e il 1127 durante le guerre che opponevano Como a Milano.\nNel 1270 Castel San Pietro diventa una comunit\u00e0 autonoma e costituisce una Vicinia (patriziato) diretta da un Console che emanava leggi. La parrocchia era amministrata dalla Vicinanza cio\u00e8 dall\u2019assemblea dei vicini. Nel 1343 il vescovo Bonifacio di Como fece costruire dentro le mura del castello una chiesa dedicata a San Pietro (chiesa Rossa) attualmente esistente.\nCon il passare degli anni attorno alla chiesa ed al Castello si formarono sempre pi\u00f9 case formando la comunit\u00e0 di Castel San Pietro.\nIntorno al 1520 il castello and\u00f2 in rovina da s\u00e9 abbandonato e cos\u00ec i castellani usufruiscono delle pietre della fortezza per costruire le proprie case. \n 2004 Castel San Pietro ha inglobato i comuni soppressi di Casima e Monte e la localit\u00e0 di Campora, fino ad allora frazione di Caneggio.\nMonumenti e luoghi d'interesse.\nArtisti.\nNel comune possiamo trovare innumerevoli monumenti storici e artistici poich\u00e9 nella frazione di Obino viveva la famiglia Carabelli e a Castel San Pietro la famiglia Pozzi, entrambi noti scultori e stuccatori che hanno anche abbellite con le loro opere d\u2019arte la nostra chiesa parrocchiale.\nNella notte di San Silvestro del 1924 un gruppo di artisti composto da Albert M\u00fcller, Paul Camenisch, Guido Gonzato (di Castel San Pietro) e Hermann Scherer formarono il gruppo espressionista Rot-Blau\nSociet\u00e0.\nEvoluzione demografica.\nSi pu\u00f2 vedere dal grafico come dagli inizi del 1900 ad oggi la crescita della popolazione \u00e8 in continuo aumento, i fattori che hanno portato ad un aumento sono:\nmaggior mobilit\u00e0 delle persone, il paesaggio ancora naturale, la tranquillit\u00e0 ed un moltiplicatore non eccessivamente alto fissato al 55%, servizi comunali efficienti, trasporti pubblici che collegano Castel San Pietro ai centri di Mendrisio e Chiasso.\nSi deve altres\u00ec dire che la forte crescita dell\u2019ultimo decennio \u00e8 anche dovuta all\u2019aggregazione con Campora, Monte e Casima. \nL'evoluzione demografica \u00e8 riportata nella seguente tabella:\nPatriziato.\nIl patriziato di Castel San Pietro \u00e8 stato fondato nel 1500 ed il suo ufficio patriziale \u00e8 composto da 6 membri, 2 supplenti, inoltre sono attive 4 commissioni formate da 5 membri ciascuna che si occupano di: gestione alpeggi, gestione del territorio, turismo e attivit\u00e0 ricreative. Presidente \u00e8 Dario Frigerio.\nIl patriziato attualmente conta circa 930 patrizi e 421 famiglie patrizie e possiede un totale di di boschi, pascoli e prati.\nDal 14 Settembre 2014 dopo votazione si sono aggiunti al Patriziato di Castel San Pietro i Patriziati di Casima, Monte e i Terrieri di Campora. \nIl patriziato possiede molti boschi, pascoli e prati, gli alpi di: Caviano, Castello, Traversa e Grassa, un vigneto a Gorla che produce con successo circa 1700 bottiglie di vino bianco e rosso chiamato \u201cPatricius\u201d proveniente da uve merlot.\nAttualmente il patriziato oltre alla manutenzione di sentieri e boschi sta ristrutturando l\u2019alpe di Caviano nell'ambito del progetto di albergo diffuso del monte Generoso, inoltre \u00e8 pure in fase di realizzazione una riserva forestale.\nIstituzioni.\nMunicipio.\n\u00c8 l'organo esecutivo chiamato ad amministrare il comune ed \u00e8 composto da 7 membri e ad ognuno di questi \u00e8 affidato un dicastero per rendere l\u2019amministrazione del comune pi\u00f9 efficiente, si riunisce di regola ogni luned\u00ec sera presso la casa comunale.\nConsiglio Comunale.\n\u00c8 il potere legislativo del comune \u00e8 composto da 30 membri. Ogni anno si elegge un ufficio presidenziale che ha il compito di dirigere il consiglio comunale ed \u00e8 formato da un presidente, un vice presidente e due scrutatori. Di regola si riunisce presso la sala bettex nella restaurata masseria Cuntit due volte all\u2019anno per il preventivo e il consuntivo, pi\u00f9 altre sedute straordinarie a dipendenza delle necessita del comune. Fino alla prima seduta costitutiva il membro pi\u00f9 anziano \u00e8 la persona che dirige il consiglio comunale fino alla elezione dell\u2019ufficio presidenziale. Questa formula \u00e8 in vigore dal 1953 visto che prima esisteva l\u2019assemblea comunale\nGiovanni Battista Maggi.\nGiovanni Battista Maggi nato a Castel San Pietro nel 1775 era un politico ed \u00e8 stato Consigliere di Stato Ticinese dal 1803-1811 e dal 1815-1827. Il 3 marzo 1803 \u00e8 diventato il primo presidente del governo nella storia del Canton Ticino, in seguito deputato in Gran Consiglio e pi\u00f9 volte presidente, Landamano due volte e fu diverse volte inviato alla Dieta Federale.\nIl Ponte di Castel San Pietro.\nAnche se il ponte \u00e8 un\u2019opera del cantone, per il comune di Castel San Pietro \u00e8 un collegamento importante tra la sponda destra e la sponda sinistra della valle di Muggio.\nGi\u00e0 all\u2019inizio dell\u2019ottocento \u00e8 sorto il \u201cPunt da Canaa\u201d posto sul fondo valle, eseguito in pietra.\nNel 1912 fu costruito un po\u2019 pi\u00f9 a monte, il famoso ponte in ferro ad un'unica corsia, opera di grande ingegno che poggiava su due speroni rocciosi della valle, lungo 112 metri e alto 79 metri.\nGi\u00e0 dal 1990 il cantone aveva studiato l\u2019opportunit\u00e0 di sostituire il ponte in ferro con uno pi\u00f9 moderno in calcestruzzo a due corsie con marciapiede. Ponte che fu inaugurato con grande entusiasmo il 24 maggio 1997.\nPurtroppo di recente il ponte ha perso un po\u2019 del suo fascino, in quanto sono state montate alte ringhiere. "}
{"id": "80886", "revid": "239497", "url": "https://it.wikipedia.org/wiki?curid=80886", "title": "Gallura", "text": "La Gallura (\"Gadd\u00f9ra\" // e \"Caddura\" in gallurese, ma anticamente \"Baddula\" in sardo) \u00e8 una subregione storica e geografica della Sardegna. Comprende la parte nord-orientale dell'isola, dal fiume Coghinas che la delimita a ovest, passando poi per il massiccio del Limbara, che ne delimita la parte meridionale, fino al massiccio del monte Nieddu a sudest, nei comuni di San Teodoro e Budoni.\nLa Gallura \u00e8 caratterizzata un'economia solida dove prevalgono, oltre al rinomato settore turistico, l'industria del sughero e del granito, nelle quali ha raggiunto primati a livello internazionale.\nI centri pi\u00f9 significativi sono Olbia, Arzachena e La Maddalena per quanto riguarda il settore turistico (situa in Gallura, ad esempio, la rinomata Costa Smeralda), Calangianus e Tempio Pausania per l'ampia industrializzazione (si \u00e8 qui sviluppata l'industria sugheriera pi\u00f9 grande in Italia e tra le maggiori al mondo).\nLa lingua sarda ha qui risentito il ripopolamento da parte delle genti corse: il gallurese, derivato dall'interazione tra sardo logudorese e lingua corsa, \u00e8 la parlata che prevale nei centri galluresi; il sardo resiste oramai solamente ad Olbia, Luras, Budoni e Golfo Aranci, anche se in quest'ultima localit\u00e0 si trova oramai solamente nella toponomastica.\nEstensione territoriale e comuni.\nLa Gallura \u00e8 limitata a ovest dal fiume Coghinas, a sud dal monte Limbara ed a sud-est dal monte Nieddu, fino al comune di Budoni dove funge da limite Punta Ottiolu.\nLa parte attorno all'agro di Olbia \u00e8 delimitata dagli antichi confini delle Baronie montacutesi di Silvas de Intro e dei Saltos de Giosso, avamposti della confinante regione storica del Monteacuto. Per Silvas de Intro dalla catena del Limbara lungo il confine comunale tra Calangianus e Berchidda la delimitazione seguiva la localit\u00e0 Pedra de campos, in passato territorio berchiddese, oggi zona demaniale di Calangianus denominata Santa Caterina. Seguendo il corso del fiume Pedru Nieddu costeggiava il limite meridionale di Telti per poi scendere verso Enas e Su canale, territori di Silvas de Intro e dunque storicamente non facenti parte della Gallura, nonostante siano abitati da genti galluresofone. Il confine tra Gallura e Montacuto passa dunque per la Conca di Zappal\u00ec, Monte Litu, Funtana Barattu, Punta Maruddu, Punta Santu Paulu, Punta Lacabatu, Punta La ceddha, Li Tre Puntitti, e Andriottu. Da qui si collega alla catena montuosa trasversale di Monte Nieddu che scema verso la piana di Ovidd\u00e8. Dunque met\u00e0 del territorio comunale di Loiri Porto San Paolo, pur essendo considerato gallurese per via della lingua che vi si parla, non \u00e8 da considerarsi Gallura in quanto facente parte della Baronia di Silvas de Intro, legata indissolubilmente ai territori del Montacuto appartenenti in periodo spagnolo ai Duchi di Gandia. In particolare il territorio attorno ai borghi di Loiri e Azzani, fino alle frazioni di Monte Litu, Azzanid\u00f2, Santa Giusta. Ancora nel 1873, la ripartizione del mandamento della neonata pretura di Terranova indicava Enas nella localit\u00e0 Silvas de intro, e un decreto dello stesso periodo di concessione di terreni ademprivili alle Ferrovie Sarde, delimitava chiaramente l'avamposto pi\u00f9 orientale di Silvas de Intro attorno al villaggio di Azzan\u00ec. Territori dunque facenti parte storicamente, amministrativamente e fiscalmente al Monteacuto e non alla Gallura, popolate per\u00f2 a partire dal 1600 da coloni provenienti dall'alta Gallura, Calangianus in particolare. Lo stesso dicasi per i Saltos de Giosso, la cui parte settentrionale ricade nella Valle di Olev\u00e0, odierna Berchiddeddu, che a dispetto dell'idioma parlato da una parte della sua popolazione \u00e8 da considerarsi facente parte della regione storica montacutese e non della confinante Gallura, poich\u00e9 storicamente Baronia del Monteacuto.\nLa Gallura raggruppa oggi 21 comuni, tutti in provincia di Sassari:\nTerritorio.\nIl territorio \u00e8 ricompreso nella provincia di Sassari.\nLa natura del territorio gallurese \u00e8 prevalentemente montuosa (monte Puntaccia, monte Abbalata) , specie se paragonata a quella pianeggiante o collinare del confinante Logudoro.\nRicca di roccia granitica levigata dal vento, dalla pioggia e dal mare, specie sulle coste, sculture naturali di forme bizzarre come quella dell'Orso nei pressi di Palau, conferiscono alla Gallura un aspetto assai originale, molto simile a quello del sud della Corsica e che lascia spazio solo verso nord a fertili pianure.\nLa vegetazione spontanea della costa \u00e8 formata da macchia mediterranea (lentischio, cisto, corbezzolo, mirto ecc.). L'interno, invece, ha un aspetto differente, pi\u00f9 riparato dai venti e caratterizzato da imponenti affioramenti granitici e boschi di querce e sughere la cui lavorazione costituisce una delle principali attivit\u00e0 produttive.\nCoronimo.\nIl significato del coronimo \"Gadd\u00f9ra/Cadd\u00f9ra\" (collegabile ad altri toponimi sardi come Gaddaroni\u00e0i a Oliena o Caddori presso Bultei), che appare nelle prime testimonianze scritte col condaghe di San Pietro di Silki (XI-XII secolo), sarebbe \"rocciosa, sassosa\".\nSecondo Francesco Cesare Casula, il coronimo Gallura deriva da \"fretum gallicum\", l'antico nome dello stretto di Bonifacio.\nStoria.\nOrigini e preistoria.\nL'uomo moderno \u00e8 arrivato in Sardegna circa anni fa, percorrendo il blocco sardo-corso, dopo aver attraversato lo stretto di mare che si congiunge all'arcipelago toscano. \u00c8 perci\u00f2 molto probabile la sua presenza anche in Gallura. La pi\u00f9 antica presenza certa dell'uomo in Gallura risale al neolitico antico, con la comparsa della ceramica cardiale. Ad Aglientu in localit\u00e0 Lu Littaroni e a cala Corsara nell'isola di Spargi \u00e8 stata trovata una grande quantit\u00e0 di ceramica e di ossidiana proveniente dal monte Arci. Questo indica, ancora una volta, la Gallura come passaggio obbligato \"dell'oro bianco e nero\" nell'antichit\u00e0. Nelle fasi successive del neolitico, il territorio gallurese si distingue per la presenza della cultura di Arzachena; nell'eneolitico sono scarse le attestazioni della cultura di Monte Claro, di Abealzu-Filigosa e del vaso campaniforme generalmente diffuse nell'isola.\nLe rotte da e per la Sardegna erano ben conosciute e le sue risorse richiamavano una massiccia affluenza di genti e di idee.\nL'attuale Gallura \u00e8 stata popolata da genti c\u00f2rse fin dall'antichit\u00e0 preromana. In epoca nuragica la Gallura ha costituito una testa di ponte per la diffusione della cultura nuragica nel sud della Corsica e si segnala in particolare la diffusione e tipicit\u00e0 della tipologia a \"corridoio\" (imparentata con le tipologie torreane della vicina Corsica) e di quella mista corridoio-tholos, spesso accomunate dall'integrazione tra strutture architettoniche e rocce circostanti.\nPeriodo romano.\nDopo la conquista della Sardegna da parte dei romani (238 a.C.), che la sottrassero al controllo punico nel corso della guerra dei mercenari, la citt\u00e0 di fondazione greca di Olbia assume notevole importanza essendo il porto maggiormente vicino alla penisola, collegato a Caralis e Colonia Iulia Turris Libisonis. Altre citt\u00e0 romane degne di nota sorte in Gallura sono Calangiani, Gemellae, Tertium.\nPeriodo giudicale e pisano: il Giudicato di Gallura.\nDopo il decadimento di Olbia a seguito delle incursioni dei vandali, dal 594 la sede vescovile viene insediata, probabilmente nello stesso territorio, a Phausiana per iniziativa del papa Gregorio Magno, poi sostituita in periodo giudicale da quella di Civita. Nel medioevo, dalla met\u00e0 del IX secolo la Gallura costituisce uno dei quattro giudicati (o regni) autonomi in cui era divisa l'isola. Le rotte che toccavano la Sardegna ripresero ad essere frequentate in occasione della crisi del predominio delle flotte arabe; le risorse dell'isola ripresero a richiamare mercanti e navigatori provenienti soprattutto dalla Liguria e dalla Toscana. Il Giudicato comprendeva le attuali regioni storiche della Gallura, delle Baronie e parte del Nuorese, con capitale Civita. Infatti, in seguito all'aiuto pisano dato ai sardi contro i tentativi di invasione araba di Muj\u0101hid al-\u02bf\u0100mir\u012b verso l'inizio dell'XI secolo, le ingerenze pisane sull'Isola si sarebbero fatte sempre pi\u00f9 forti. Lo stesso Giudicato di Gallura sarebbe passato integralmente sotto il controllo di Pisa con la morte, nel 1296, dell'ultimo giudice Nino Visconti.\nNel 1073 in una epistola che il papa Gregorio VII indirizza ai Giudici sardi per invitarli alla sottomissione alla chiesa di Roma compare per la prima volta la denominazione \"Gallura\" nel riferimento \"Costantinus Gallurensis\". In successivi documenti comparir\u00e0 anche nelle forme \"Gallul\", \"Gallulu\", \"Gallula\" e poi \"Gallura\". Occorrer\u00e0 invece attendere una Carta Pisana della met\u00e0 del XIII secolo per veder riportato il termine \"Galorj\" (nei pressi dell'attuale Punta Nera a Palau) su una carta geografica. Nel periodo giudicale, fino al 1600 circa, i centri principali del giudicato sono le attuali Tempio Pausania e Calangianus (\"Tempio\" e \"Calanjanus\" in \"Gemini\").\nIl giudicato era diviso nelle seguenti curatorie (tra parentesi, i centri situati all'interno delle stesse): \nPeriodo aragonese e iberico.\nIn periodo tardo medioevale e aragonese all'abbandono di Civita (i pisani fondarono \"Terranova\", pi\u00f9 vicina al porto) e allo spopolamento delle coste oppresse dalle incursioni piratesche arabe corrisponde un maggiore sviluppo delle zone interne e delle citt\u00e0 di Tempio e Calangianus, le quali diverranno le due citt\u00e0 principali della Gallura, favorite dalla posizione che le preservava da barbari e pestilenze.\nSono documentati stanziamenti di famiglie c\u00f2rse nel territorio almeno a partire dal XIV secolo; una fonte aragonese del 1358, il \"Componiment de Sardenya\", menziona la presenza nel salto di Cassari di \"\"los Corsos e altres homens...tenen aqui besti\u00e0r\" (i Corsi e altre persone...tengono qui del bestiame). Nel 1554 un \"Memoriale del Virrey del Reyno de Cerde\u00f1a\" rileva la presenza dei c\u00f2rsi in Gallura (riferendosi a questa \"... parte de Cerde\u00f1a que confina con la Cor\u00e7ega ...\" cita \"Est\u00e1 mucha parte d.ella habitada de cor\u00e7os ...\"\"), che compaiono anche in una lettera di Garc\u00eda Hern\u00e1ndez a Filippo II di Spagna del 1563 in cui si accenna ai numerosi c\u00f2rsi che abitavano in Sardegna e che aderivano alla causa indipendentistica c\u00f2rsa propugnata da Sampiero Corso, mentre nel 1562, in un atto relativo alle campagne di Tempio, compare la prima attestazione della presenza degli stazzi (\"... quoddam stacium seu capannam pastorum ...\"). Secondo alcune teorie storico-linguistiche sarebbero responsabili della nascita della lingua gallurese: infatti, si pensa che prima di questi flussi migratori, durante il periodo del giudicato di Gallura, venisse parlato il sardo logudorese che sopravvive tutt'oggi in alcuni centri tra cui Olbia, Luras, Golfo Aranci, Budoni e Padru. Risalire alla discendenza corsa dei nativi galluresi \u00e8 possibile solo mediante analisi storica del proprio cognome.\nPeriodo sabaudo.\nPer lunghi decenni la regione semispopolata fu ribelle ad ogni autorit\u00e0. Intorno al 1810 la regione fu lacerata dallo scontro furibondo di un consistente e numeroso gruppo di fazioni tempiesi. La sfrontatezza dei fuorilegge arriv\u00f2 a tal punto che caddero vittima delle fazioni in lotta i vertici delle autorit\u00e0 locali. Perirono il censore diocesano, il reggente ufficiale di giustizia e il sostituto procuratore fiscale. Questi attacchi violenti al cuore dello stato provocarono la reazione del governatore di Sassari Varax.\nLa situazione di ingovernabilit\u00e0 della Gallura viene sottolineata con estrema chiarezza nel resoconto della Regia delegazione per la pacificazione della Gallura del 1813. In tale relazione si denunciarono le numerose e feroci faide che insanguinavano la regione condotte da pastori \"insofferenti all'ordine, indipendenti, vendicativi, astuti e intelligenti\". Il 9 maggio 1813 davanti al notaio di Tempio, Apollinare Fois-Cabras si rogarono le \u201cpaci\u201d seguite da un atto di grazia del Re emanato con decreto del 29 dello stesso mese. Nella Gallura marittima le cose non andavano meglio. L'epilogo di una faida lunga e sanguinosa fu siglata con le paci del 1850 tra gli Orecchioni e i Vincentelli di Santa Teresa di Gallura. L'incontro si tenne nello stazzo di Cucuruzza propriet\u00e0 del ricco pastore Pietro Scampuddu Pilosu, amico e confidente di Giuseppe Garibaldi, concludendosi con una funzione religiosa e un banchetto.\nNel 1839 la sede vescovile viene trasferita da Olbia a Tempio che nello stesso periodo era stata elevata al rango di citt\u00e0 (1836) e di capoluogo di provincia (dal 1807 al 1821 e dal 1833 al 1859).\nIl XX secolo e il periodo contemporaneo.\nCon la fine dell'Ottocento e il XX secolo con il miglioramento dei collegamenti si \u00e8 invertita la tendenza insediativa a favore della fascia costiera e della citt\u00e0 di Olbia che ha anche beneficiato della nascente Costa Smeralda insieme a Arzachena,Palau, Santa Teresa e San Teodoro. Oltre al turismo, la lavorazione del sughero \u00e8 una delle principali fonte di ricchezza della comunit\u00e0 gallurese, e vede in Calangianus il principale centro economico.\nSimboli.\nIl simbolo per eccellenza della Gallura \u00e8 il gallo, sin dal medioevo, essendo l'antico stemma del giudicato di Gallura dal XII secolo.\nSociet\u00e0.\nLingue e dialetti.\nIn Gallura, oltre all'italiano, si parlano essenzialmente due lingue: il gallurese, classificato come una lingua sardo-corsa o una variet\u00e0 del corso meridionale affine ai dialetti del Sartenese, e il sardo logudorese nella variet\u00e0 settentrionale, che ha comunque assimilato parte del lessico corso e gallurese adattandolo alla struttura della lingua sarda. In termini di distribuzione geografica il gallurese, originatosi nell'Alta Gallura, \u00e8 parlato in quasi tutta la Gallura (da Viddalba alla fascia settentrionale di Budoni) mentre il sardo - che fino al 1400 era diffuso in tutta la Gallura e nella cui lingua venivano redatti i documenti dei governi giudicali - \u00e8 tuttora diffuso a macchia di leopardo: Olbia, Luras, parte dell'agro di Golfo Aranci, Budoni meridionale. Alla Maddalena pi\u00f9 propriamente si parla l\"isulanu\", una variante del c\u00f2rso molto prossima a quello parlato nell'entroterra di Bonifacio (\"cossu suttaninu\", in corso \"corsu suttanacciu\"). Ad Aggius si parla un gallurese particolare, che ha assunto influenze sassaresi nella pronuncia, mentre Bortigiadas \u00e8 ora galluresofono, ma fino a met\u00e0 del secolo scorso il suo idioma era un logudorese fortemente corrotto dal gallurese.\nMonumenti e luoghi d'interesse.\nL'elemento costruttivo che caratterizza l'architettura gallurese \u00e8 il granito: con questo materiale, infatti, venivano costruiti gli stazzi ma anche le chiese e i palazzi cittadini.\nSport.\nIl calcio \u00e8 lo sport pi\u00f9 diffuso, praticato e seguito in Gallura. Molte sono le societ\u00e0 calcistiche, al seguito delle quali sono numerosi i gruppi di tifo organizzato. Hanno sede in Gallura quelle che sono tra le societ\u00e0 pi\u00f9 antiche ed importanti della Sardegna, quali:"}
{"id": "80888", "revid": "228587", "url": "https://it.wikipedia.org/wiki?curid=80888", "title": "Modo", "text": ""}
{"id": "80890", "revid": "124532911", "url": "https://it.wikipedia.org/wiki?curid=80890", "title": "Bolscevismo", "text": "Il bolscevismo () \u00e8 una corrente del pensiero politico marxista, sviluppatasi all'inizio del XX secolo all'interno del Partito Operaio Socialdemocratico Russo (POSDR) e concretizzatasi nella formazione del Partito bolscevico, poi Partito Comunista dell'Unione Sovietica (PCUS).\nL'origine del termine \u00e8 legata agli equilibri registrati in alcune votazioni del II Congresso del POSDR, tenutosi in clandestinit\u00e0 tra Bruxelles e Londra nel 1903: coloro che appoggiavano le tesi strategiche e organizzative sostenute da Lenin furono detti bolscevichi (\u0431\u043e\u043b\u044c\u0448\u0435\u0432\u0438\u043a\u0438, \"bol'\u0161eviki\"), cio\u00e8 maggioritari, mentre coloro che le contrastavano furono detti menscevichi, cio\u00e8 minoritari.\nStoria.\nLa scissione.\nAll'inizio del XX secolo era teorizzata da Lenin e dai suoi collaboratori al giornale \"Iskra\" l'esigenza di un partito \u00abdemocraticamente centralizzato, stabile e coeso, fondato su un programma marxista rivoluzionario\u00bb, in grado di \u00abfornire alla classe operaia in lotta un tipo di direzione che avrebbe assicurato l'egemonia proletaria nella battaglia per la democrazia fino al trionfo del socialismo\u00bb. La fase di concretizzazione di tale idea di partito condusse ad uno scontro, nell'ambito del II Congresso del POSDR (il primo effettivo dopo quello fondativo del 1898, svoltosi in condizioni precarie), tra i cosiddetti \"iskristi\" ed altre correnti della socialdemocrazia russa. I primi prevalsero sugli economicisti, che preferivano una struttura organizzativa debole, e sul Bund, che premeva per un'organizzazione federale di diversi gruppi socialisti, tra cui quello ebraico.\nIl Congresso registr\u00f2 tuttavia anche un aspro conflitto interno agli stessi \"iskristi\". Questi ultimi si distinsero in due frazioni: una, guidata da Lenin, fu detta bolscevica e l'altra, guidata da Martov, fu detta menscevica. Lo scontro si concentr\u00f2 soprattutto sull'articolo 1 dello Statuto del Partito: mentre la formulazione proposta da Lenin pretendeva dai membri la partecipazione attiva ad una delle organizzazioni del POSDR, quella avanzata da Martov riteneva sufficiente per l'accettazione nel partito il fatto di collaborare con esso, pur senza partecipare direttamente. Le due diverse versioni sottintendevano due differenti idee di partito: una forza d'avanguardia, snella e composta di rivoluzionari di professione per Lenin, un'organizzazione ampia e di massa per Martov. Dopo un dibattito molto acceso l'assemblea approv\u00f2 l'articolo 1 nella versione di Martov, mentre il resto del testo rifletteva l'idea di Lenin.\nLa divisione in due frazioni fu confermata nel 1904 dalla nascita dell'Ufficio dei comitati di maggioranza di parte bolscevica e della Commissione organizzativa menscevica, mentre dopo l'inizio della Rivoluzione russa del 1905 i bolscevichi tennero il III Congresso del POSDR (che approv\u00f2 l'articolo 1 dello Statuto nella versione di Lenin) e i menscevichi svolsero una Conferenza di partito, con ciascuna delle due assemblee che elesse organismi dirigenti distinti. Le dinamiche rivoluzionarie portarono a tentativi di riavvicinamento tra le due correnti, e nella primavera del 1906 si svolse un Congresso unitario. Il periodo reazionario apertosi nel 1907, per\u00f2, indebol\u00ec l'intero movimento socialdemocratico e acu\u00ec le tensioni interne al partito e alle stesse correnti.\nIl gruppo dei \"periodisti\".\nTra i bolscevichi scoppi\u00f2 profondo dissenso tra i principali leader della trojka che tra il 1905 e il 1907 aveva supervisionato l'attivit\u00e0 della frazione: Lenin, Krasin e Bogdanov. In particolare quest'ultimo, appoggiato anche da Krasin e da quello che, dal giornale \"Vper\u00ebd\", fu detto il gruppo dei \"vperiodisti\", sosteneva posizioni cosiddette di \"ultrasinistra\", incentrate sul dare priorit\u00e0 all'attivit\u00e0 illegale del partito e all'azione militare. Lenin, che trov\u00f2 il supporto di Kamenev, Zinov'ev, Rykov, Tomskij e della maggioranza della frazione, riteneva invece fondamentale, dopo la sconfitta rivoluzionaria, che il partito rimanesse legato alla massa operaia: a questo scopo era necessario non limitarsi all'attivit\u00e0 clandestina ma partecipare a quella dei sindacati e a quella parlamentare nella Duma di Stato, che per Bogdanov si doveva boicottare come fatto nel 1905.\nLa fazione radicale di Bogdanov, appoggiato dalla maggioranza del partito fra cui Luna\u010darskij e Aleksinskij, ebbe inizialmente successo tra gli operai, che conseguentemente aderirono al boicottaggio per concentrarsi sull'insurrezione. In questo modo Bogdanov si trov\u00f2 di fatto a capo del movimento bolscevico, ma il suo successo politico fu di breve durata e scem\u00f2 con lo svanire della prospettiva di una nuova insurrezione.\nD'altra parte, a causa del boicottaggio messo in atto dai bogdanoviani, i deputati del POSDR alla terza Duma erano in maggioranza menscevichi. Allora una parte dei bolscevichi chiese la revoca dei deputati e fu detta degli \"otzovisti\" (dal russo \"otozvat\", \"richiamare\"). Bogdanov e altri pretesero, invece, che i deputati votassero in base alle istruzioni del Comitato centrale, e furono detti \"ultimatisti\". Il peso degli \"otzovisti\" e degli \"ultimatisti\" nelle organizzazioni di partito era significativo; inoltre questa ala sinistra del bolscevismo comprendeva alcuni tra i maggiori intellettuali, come Gor'kij e Luna\u010darskij.\nLa disputa fra Lenin e Bogdanov, che non si limit\u00f2 a divergenze tattiche ma si estendeva sul piano strategico, su quello politico-programmatico e su quello teorico e filosofico, port\u00f2 nel 1909 all'estromissione di Krasin e Bogdanov dal Centro bolscevico, che era stato istituito nel 1907 per coordinare l'attivit\u00e0 della frazione; e alla dichiarazione, da parte della conferenza del giornale \"Proletarii\", della dissociazione della corrente dalle posizioni di Bogdanov, che, non accettando tali conclusioni, venne infine espulso dalla frazione bolscevica.\nNel conflitto fra Lenin e Bogdanov ebbero grande importanza le scuole di partito. Appena dopo l'espulsione dalla corrente bolscevica, Bogdanov, con l'aiuto di Gor'kij e Luna\u010darskij, fond\u00f2 la \"scuola superiore socialdemocratica di agitazione\" a Capri, che oper\u00f2 dall'agosto al dicembre 1909. Per attrarre gli allievi alla sua corrente, Lenin apr\u00ec allora nell'estate 1911 la scuola di Longjumeau, vicino a Parigi. Nel novembre dello stesso anno Bogdanov fond\u00f2 la scuola di Bologna, che fu attiva fino al marzo successivo.\nNel frattempo anche tra i menscevichi si erano delineate diverse tendenze, tra cui quella dei cosiddetti \"liquidatori\", che puntavano allo scioglimento del partito illegale per spostarsi a operare in organizzazioni legali.\nLa strutturazione in partito.\nL'ultimo tentativo di riunificazione coincise con il plenum del gennaio 1910 del Comitato centrale del POSDR, che tuttavia raggiunse risultati puramente formali e costitu\u00ec il preludio alla rottura definitiva. Nel gennaio del 1912 si tenne a Praga la VI Conferenza del POSDR, organizzata dall'ala sinistra, che vi presenzi\u00f2 in larga maggioranza decretando l'espulsione dei liquidatori. L'assemblea elesse un Comitato centrale dominato dai bolscevichi, di cui facevano parte tra gli altri Lenin, Zinov'ev e Ord\u017eonikidze, e in cui pi\u00f9 tardi sarebbe stato cooptato anche Stalin. Da questo momento menscevichi e bolscevichi operarono definitivamente come due partiti diversi; allo stesso tempo non ebbero seguito azioni unitarie di tutte le forze socialdemocratiche non bolsceviche, come la Conferenza tenuta in agosto a Vienna su iniziativa di Trockij, condizionata dall'incompatibilit\u00e0 tra le posizioni dei menscevichi e quelle sia dei vperiodisti che dei membri del partito non aderenti a correnti. L'anno successivo si ebbe la scissione ufficiale tra bolscevichi e menscevichi anche all'interno della frazione socialdemocratica presso la Duma, che fino ad allora era rimasta almeno formalmente unitaria. \nEssendo i vertici di stanza all'estero, l'attivit\u00e0 dei bolscevichi in Russia, propangandata in particolare tramite i giornali \"Zvezda\" e \"Pravda\", era organizzata dalla frazione alla Duma e dall'Ufficio russo. Il partito conquist\u00f2 ampio consenso soprattutto tra i quadri operai delle citt\u00e0, ma fu poco dopo oggetto di una violenta repressione seguita allo scoppio della Prima guerra mondiale. Molti dirigenti, tra cui Kamenev e tutti i deputati, furono deportati in Siberia, dove gi\u00e0 erano stati esiliati Ord\u017eonikidze, Stalin e Sverdlov. L'Ufficio russo non riusc\u00ec ad operare per 18 mesi, per poi venire ricostituito tra la primavera e l'estate del 1916 da \u0160ljapnikov su incarico di Lenin.\nCon la Rivoluzione di febbraio del 1917, che depose lo zar, il partito pot\u00e9 emergere dall'illegalit\u00e0. Inizialmente la linea prevalente tra i bolscevichi fu quella di Kamenev e Stalin, rientrati dalla Siberia, che cercavano la collaborazione con le altre forze rivoluzionarie, ma un netto cambiamento si ebbe nella posizione del partito dopo il ritorno di Lenin dall'esilio in Svizzera. Le sue Tesi di aprile, dapprima accolte in modo scettico e fortemente critico, guadagnarono sempre pi\u00f9 consenso, fino a venire approvate a larga maggioranza nell'ambito della Conferenza di aprile, svoltasi a Pietrogrado nella primavera del 1917, durante la quale venne anche ufficializzata la nascita del \"Partito Operaio Socialdemocratico Russo (bolscevico)\". Da quel momento il partito si pose l'obiettivo di trasformare la rivoluzione borghese in atto in una rivoluzione socialista, negando ogni sostegno al governo provvisorio.\nLa Rivoluzione d'ottobre.\nL'appoggio delle masse alle parole d'ordine dei bolscevichi crebbe nei mesi successivi, in particolare all'interno dei comitati di fabbrica e nell'esercito, le cui guarnigioni si erano radicalizzate dopo una fallimentare offensiva voluta dal Governo a giugno e che aveva portato alla caduta dell'esecutivo e alla formazione di un nuovo gabinetto guidato dal socialrivoluzionario Aleksandr Kerenskij. A luglio il partito bolscevico prese la testa di una manifestazione, inizialmente spontanea, di operai e soldati a Pietrogrado. Dopo il fallimento di questa iniziativa si scatenarono una violenta repressione antibolscevica e una feroce campagna contro lo stesso Lenin, accusato di essere un agente tedesco e costretto alla clandestinit\u00e0 fuori citt\u00e0.\nL'arretramento dei bolscevichi fu breve: essi svolsero gi\u00e0 in agosto un ruolo primario guidando il sollevamento di massa di operai e soldati che respinse il colpo di stato conservatore condotto dal generale Kornilov. Da quel momento il consenso verso i bolscevichi dilag\u00f2 ed essi conquistarono la maggioranza in numerosi soviet, a partire da quelli di Pietroburgo e Mosca. Presidente dell'assemblea pietroburghese divenne Trockij, che ormai da diversi mesi aveva sposato la causa bolscevica, divenendo con Lenin il principale leader della Rivoluzione. \nI due ritenevano fin da settembre indispensabile non perdere l'occasione rivoluzionaria che si era venuta a creare e insistettero per la sollevazione armata, che fu deliberata il 10 ottobre (23 del calendario gregoriano) dal Comitato centrale del Partito bolscevico. La decisione fu presa con dieci voti favorevoli e due contrari, quelli di Kamenev e Zinov'ev. Questi ultimi temevano che l'insurrezione avrebbe compromesso l'intera rivoluzione e ritenevano pertanto pi\u00f9 opportuna una lunga opposizione nei soviet e nella futura Assemblea costituente. Per la maggioranza, invece, le masse stesse si sarebbero rivolte contro i bolscevichi se questi avessero temporeggiato, e allo stesso tempo vi era fiducia nell'estensione della rivoluzione a livello europeo, che avrebbe garantito il necessario sostegno alla lotta in Russia.\nLa rivoluzione scatt\u00f2 tra la notte del 24 e il mattino del 25 ottobre (6 e 7 novembre del calendario gregoriano), quando soldati, marinai e operai armati (le \"guardie rosse\") occuparono i punti chiave della citt\u00e0. Alle ore 10 Lenin pot\u00e9 proclamare il rovesciamento del Governo, mentre la sera gli insorti occuparono il Palazzo d'Inverno e arrestarono i ministri, ma non Kerenskij che era gi\u00e0 riuscito a lasciare la citt\u00e0.\nContemporaneamente si insedi\u00f2 presso l'Istituto Smol'nyj il II Congresso dei Soviet, a maggioranza bolscevica, cui fu formalmente consegnato il potere conquistato con la rivoluzione. I lavori del Congresso furono abbandonati dalla maggioranza dei menscevichi e dei socialrivoluzionari, che tuttavia subirono la scissione della propria ala sinistra; essa continu\u00f2 a partecipare ai lavori e vide propri rappresentanti entrare a far parte del nuovo Comitato esecutivo centrale panrusso, presieduto prima da Kamenev e poi da Sverdlov, ma non del Consiglio dei commissari del popolo (Sovnarkom), eletto la sera del 26 ottobre e composto di soli bolscevichi guidati da Lenin.\nI bolscevichi al potere.\nDopo la conquista del potere i bolscevichi attuarono immediate riforme di tipo socialista e nel marzo 1918 sottoscrissero la pace di Brest-Litovsk con la Germania, che caus\u00f2 l'abbandono del governo da parte dei socialrivoluzionari di sinistra, che erano entrati nel Sovnarkom a dicembre. Intanto le realt\u00e0 che si opponevano al potere sovietico acquisirono nuova forza anche grazie all'appoggio delle potenze straniere e si giunse alla guerra civile. Fu allora varato il cosiddetto comunismo di guerra, caratterizzato da spirito egualitario, nazionalizzazione radicale e misure eccezionali. All'indomani della vittoria sull'Armata Bianca tali misure furono revocate con il lancio della Nuova Politica Economica (NEP), che ripristinava elementi di capitalismo, in particolar modo nel settore agricolo. In questa fase il pericolo che il proletariato, provato dai grandi sforzi degli anni precedenti, soccombesse di fronte al ritorno delle forze capitaliste spinse alla messa al bando delle altre organizzazioni politiche e al divieto di frazionismo nel partito, che limit\u00f2 quella che fino ad allora era stata una vita interna intensamente democratica.\nLa guida di Stalin.\nDopo la fondazione dell'Unione Sovietica (dicembre 1922) tali provvedimenti, che erano stati introdotti in circostanze straordinarie, divennero progressivamente la regola dopo la malattia e la morte di Lenin, che coincisero con l'avvento al vertice del partito e del Paese di Stalin. Egli seppe concentrare nelle proprie mani sempre pi\u00f9 potere, sostituendo la leadership collettiva teorizzata da Lenin con una solida leadership personale. I suoi principali rivali, sopravanzati gi\u00e0 entro la fine degli anni venti, furono oggetto dopo il 1934 di processi pubblici che si conclusero con numerose condanne a morte durante le cosiddette Grandi purghe, che interessarono centinaia di migliaia di membri del partito.\nDurante il periodo staliniano fu portato avanti un imponente processo di industrializzazione che, unitamente alla collettivizzazione delle campagne, accompagn\u00f2 la trasformazione del Paese in una superpotenza con un elevato livello di urbanizzazione, mobilit\u00e0 e istruzione, facendo registrare successi di grande portata a fronte dell'indebolimento del legame democratico con i lavoratori.\nL'organizzazione bolscevica rivest\u00ec poi un ruolo cruciale prima e durante la Seconda guerra mondiale: il successo sul nazismo garant\u00ec la crescita dell'autorit\u00e0 di Stalin e del prestigio del partito, che nel 1952 fu ridenominato \"Partito Comunista dell'Unione Sovietica\". La scelta del nome, pi\u00f9 conforme agli standard internazionali, port\u00f2 dunque alla rimozione dell'aggettivo \"bolscevico\", che era invece rimasto intatto durante le precedenti ridenominazioni: quella del 1918 in \"Partito comunista russo (bolscevico)\", voluta da Lenin per evidenziare la distanza dalle forze riformiste e segnare il definitivo superamento della fase borghese della rivoluzione; e quella del 1925 in \"Partito Comunista di tutta l'Unione (bolscevico)\", che prendeva atto dell'organizzazione del partito ormai di livello pansovietico.\nIdeologia.\nIl partito d'avanguardia.\nI fondamenti teorici e organizzativi del Partito bolscevico risiedono nel leninismo, inteso come l'insieme delle elaborazioni condotte da Lenin, incentrate sull'adesione al marxismo rivoluzionario e sulla sua applicazione concreta alle lotte della classe operaia. Tra gli elementi chiave del contributo di Lenin vi sono gli aspetti legati all'organizzazione del partito: secondo il leader bolscevico, esso doveva costituire una forza di avanguardia, centralizzata ma ramificata in una vasta rete di cellule locali; I militanti, dediti ad un programma rigorosamente rivoluzionario, dovevano in maggioranza provenire dalla classe operaia e con essa interagire, senza per\u00f2 che il partito coincidesse con la classe. Per Lenin il partito doveva essere infatti una forza impegnata nella lotta teorica, oltre che in quella politica e in quella economica, capace di portare nella classe operaia una visione profonda di scopi e fini a cui da sola essa, tenendo conto soltanto della difesa dei propri interessi economici, non sarebbe potuta arrivare.\nLa dittatura del proletariato.\nCon la Rivoluzione del 1905 si consolid\u00f2 anche la principale differenza strategica tra bolscevichi e menscevichi. Questi ultimi traevano dall'analisi marxiana la conclusione che l'unica rivoluzione possibile era quella di carattere democratico-borghese, che avrebbe dovuto portare alla societ\u00e0 capitalista; in essa il proletariato avrebbe esercitato una funzione di opposizione in cui crescere in senso politico e numerico. I bolscevichi, e in particolare Lenin, contrapponevano a questo modello un nesso ininterrotto tra rivoluzione democratico-borghese e rivoluzione socialista: poich\u00e9 la prima non poteva essere radicale e si sarebbe inevitabilmente fermata ai compromessi pi\u00f9 cauti per tutelare gli interessi della classe possidente, era indispensabile che il proletariato diventasse egemone, nell'ambito di una dittatura degli operai e dei contadini che muovesse verso la rivoluzione socialista e la dittatura del proletariato.\nL'internazionalismo.\nIl programma bolscevico comprendeva un orientamento marcatamente internazionalista rivoluzionario, nella convinzione che la lotta operaia negli altri Paesi avrebbe rafforzato il movimento russo e viceversa, pertanto l'attivit\u00e0 dei bolscevichi era profondamente inserita nel contesto della socialdemocrazia europea e il partito occup\u00f2 l'ala sinistra della II Internazionale. Il fallimento dell'organizzazione causato dall'accettazione della Prima guerra mondiale da parte di molti partiti socialisti europei, fortemente criticati da Lenin, forn\u00ec al leader bolscevico elementi sia per il proprio appello al passaggio dalla guerra imperialistica a quella rivoluzionaria, sia per una profonda analisi dell'imperialismo come fase suprema del capitalismo: esso costituiva cio\u00e8 il suo stadio pi\u00f9 avanzato e pi\u00f9 contraddittorio, vigilia di una rivoluzione socialista da inquadrare non solo su scala continentale ma mondiale, in cui il proletariato trovava un alleato nei popoli oppressi delle colonie.\nL'obiettivo di estendere la rivoluzione a livello globale fu centrale nella politica dei bolscevichi anche all'indomani della presa del potere in Russia: nel 1919 essi furono infatti promotori di una nuova grande organizzazione sovranazionale, l'Internazionale Comunista (Comintern), spostando a livello internazionale la lotta contro i socialriformisti che internamente si era concretizzata con la Rivoluzione d'ottobre.\nIl marxismo-leninismo.\nLa mancata realizzazione dell'auspicata rivoluzione mondiale e il ripiegamento verso la teoria del socialismo in un solo paese furono tra le cause del fatto che, con il tempo, in Unione Sovietica l'interpretazione del marxismo e del leninismo cominciarono ad assumere caratteristiche di sempre maggior conservatorismo, portando all'affermazione dello stalinismo e al consolidarsi, dagli anni trenta, dell'orientamento ideologico del partito in una ben riconosciuta ortodossia, il marxismo-leninismo.\nL'ideologia marxista-leninista, considerata coincidente con il punto di vista della classe operaia, contribu\u00ec a legittimare il ruolo di leadership nel Paese e nella societ\u00e0 del partito, che si riteneva erede, custode e creativo continuatore dell'elaborazione di Marx, Engels e Lenin."}
{"id": "80891", "revid": "123491218", "url": "https://it.wikipedia.org/wiki?curid=80891", "title": "Baud", "text": "Il termine baud (pronunciato , da \u00c9mile Baudot, inventore del codice Baudot utilizzato per le telescriventi), in telecomunicazioni e informatica, rappresenta il numero di simboli (dati) che viene trasmesso in un secondo. \u00c8 l'unit\u00e0 di misura del \"baud rate\" (detto anche \"symbol rate\" o frequenza di simbolo) in un sistema di trasmissione digitale, come un modem. Concettualmente si indica quindi in un tipo di trasmissione scelta (da cui il concetto di simbolo, per esempio il bit), quanti di questi dati sono effettivamente trasmessi. \nDescrizione.\nIn un processo di digitalizzazione di un segnale da analogico a digitale la fase che segue il campionamento \u00e8 quella della discretizzazione dell'informazione, o quantizzazione, in cui il segnale campionato di ampiezza \u0394x \u00e8 diviso in L= 2M intervalli di ampiezza \u0394q= \u0394x/L, con M il numero di bit utilizzato per rappresentare in codice binario il valore campionato \u0394q. Gli M bit rappresentano un simbolo, unit\u00e0 di riferimento del baud.\nValore.\nL'unit\u00e0 baud viene spesso confusa con l'unit\u00e0 bit per secondo (bit/s o bps), ma differisce da quest'ultima perch\u00e9 ad un simbolo corrisponde un numero di bit differente a seconda delle tecniche di modulazione usate; per tale ragione la velocit\u00e0 espressa in bit/s - per simboli di dimensione maggiore di 1 bit - \u00e8 sempre multipla di quella espressa in baud.\nEsempio: nello standard V.32 bis per i modem su linea telefonica si trasmette ad una velocit\u00e0 di baud e ogni simbolo \u00e8 grande 6 bit; la velocit\u00e0 espressa in bit al secondo \u00e8 quindi di bit/s o 14,4 kilobit/s, e cio\u00e8 il risultato della moltiplicazione per 6."}
{"id": "80893", "revid": "9", "url": "https://it.wikipedia.org/wiki?curid=80893", "title": "Raid di Dieppe", "text": ""}
{"id": "80895", "revid": "1226", "url": "https://it.wikipedia.org/wiki?curid=80895", "title": "Menscevichi", "text": ""}
{"id": "80897", "revid": "125428634", "url": "https://it.wikipedia.org/wiki?curid=80897", "title": "Demenza", "text": "In medicina la demenza \u00e8 una condizione neurologica caratterizzata da un declino di molteplici funzioni cognitive, memoria (a breve e a lungo termine) e almeno una tra pensiero astratto, capacit\u00e0 critica, linguaggio, orientamento spazio-temporale, di grado tale da rendere il paziente non autonomo nelle attivit\u00e0 quotidiane, con conservazione dello stato di coscienza vigile.\nEpidemiologia.\nNel complesso attualmente \u00e8 affetto da demenza circa il 5% della popolazione mondiale oltre i 65 anni, ma addirittura il 30% di coloro oltre gli 85 anni. L'incidenza \u00e8 compresa tra l'1 e il 5 per mille della popolazione generale, e tra l'1% e il 24% negli anziani e negli ultraottantenni. Il fattore di rischio principale pare dunque essere l'et\u00e0, seguita dal sesso (le donne parrebbero pi\u00f9 colpite da demenza rispetto agli uomini, ma questo dato \u00e8 considerato controverso, stante la maggiore attesa di vita per le donne); non sembrano invece implicate l'etnia o le condizioni socioeconomiche.\nSi ritiene che poco pi\u00f9 della met\u00e0 dei dementi sia affetto da demenza di tipo degenerativo (come la malattia di Alzheimer e la malattia di Pick), il 15% circa da demenza su base vascolare (demenza vascolare), il 15% da forme miste e il restante 15% da forme di varia natura, tossica, traumatica, tumorale, infettiva, da idrocefalo normoteso.\nClassificazione.\nDa un punto di vista clinico, si distinguono, con criterio topodiagnostico (da t\u00f2pos, \"luogo\" e di\u00e0gnosis \"attraverso la conoscenza\"), in demenze corticali e sottocorticali:\nLa classificazione appena descritta \u00e8 stata ritenuta troppo rigida, alla luce delle recenti acquisizioni in ambito neuropsicologico e anatomofisiologico, e non \u00e8 accettata da tutti gli esperti, data la difficolt\u00e0 pratica di attribuire ogni paziente ad una categoria.\nBasandosi invece su una classificazione eziopatogenetica, le demenze possono essere classificate come: \"reversibili\", \"vascolari\" e \"degenerative\". In fase diagnostica si procede per esclusione eliminando le prime 2 eziologie prima di cercare una causa degenerativa:\nDemenze reversibili.\nGuariscono se viene corretta la causa. La diagnosi \u00e8 fatta mediante esami del sangue e tecniche di neuroimaging (specie RM cerebrale)\nDemenze vascolari.\nLa diagnosi pu\u00f2 essere formulata in pazienti in cui compaiono bruscamente o gradualmente disturbi cognitivi (deficit di funzioni esecutive di problem-solving, deficit di pianificazione di azioni, deficit di attenzione, riduzione della capacit\u00e0 di critica e di giudizio con tendenza a prendere decisioni incongrue, disturbi di memoria) e di disturbi comportamentali (in primis, apatia o irritabilit\u00e0), di grado tale da comportare una perdita di autonomia nelle attivit\u00e0 quotidiane. In tali pazienti, \u00e8 frequente la comparsa di disturbi motori (in primis, difficolt\u00e0 di deambulazione) e di incontinenza (urinaria e fecale). Pazienti con Demenza vascolare imputabile a danno cerebrale ischemico presentano solitamente patologie predisponenti ad ischemia cerebrale (ipertensione arteriosa, fibrillazione atriale, diabete mellito, ipercolesterolemia, stenosi carotidea).\nLa diagnosi deve essere supportata dall'Imaging a risonanza magnetica (RM) cerebrale. Una demenza degenerativa pu\u00f2 comunque insorgere anche su un cervello con danni vascolari. \u00c8 possibile distinguere varie forme di Demenza Vascolare:"}
{"id": "80900", "revid": "1128143", "url": "https://it.wikipedia.org/wiki?curid=80900", "title": "Ara Pacis", "text": "L'Ara Pacis Augustae (\"Altare della pace di Augusto\") \u00e8 un altare fatto costruire da Augusto nel 9 a.C. alla Pace nell'accezione di divinit\u00e0.\nOriginariamente posto in una zona del Campo Marzio consacrata alla celebrazione delle vittorie, il luogo era emblematico perch\u00e9 posto a un miglio romano (1.472\u00a0m) dal pomerium, limite della citt\u00e0 dove il console di ritorno da una spedizione militare perdeva i poteri ad essa relativi (\"imperium militiae\") e rientrava in possesso dei propri poteri civili (\"imperium domi\").\nQuesto monumento rappresenta una delle pi\u00f9 significative testimonianze pervenuteci dell'arte augustea e intende simboleggiare la pace e la prosperit\u00e0 raggiunte come risultato della \"Pax Romana\".\nStoria.\nLe origini.\nIl 4 luglio del 13 a.C., infatti, il Senato decise di costruire un altare dedicato a tale raggiungimento in occasione del ritorno di Augusto da una spedizione pacificatrice di tre anni in Spagna e nella Gallia meridionale.\nLa dedica, cio\u00e8 la cerimonia di consacrazione solenne, non ebbe per\u00f2 luogo fino al 30 gennaio del 9 a.C., data importante perch\u00e9 compleanno di Livia, moglie di Augusto.\nIl monumento era collocato con un'entrata sull'antica via Flaminia e una verso il Campo Marzio.\nEssendo stata edificata a poche centinaia di metri dal fiume Tevere (non dove sorge attualmente, ma dove si trova adesso Palazzo Fiano-Peretti-Almagi\u00e0), l'Ara Pacis fu fin da subito, gi\u00e0 nel II secolo d.C., soggetta a danni causati dall'acqua e dall'umidit\u00e0, tanto che ben presto molte sue parti ne risultarono rotte o separate dal corpo principale; il livello del terreno nella zona si alz\u00f2 notevolmente a causa dell'apporto di materiale da parte del vicino fiume, e l'ara dovette essere circondata da un muro di mattoni per proteggerla dall'assalto del limo e della sabbia, poich\u00e9 ormai gi\u00e0 sporgeva dal terreno solo a partire dai fregi figurati.\nIl ritrovamento e il restauro.\nVenne quindi nominata una Commissione che studiasse sul Piano Regolatore e sul posto la possibilit\u00e0 di sistemazione dell'Ara. Nella seduta del 19 giugno 1944 l'architetto Marcello Piacentini rifer\u00ec sulle conclusioni cui la Commissione era pervenuta: spostare il monumento verso l'Accademia di Belle Arti, onde permettere uno spazio di 6 metri intorno al monumento; costruire sul lato verso la chiesa di San Rocco un edificio destinato a museo che, verso il Lungotevere, doveva essere fronteggiato da un giardino; costruire un portico nella facciata verso il giardino. Fu deciso di affidare lo studio del nuovo progetto allo stesso architetto Morpurgo, gi\u00e0 autore dell'attuale sistemazione.\nDescrizione.\nL'aspetto dell'Ara Pacis \u00e8 stato ricostruito grazie alla testimonianza delle fonti, agli studi durante gli scavi e alle raffigurazioni su alcune monete romane.\nL'Ara Pacis \u00e8 costituita da un recinto quasi quadrato in marmo (m 11,65 x 10,62 x h 3.68), elevato su basso podio, nei lati minori del quale si aprivano due porte, larghe 3,60 metri; a quella anteriore si accede da una rampa di nove gradini; all'interno, sopra una gradinata, si erge l'altare vero e proprio. La superficie del recinto presenta una raffinata decorazione a rilievo, esterno e interno. Nelle scene la profondit\u00e0 dello spazio \u00e8 ottenuta mediante differenti spessori delle figure.\nQuattro pilastri angolari corinzi, pi\u00f9 altri quattro ai fianchi delle porte, sono decorati sull'esterno da motivi a candelabra e lisci all'interno. Essi sostengono l'architrave (interamente ricostruita, senza parti antiche) che, secondo le raffigurazioni monetarie, doveva essere coronata da acroteri laterali\nL'Ara Pacis \u00e8 un monumento chiave nell'arte pubblica augustea, con motivi di origine diversa: l'arte greca classica (nei fregi delle processioni), l'arte ellenistica (nel fregio e nei pannelli), l'arte pi\u00f9 strettamente \"romana\" (nel fregio dell'altare). L'aspetto era quindi eclettico e la realizzazione fu certamente opera di botteghe greche.\nL'aspetto politico-propagandistico \u00e8 notevole, come in molte opere dell'epoca, con i legami evidenti tra Augusto e la \"Pax\", espressa come un rifiorire della terra sotto il dominio universale romano. Inoltre \u00e8 esplicito il collegamento tra Enea, mitico progenitore della \"Gens Iulia\", e Augusto stesso, secondo quella propaganda di continuit\u00e0 storica che voleva inquadrare la presa di potere dell'imperatore come un provvidenziale ricollegamento tra la storia di Roma e la storia del mondo allora conosciuto. Non a caso i Cesari Gaio e Lucio sono abbigliati come giovanetti troiani, cos\u00ec come \u00e8 illuminante l'accostamento tra il trionfo di Roma e la \"Saturnia Tellus\", l'et\u00e0 dell'oro.\nDecorazioni esterne.\nL'esterno dell'altare \u00e8 decorato da un fregio figurato in alto e da elaborati girali d'acanto in basso; i due ordini sono separati da una fascia a meandro; queste fasce decorate si interrompono quando incontrano i pilastri per poi proseguire sugli altri lati.\nNella parte bassa si ha un'ornamentazione naturalistica di girali d'acanto e, tra essi, piccoli animali (per esempio lucertole e serpenti). I girali si dipartono in maniera simmetrica da un unico cespo che si trova al centro di ogni pannello. Possiamo notare un'eleganza e una finezza d'esecuzione che riconducono all'arte alessandrina. La natura viene infatti vista come un bene perduto, secondo uno dei temi della poesia di quel tempo: basti pensare a Virgilio e Orazio.\nLa fascia figurata si divide in quattro pannelli sui lati delle aperture (due per lato) e un fregio continuo con processione-assemblea sui lati lunghi, che va letto unitariamente come un'unica scena.\nPannelli sul lato principale (orientato a est).\nI due pannelli figurati del lato principale, dal quale si accedeva all'altare, rappresentano il \"Lupercale\" e il \"Sacrificio di Enea ai Penati\".\nDi questa scena (posta a sinistra) restano solo pochi frammenti, ma che comunque permettono di ricostruire la mitica fondazione di Roma: vi si riconosce il dio Marte armato, padre dei gemelli Romolo e Remo e divinit\u00e0 protettrice dell'Urbe, e il pastore Faustolo; essi assistono, presso il \"Ficus ruminalis\", all'allattamento dei gemelli da parte della lupa, tra i resti di piante palustri che caratterizzano lo sfondo.\nA destra si trova il \"Sacrificio di Enea ai Penati\". Vi si riconosce Enea, in quanto figlio di Venere (ma alcuni sostengono Numa Pompilio), col figlio Ascanio o Augusto (ritenuto discendente di Venere) presso un altare rustico, assistiti da due giovani camilli. L'altare \u00e8 avvolto da festoni e vi vengono sacrificati primizie e la scrofa bianca di Laurento. Il sacrificio \u00e8 destinato ai Penati (protettori) di Lavinio, che presenziano alla scena affacciandosi da un tempietto sulla roccia, posto sullo sfondo in alto a sinistra. Enea ha il capo velato e veste un mantello che gli lascia scoperto parte del busto atletico. In mano reca lo \"sceptrum\". Ascanio \u00e8 dietro di lui (secondo alcuni potrebbe essere anche Acate) e ci \u00e8 pervenuto solo nel frammento della mano destra appoggiata a una lancia e di una parte delle vesti, all'orientale.\nPannelli sul lato secondario.\nSull'altro lato si trovano i rilievi della \"Personificazione di Roma\", quasi completamente perduto, e della \"Saturnia tellus\".\nQuesto rilievo, pervenutoci in resti molto scarsi, permette di riconoscere sulla destra solo una personificazione di Roma in abito, amazzonico, seduta su una catasta d'armi.\nQuesto pannello \u00e8 uno dei meglio conservati, pervenutoci praticamente integro. Si tratta di una complessa allegoria di una mitica terra dell'Et\u00e0 dell'oro. Il rilievo rappresenta una grande figura matronale seduta con in grembo due putti e alcune primizie. Ai lati si trovano due ninfe seminude, una seduta su un cigno in volo, simbolo dell'aria, e l'altra su un drago marino, simbolo del mare; questi due animali predominanti riecheggerebbero la serenit\u00e0 della pace, cio\u00e8 \"terra marique\": la pace in terra e in mare. Anche il paesaggio ha elementi allegorici: a sinistra \u00e8 fluviale, con canne e un\"oinochoe\" dal quale fluisce l'acqua, al centro \u00e8 roccioso con fiori e animali (una giovenca accasciata e una pecora che pascola), mentre a destra \u00e8 marino. L'interpretazione della scena non \u00e8 univoca: la figura centrale potrebbe essere una Venere Genitrice o una personificazione dell'Italia, o forse ancora della \"Pax\": forse queste interpretazioni erano fuse in un'ideologia ambivalente della \"Pax Romana\" dell'epoca di Augusto. D'altronde non \u00e8 da escludere la presenza di Venere, che farebbe coppia col rilievo della personificazione di Roma, i cui culti saranno poi accoppiati.\nFregio della processione.\nSui lati lunghi \u00e8 raffigurata la processione per il voto dell'Ara, divisa in due parti: una ufficiale, coi sacerdoti, e l'altra semiufficiale con la famiglia di Augusto. La lettura va concepita unitariamente, con quattro sezioni: met\u00e0 di quella ufficiale e met\u00e0 di quella semiufficiale per lato, in maniera da facilitare la concezione unitaria del fregio. Ma se le due scene della processione ufficiale sono una il seguito dell'altra, le due scene della famiglia imperiale vanno considerate come una accanto all'altra.\nSebbene l'identificazione dei personaggi non sia indiscutibilmente certa, \u00e8 ormai generalmente accettata. L'insieme rievoca le Panatenee del fregio continuo del Partenone di Atene. In ogni caso la scena non va interpretata come un reale corteo, cos\u00ec come potrebbe essere avvenuto nel 13 a.C., poich\u00e9 Augusto sarebbe diventato pontefice massimo solo nel 12 a.C., n\u00e9 pu\u00f2 essere la processione del 9 a.C., perch\u00e9 allora Agrippa era gi\u00e0 morto mentre Tiberio e Druso erano impegnati nelle campagne militari in Illirico e in Germania. Si tratta quindi di una raffigurazione politica ideale, da mettere in relazione con le gravi incertezze di quegli anni legate alla successione, che troveranno una temporanea soluzione nel 6 a.C. con la crisi e l'esilio volontario di Tiberio.\nLa scena pi\u00f9 importante e meglio conservata \u00e8 sul fianco meridionale, con personaggi della famiglia imperiale. La successione delle figure ricalca un preciso schema protocollare, legato alla successione al trono come era concepita da Augusto attorno al 10-9 a.C. Anche la divisione in primo e secondo piano delle figure (piani che diventano enfaticamente tre nella raffigurazione della famiglia di Augusto e Livia) non \u00e8 casuale.\nLa processione ha inizio con la raffigurazione lacunosa di littori (secondo la tradizione dodici), un camillo che porta la cassetta sacra del collegio pontificale (l\"acerra\") e il \"lictor proximus\", che cammina all'indietro: egli secondo la tradizione infatti non volge le spalle al magistrato e al sommo sacerdote.\nSeguono quindi una serie di togati, a partire dall'imperatore Augusto col capo velato nella veste di \"pontefice massimo\". Chiudono il corteo ufficiale, in primo piano, i quattro \"flamines maiores\" (\"dialis, martialis, quirinalis\" e \"iulialis\"). Il \"Flamen iulialis\" \u00e8 quello dotato di una vera e propria fisionomia, questo perch\u00e9 era un vero parente di Augusto, Sesto Appuleio. L'ultimo personaggio religioso \u00e8 il \"flaminius lictor\", con il capo coperto e l'ascia sacra sulla spalla.\nA questo punto, dopo un netto stacco, inizia la processione della famiglia imperiale, coi personaggi disposti secondo la linea dinastica all'epoca della costruzione dell'altare.\nPer primo si trova Agrippa, morto nel 12 a.C., pure col capo coperto, posto di profilo; seguono il piccolo Gaio Cesare (nipote e figlio adottivo di Augusto), Giulia maggiore, figlia di Augusto, o Livia, sua moglie, prima di Tiberio, suo figlio; sconosciuto \u00e8 il personaggio in secondo piano; la donna dopo di lui \u00e8 Antonia minore, che tiene per mano il piccolo Germanico, figlio di lei e di Druso maggiore, il quale si trova subito dopo; il gruppo seguente \u00e8 di Antonia maggiore e i suoi figli Gneo Domizio Enobarbo (futuro padre di Nerone) e Domizia, seguiti da suo marito Lucio Domizio Enobarbo; il personaggio che fa cenno di silenzio a questi bambini parrebbe non essere n\u00e9 Mecenate n\u00e9 Orazio, secondo alcune interpretazioni proposte, ma uno degli Appulei, forse Marco console nel 20 a.C., figlio di una sorellastra di Augusto e fratello del \"Flamen iulialis\".\nIl lato nord \u00e8 peggio conservato e ha quasi tutte le teste dei personaggi rifatte nel XVI secolo. In cima prosegue la processione secondo l\"ordo sacerdotum\", con gli \"auguri\", forse recanti dipinti o le insegne del loro potere, e i \"quindecemviri sacris faciundis\", riconoscibili dal camillo con l'acerra dai simboli di Apollo; seguono i \"septemviri epulones\", anch'essi identificabili dai simboli dell'acerra del secondo camillo.\nRiparte poi, in parallelo con la processione del lato sud, la sfilata dei personaggi della casa imperiale, aperta da Lucio Cesare e da sua madre Giulia maggiore, figlia di Augusto (che quindi sarebbero alla stessa altezza di Agrippa, sull'altro lato); segue un fanciullo abbigliato come un camillo, forse il figlio di Iullo Antonio. A questo punto \u00e8 la volta di Claudia Marcella maggiore col console Iullo Antonio, e la piccola Giulia minore; poi Claudia Marcella Minore, il figlio e il marito Sesto Appuleio, console nel 29 a.C., del quale i resti sono molto scarsi.\nLa successione al trono quindi era rigidamente raffigurata in due rami principali, corrispondenti ciascuno a un lato, e iniziava quindi da Giulia o da Agrippa, coi relativi figli, poi i figli di Livia (Tiberio e Druso), seguite dalle due Antonie e le due Marcelle.\nDecorazioni interne.\nLa superficie interna del monumento reca nel registro inferiore scanalature verticali simulanti una palizzata, riproduzione di quella provvisoria eretta alla \"constitutio\" dell'ara. Questo steccato, presente negli altari romani pi\u00f9 antichi fin dal VII-VI secolo a.C., veniva ancora costruito per i \"templi augurali\" che precedevano il luogo sacro vero e proprio.\nIn quello superiore si trovano festoni sorretti da bucrani, cio\u00e8 crani di buoi con ghirlande, con al centro, sopra le ghirlande, dei \"phialai\". Anche questo motivo deriva dalla costruzione provvisoria lignea del 13 a.C. tra i due ordini corre una fascia a palmette e fiori di loto.\nAra Pacis.\nL'altare \u00e8 costituito da un podio di tre gradini su ciascun lato, sul quale poggia un basamento che presenta altri cinque gradini solo su un fronte, dove passava il sacerdote che celebrava il sacrificio sulla mensa, utilizzata per le offerte delle spoglie di animali e stretta tra due avancorpo laterali.\nLa mensa occupa tutto lo spazio interno del recinto dal quale \u00e8 separata da uno stretto corridoio il cui pavimento \u00e8 leggermente inclinato verso l'esterno. Le due sponde laterali presentano un pulvino di coronamento con girali vegetali e leoni alati.\nL'altare \u00e8 decorato con personaggi femminili sullo zoccolo, allegorie forse delle province dell'Impero, mentre nel fregio superiore che gira all'interno ed all'esterno della mensa vi \u00e8 la raffigurazione del sacrificio che vi si celebrava annualmente, con le Vestali ed il pontefice massimo (all'interno), accompagnati (nel rilievo esterno) da camilli, sacerdoti \"vittimarii\" e dagli animali destinati ai \"suovetaurilia\": di questo rilievo \u00e8 ben conservata solo la fiancata sinistra.\nSull'altare le figure sono rappresentate ad altissimo rilievo, ben diverse da quelle dei piani sovrapposti nel recinto esterno. Tali contrapposizioni, ben illuminanti sulla bipolarit\u00e0 dell'arte romana, si ritrovano anche negli archi trionfali, nei pannelli con scene di diverso tipo (allegorico e allusivo contro scene tratte dalla realt\u00e0 idealizzata).\nRicostruzioni virtuali.\nMetodo a proiettori.\nIl monumento \u00e8 attualmente completamente bianco, ma pare che in origine fosse riccamente colorato; per ricostruirne l'aspetto, in via sperimentale il 22 novembre 2009 dalle 21:00 alle 24:00 il lato principale e quello secondario del monumento sono stati illuminati tramite proiettori digitali, sovrapponendo immagini a colori ai fregi reali, con una tecnologia applicata per la prima volta nella storia dell'archeologia su un monumento di et\u00e0 romana; vista l'efficacia del metodo per riproporre al pubblico l'antico aspetto dei monumenti, la tecnica \u00e8 stata in seguito ampiamente riutilizzata, in modo permanente, presso vari siti archeologici:\nIn tutti i casi la realizzazione \u00e8 stata possibile grazie al contributo di:\nMetodo a visori 3D.\nIl 14 ottobre 2016 \u00e8 stata avviata l'iniziativa \"Ara com'era\": mediante l'utilizzo di visori per realt\u00e0 virtuale Samsung GearVR, il visitatore pu\u00f2 osservare l'Ara cos\u00ec com'era oltre 2000 anni fa. I sensori del visore VR (giroscopio, accelerometro, bussola) permettono infatti di ricreare sullo schermo del cellulare posto al suo interno immagini 3D che riproducono il monumento e i suoi dintorni, cos\u00ec com'erano 2000 anni fa, proprio come se l'utilizzatore si trovasse sul posto, ricreando di fatto un ambiente virtuale esplorabile a piacimento; l'esperienza di \"realt\u00e0 virtuale immersiva\" permette ad esempio di \"volare\" virtualmente sul Campo Marzio cos\u00ec com'era nel 9 a.C., o di stare seduti accanto all'Ara e vedere personaggi dell'antica Roma muoversi intorno ad essa e intorno allo spettatore, con la possibilit\u00e0 di guardare tutto intorno a s\u00e9 a 360\u00b0; durante l'esperienza VR \u00e8 anche possibile osservare l'Ara \"in diretta\" cos\u00ec com'\u00e8 oggi attraverso la telecamera del visore, ma al tempo stesso alle immagini reali vengono sovrapposte immagini ricreate dal software, che ricostruiscono le parti mancanti del monumento e la sua colorazione originale (tecnica della \"Realt\u00e0 Aumentata\"). Al momento della stesura di queste note (maggio 2017) era possibile osservare solo una sezione alla volta del monumento in Realt\u00e0 aumentata (posizionandosi in 8 diversi punti di vista), ma tecnicamente, quando l'hardware del visore diventasse sufficientemente potente, sarebbe possibile sovrapporre immagini di realt\u00e0 aumentata all'intero monumento; invece, l'esperienza di \"realt\u00e0 virtuale immersiva\", che utilizza soltanto immagini artificiali e non fa uso della telecamera, ricostruisce l'intero monumento e l'ambiente circostante, ma pu\u00f2 essere fruito solo in \"modalit\u00e0 statica\", stando cio\u00e8 seduti senza possibilit\u00e0 di muoversi intorno al monumento. Nota tecnica: nelle sessioni di realt\u00e0 aumentata il monumento \u00e8 visibile solo in 2D in quanto il celluare del visore VR \u00e8 dotato di una sola telecamera; nelle sessioni di realt\u00e0 virtuale immersiva, invece, essendo le immagini interamente generate dal computer, la visione \u00e8 in 3D in quanto viene generata un'immagine diversa per ogni occhio."}
{"id": "80902", "revid": "1305772", "url": "https://it.wikipedia.org/wiki?curid=80902", "title": "Mystery", "text": ""}
{"id": "80903", "revid": "709565", "url": "https://it.wikipedia.org/wiki?curid=80903", "title": "Juniperus", "text": "Juniperus , pi\u00f9 comunemente noto come ginepro, \u00e8 un genere di piante della famiglia delle Cupressaceae, comprendente 60 specie legnose, arboree e arbustive, tra cui sette spontanee della flora italiana e adatte alla selvicoltura. Il genere \u00e8 diffuso praticamente in tutto l\u2019emisfero boreale (bacino del Mediterraneo, Africa settentrionale, Europa, Caucaso - Antille, Nord America - Giappone, Cina, Himalaya). \nDescrizione.\nIl genere Juniperus fa parte delle Gimnosperme. Presenta una scorza sottile e fibrosa che si stacca in strisce longitudinali.\nLe foglie sono di forma variabile, aghiformi in giovani individui poi in et\u00e0 adulta squamiformi (come in \"J. thurifera, J. sabina, J. phoenicea\") o aghiformi (es. \"J. communis, J. nana e J. oxycedrus\"). Le foglie sono ricche di stomi (le aghiformi portano linee stomatiche bianche nella pagina superiore), con un solo canale resinifero mediano.\nDal punto di vista riproduttivo il genere comprende specie in preponderanza dioiche. Gli strobili maschili sono piccoli con numerosi microsporofilli, da ovali a allungati, in porzione terminale del rametto (se le foglie sono squamiformi) o all\u2019ascella delle foglie se queste sono aghiformi.\nGli strobili femminili sono formati da 3-8 squame (ciascuna portante 1-2 ovuli) maturanti in pi\u00f9 anni. Si parla di coccola o galbulo: le squame diventano carnose e si saldano tra loro (colore differente a seconda della specie). \nI semi sono privi di ala e sono trasportati da animali o espulsi perch\u00e9 il frutto marcisce.\nIl portamento pu\u00f2 essere arboreo o strisciante a seconda del tipo di habitat in cui la pianta si trova a vivere: un portamento strisciante sar\u00e0 facile da rinvenire l\u00e0 dove agiscono venti impetuosi (sui promontori rocciosi mediterranei o alpini dove \u00e8 possibile che la pianta cresca), ottimo esempio di plasticit\u00e0 del fenotipo in relazione alle condizioni ambientali.\nDistribuzione e habitat.\nIl ginepro \u00e8 una pianta con poche esigenze idriche, per cui \u00e8 facile trovarla in luoghi non facilmente popolabili da altre piante: montagne, dove le frequenti gelate rendono l'acqua scarsamente biodisponibile, e ambienti mediterranei, dove l'aridit\u00e0 la fa da padrona nei mesi estivi.\nMetodi di coltivazione.\nLa coltivazione del ginepro richiede clima temperato, dalle frequenti precipitazioni estive, esposizione in pieno sole o mezz'ombra e suolo ricco ma sabbioso o carsico.\nSi moltiplica con la semina o per talea di nuovi getti in primavera.\nUsi.\nUno studio effettuato dall'Universit\u00e0 di Camerino ha approfondito una particolarit\u00e0 delle piante di ginepro (\"Juniperus communis\" e \"Juniperus oxycedrus\"), cio\u00e8 la loro capacit\u00e0 di promuovere la formazione di biogruppi. In particolare i biogruppi di ginepro racchiudono all'interno varie specie legnose ed erbacee che permettono di promuovere la successione secondaria del territorio.\nUso in medicina popolare e come fitoterapico.\nLa medicina popolare attribuisce altissimo valore curativo all'olio ottenuto dalla distillazione dei coni e ne ipotizza grandi doti come rimedio per:\nNon sono negabili almeno blandi effetti per tutte queste indicazioni; d'altronde i rischi di un uso prolungato e/o altamente dosato sono insignificanti.\nLa monografia della Commissione E del Ministero tedesco per la Salute indica:\nOggi l'olio di ginepro viene usato molto raramente, sia per il suo altissimo costo, sia perch\u00e9 per la maggior parte delle indicazioni esistono farmaci Un'eccezione possono essere frizioni contro dolori reumatici, come nel seguente esempio:"}
{"id": "80904", "revid": "287204", "url": "https://it.wikipedia.org/wiki?curid=80904", "title": "Bruzella", "text": "Bruzella \u00e8 una frazione di 180 abitanti del comune svizzero di Breggia, nel Cantone Ticino (distretto di Mendrisio).\nStoria.\nGi\u00e0 comune autonomo che si estendeva per 3,4\u00a0km\u00b2, nel 2009 \u00e8 stato accorpato agli altri comuni soppressi di Cabbio, Caneggio, Morbio Superiore, Muggio e Sagno per formare il comune di Breggia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "80905", "revid": "287204", "url": "https://it.wikipedia.org/wiki?curid=80905", "title": "Cabbio", "text": "Cabbio (in dialetto comasco \"C\u00e0bi\") \u00e8 una frazione di 193 abitanti del comune svizzero di Breggia, nel Cantone Ticino (distretto di Mendrisio).\nGeografia fisica.\nQuesto piccolo villaggio \u00e8 situato nella valle di Muggio.\nStoria.\nGi\u00e0 comune autonomo dal quale nel 1805 era stata scorporata la localit\u00e0 di Casima, divenuta comune autonomo, e che si estendeva per 5,69\u00a0km\u00b2, nel 2009 \u00e8 stato accorpato agli altri comuni soppressi di Bruzella, Caneggio, Morbio Superiore, Muggio e Sagno per formare il comune di Breggia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "80906", "revid": "21880", "url": "https://it.wikipedia.org/wiki?curid=80906", "title": "Lytocaryum", "text": ""}
{"id": "80907", "revid": "21880", "url": "https://it.wikipedia.org/wiki?curid=80907", "title": "Palma da cocco nana", "text": ""}
{"id": "80910", "revid": "481349", "url": "https://it.wikipedia.org/wiki?curid=80910", "title": "Intervallo", "text": ""}
{"id": "80912", "revid": "1590", "url": "https://it.wikipedia.org/wiki?curid=80912", "title": "Intervallo musicale", "text": ""}
{"id": "80913", "revid": "287204", "url": "https://it.wikipedia.org/wiki?curid=80913", "title": "Coldrerio", "text": "Coldrerio \u00e8 un comune svizzero di 2\u00a0893 abitanti del Cantone Ticino, nel distretto di Mendrisio.\nStoria.\nI reperti archeologici di capanne costruite prevalentemente su palafitte rinveute a Coldrerio nella zona del Pa\u00fc, costituiscono le tracce pi\u00f9 remote della presenza umana nel Mendrisiotto. Risale all'et\u00e0 romana l'ara votiva ritrovata in zona Mercul (Mercole), a ovest della tenuta di Mezzana, il cui toponimo deriva da Mercurio, il dio romano protettore dei commerci e dei mercanti. Il monumento, a forma di parallelepipedo con piedistallo e parte superiore sporgenti, \u00e8 alto poco pi\u00f9 di un metro, si trova oggi esposto, curiosamente, all\u2019interno del palazzo comunale di Stabio. Coldrerio viene nominata per la prima volta nell'852 nella forma \"Caledrano\"; nel 1185 ricorre in un atto notarile con il nome di \u201cCaldirera\". Nel 1335 la regione pass\u00f2 sotto la Signoria di Milano, divenendo Coldrerio nel Medioevo una delle principali localit\u00e0 del Mendrisiotto, per poi passare sotto la sovranit\u00e0 dei Dodici Cantoni svizzeri nel 1512, appartenenza che fu ribadita in assemblea dagli uomini di Coldrerio nel 1798, non accettando la proposta del Cantone di Basilea, amministratore, in quel tempo, tramite il proprio Landfogto del Baliaggio di Mendrisio, di rinunciare alla sovranit\u00e0 sopra i quattro Baliaggi italiani di Locarno, Lugano, Mendrisio e Vallemaggia. Dal 1803 fece parte del neocostituito Cantone Ticino. Numerose furono nei secoli le epidemie che sconvolsero la regione, il 21 luglio 1867 scoppi\u00f2 l'ultimo caso di colera.\nStemma.\nTroncato, semipartito: nel primo, d'oro, al castello a base trapezoidale di rosso, murato di nero, aperto del campo, torricellato di due pezzi, finestrati ciascuno di una finestra rettangolare del campo, il fastigio e le torri merlate di due, alla ghibellina; nel secondo, d'argento, al ramo di nocciolo reciso fogliato di due, di verde, e fruttato di due, d'oro, uno per lato; nel terzo, di nero, alla pentola al manico ad arco, alzato, d'oro. \nLo stemma riassume le varie ipotesi sull'etimologia del nome del paese.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nNella localit\u00e0 di Mezzana si trova la sede dell'Azienda agraria cantonale di Mezzana"}
{"id": "80915", "revid": "2126909", "url": "https://it.wikipedia.org/wiki?curid=80915", "title": "Nestorianesimo", "text": "Con il termine nestorianesimo (o difisismo) si intende la dottrina cristologica attribuita al vescovo di Costantinopoli Nestorio (381-451) e alla Chiesa cristiana afferente alla sua figura religiosa, la Chiesa nestoriana.\nDescrizione.\nLa dottrina prende nome da Nestorio, patriarca di Costantinopoli (ca. 381-451). \"Afferma la totale separazione delle due nature del Cristo, quella divina e quella umana\", negandone l'unione ipostatica. Afferma pure che Maria ha generato l'uomo Ges\u00f9, e non Dio, per cui rifiuta a Maria il titolo di \u00abMadre di Dio\u00bb (\"Theot\u00f3kos\"), riconoscendola solo come \"Madre di Cristo\" (\"Christot\u00f3kos\"), e afferma che colui che nacque da Maria era solo un uomo in cui Dio poi discese come discese nei profeti. Riconosce la presenza in Cristo, piuttosto che di due nature, di due persone (Dio e uomo), unite dal punto di vista \"morale\" pi\u00f9 che sostanziale. L'umanit\u00e0, il corpo di Ges\u00f9 sarebbe stata una sorta di \"tempio dello Spirito\", in cui era accolta la divinit\u00e0.\nTale dottrina fu condannata dal Concilio di Efeso del 431, che insegn\u00f2 come dogma della Chiesa l'applicazione a Maria della descrizione \"Theot\u00f3kos\". Il concilio fu perci\u00f2 rigettato da quei cristiani che poi venivano chiamati nestoriani e in particolare da quelli che vivevano nell'Impero persiano ad est dell'Impero romano, la Chiesa d'Oriente.\nChe la Chiesa d'Oriente, che rigett\u00f2 il Concilio di Efeso, abbia veramente negato l'insegnamento dogmatico conciliare \u00e8 discutibile. Nel 1994, il patriarca della Chiesa assira d'Oriente, la principale comunit\u00e0 cristiana che, senza entrare in comunione con la Chiesa di Roma, dichiara di professare la stessa dottrina della Chiesa persiana di allora, ha firmato una dichiarazione congiunta con il Papa di Roma nella quale si afferma: \"Cristo non \u00e8 un \"uomo ordinario\" che Dio avrebbe adottato per dimorare in lui e per inspirarlo come nei giusti e nei profeti. [...] L'umanit\u00e0 che la beata Vergine Maria ha dato alla luce \u00e8, da sempre, quella dello stesso Figlio di Dio. Per questo motivo la Chiesa assira d'Oriente prega la Vergine Maria quale 'Madre di Cristo nostro Dio e Salvatore'. Alla luce di questa stessa fede, la tradizione cattolica prega alla Vergine Maria come 'Madre di Dio' e anche come 'Madre di Cristo'. Ciascuno di noi due riconosce la legittimit\u00e0 e la correttezza di queste espressioni dell'identica fede e rispettiamo la preferenza di ognuna delle due chiese nella rispettiva vita liturgica e nella piet\u00e0\".\nLa teologia antitetica al nestorianesimo \u00e8 il monofisismo: la dottrina che in Cristo non ci sono due nature, l'una umana, l'altra divina, ma una sola natura. Il Concilio di Calcedonia (451) condann\u00f2 tale dottrina.\nDiffusione.\nLa cosiddetta Chiesa nestoriana ebbe una grandissima diffusione in Asia, grazie anche alla protezione, in funzione anti-bizantina, dell'Impero persiano. Convert\u00ec al cristianesimo in gran numero i discendenti degli antichi popoli mesopotamici e si diffuse fino in India e Cina.\nOggi, eccetto che nella regione di origine della Chiesa d'Oriente e un poco in India, sopravvivono i nestoriani in comunit\u00e0 molto ridotte. In Cina il nestorianesimo si \u00e8 estinto verso la fine del XIV secolo in seguito alla proibizione del cristianesimo e, con esso, di tutte le religioni straniere sul territorio dell'impero.\nIn Asia.\nPersia.\nIn Persia il cristianesimo si diffuse sin dai primi secoli dopo la morte di Ges\u00f9 Cristo. Per\u00f2 la comunit\u00e0 cristiana fu a lungo perseguitata, accusata di sudditanza verso l'Impero romano, dalla maggioranza degli abitanti, seguaci dello Zoroastrismo. Nel 424 la Chiesa persiana si dichiar\u00f2 indipendente dalla Chiesa di Bisanzio, e da tutte le altre Chiese. Seguendo lo scisma dei Nestoriani, la Chiesa di Persia si alline\u00f2 progressivamente su posizioni nestoriane.\nGi\u00e0 nel 431, dopo la frattura fra Nestoriani e Concilio di Efeso, la Chiesa nestoriana con sede a Seleucia-Ctesifonte, capitale del regno sasanide, si era isolata dal resto della cristianit\u00e0. Bar Soma fu il pi\u00f9 grande diffusore del nestorianesimo in Mesopotamia e Persia.\nLa Chiesa d'Oriente adott\u00f2 come ufficiale la dottrina di Teodoro di Mopsuestia, maestro di Nestorio, nel sinodo tenuto a Seleucia nel 486. Secondo tale visione, nell'unica \"parsopa\" (persona) di Cristo sono unite le due \"qnome\" (essenze \"individuali\") di Ges\u00f9, formula che espone Teodoro all'accusa forse ingiustificata di \"dividere Cristo in due\".\nNel 489 Bar Soma fece aprire una scuola di teologia nella sua citt\u00e0, Nisibi (alta Mesopotamia), accogliendo gli insegnanti espulsi dall'arcivescovo Ciro dopo la chiusura della scuola teologica di Edessa, ordinata dall'imperatore bizantino Zenone per i suoi insegnamenti nestoriani. Babai, patriarca persiano della Chiesa Nestoriana (497-502), rafforz\u00f2 la fede della comunit\u00e0 in Teodoro, consolidando la religione nestoriana. Nel 498 il patriarca di Seleucia divenne il patriarca nestoriano di Persia, Siria, Cina e India e i cristiani non nestoriani furono espulsi dal territorio.\nOltre a convertire molti zoroastriani in Persia, furono portati alla fede cristiana dai nestoriani gli Unni bianchi nel VI secolo, i Keraiti (trib\u00f9 uiguro-mongola dell'Asia centrale) e gli Onguti (\u00d6ng\u00fct, popolazione turco-tartara) nell'XI secolo. La massima diffusione in Cina del Nestorianesimo si ebbe con la consacrazione di un vescovo a Pechino. Tale intensa attivit\u00e0 missionaria \u00e8 all'origine del mito medievale di \u00abprete Gianni\u00bb. Nel corso del XIII secolo, furono eletti diversi patriarcati di stirpe tartara che spesso cercarono di svolgere un ruolo di mediatori e tessitori di alleanze tra i regni crociati di Terra Santa e i gran khan mongoli.\nDue eventi storici segnarono il declino del nestorianesimo in Asia: l'espansione dell'Islam con la conversione della Persia e l'invasione di Tamerlano del 1380. Fin quando in Persia dominarono gli arabi Omayyadi, i nestoriani poterono continuare a crescere, ma, sotto la dinastia abbaside, la situazione peggior\u00f2 decisamente.\nLa Chiesa nestoriana di Cipro, nel 1445, si riconcili\u00f2 con la Chiesa cattolica.\nLa Chiesa nestoriana di Socotra (isola a sud dello Yemen) si \u00e8 estinta nel XVII secolo. \nLe superstiti comunit\u00e0 nestoriane dell'ex-URSS, fino agli anni '90 del XX secolo non avevano rapporti ufficiali con le gerarchie del Medio Oriente.\nAssiro-Caldei.\nI cristiani Assiro-Caldei, la cui identit\u00e0 religiosa venne riconosciuta nel Trattato di S\u00e8vres, sono eredi dei nestoriani che, in seguito dell'invasione dei Mongoli di Tamerlano del 1380, trovarono rifugio sui monti del Kurdistan. Nel XVI secolo ci fu un tentativo di conciliazione con la Chiesa cattolica e il metropolita Abdisho fu invitato ad assistere al concilio di Trento. Una parte dei fedeli, in effetti, si riun\u00ec con la Chiesa cattolica nel 1552. Questa integrazione, per\u00f2, port\u00f2 nel 1662 a una scissione, guidata dal patriarca riconosciuto da Roma Shimun XIII Denha, che sostenne il ritorno al nestorianesimo e l'allontanamento da Roma. Nel 1681 accett\u00f2 come patriarca dei cattolici siro-orientali Yosep I, il vescovo a capo di quelli che non accettarono la decisione di Shimun XIII Denha. Nel 1771 la linea patriarcale che nel 1552 rigett\u00f2 la conciliazione con Roma sottoscrisse una professione di fede cattolica e il rappresentante cattolico di tale linea, Yukhannan VIII Hormizd, ottenne nel 1830 il riconoscimento di Roma come patriarca di tutti i cattolici siro-orientali. Oggi i cristiani eredi della Chiesa di Persia costituiscono la Chiesa cattolica caldea, la Chiesa assira d'Oriente e l'Antica Chiesa d'Oriente.\nIl termine \"Caldei\" \u00e8 ora usato per indicare i cristiani che si sono convertiti dal nestorianesimo per tornare in comunione con la Chiesa di Roma, riuniti sotto il nome di Chiesa cattolica caldea. Allo scopo di riparare all'anti-marianesimo dei loro avi, i Caldei si fanno notare per la loro piet\u00e0 mariana. Molte delle loro chiese sono dedicate alla Vergine Maria, sotto il titolo, raro in Occidente, di \"Nostra Signora della buona morte\".\nIn una lettera scritta nel dicembre del 1616 da Baghdad, l'italiano Pietro Della Valle descriveva la famiglia della donna (di lingua aramaica) che aveva preso in sposa: \u00abQuanto al rito della religione, suo padre, fra i Siriani [...], \u00e8 di coloro che, per avere i loro antichi seguitato gi\u00e0 le follie di Nestorio, infin'ora si chiamano Nestorini: ma oggid\u00ec questo nome \u00e8 fatto in un certo modo piuttosto di popolo che di setta; dimenticata quasi, con la lunghezza del tempo, l'origine di quello, e degli errori; e restatane la notizia in pochi (e piuttosto in qualche ecclesiastico che ne' secolari), poco di queste cose curiosi: onde \u00e8 che il maggior errore che fra i pi\u00f9 di loro si trovi, sia forse l'ignoranza\u00bb.\nAgli Assiri, in massima parte concentrati nelle zone di Hakkar\u00ec e Mosul, a partire dal 1861 l'Impero ottomano riconobbe lo status di etnia semi-autonoma (\"millet\"). Il \"catholicos\" (\"primate\") ne era anche il capo temporale, ed erano organizzati in forma di strutture tribali (di ci\u00f2 conservano alcuni aspetti ancora oggi).\nNel corso della prima guerra mondiale, gli Assiri proclamarono l'indipendenza dalla Turchia. Ci\u00f2 fu preso a pretesto dal gruppo che prese il potere, denominato \u00abGiovani Turchi\u00bb, per mettere in atto il genocidio assiro negli anni 1915-16.\nNel XX secolo assiri e caldei hanno patito numerose persecuzioni e stragi compiute da iracheni, turchi e curdi, ci\u00f2 ha fortemente colpito queste chiese, anche perch\u00e9 molti fedeli, per sopravvivere, nel corso degli anni trenta e quaranta sono emigrati verso il nord-est della Siria, verso l'India, gli Stati Uniti e il Canada. Lo stesso \"Catholicos\" fu espulso nel 1933 e si rifugi\u00f2 in Cipro, da dove si \u00e8 trasferito nel 1940 negli Stati Uniti. I membri della Chiesa assira d'Oriente sono oggi circa 400.000, mentre i fedeli della Antica Chiesa d'Oriente, risultato di una scissione avvenuta nel 1968 sono stimati in forse 100.000.\nAttualmente i cristiani caldei sono circa 628.000 nel 2017. Dopo la guerra del Golfo, in specie dopo l'occupazione americana del 2003, tali flussi migratori sono ripresi. Il patriarca \u00e8, dal 2013, Sua Beatitudine Louis Rapha\u00ebl I che ha la propria sede presso Baghdad.\nAssiri, caldei e tutte le Chiese di origine siriaca usano come lingua liturgica il siriaco, che viene scritta nella variante nestoriana dell'alfabeto siriaco.\nArte.\nDopo il concilio di Efeso la maniera bizantina molto spesso mette in luce un rifiuto artistico del Nestorianesimo rappresentando il viso del Bambino Ges\u00f9 non come quello di un bambino, ma come quello di un adolescente, ci\u00f2 per sottolineare che Ges\u00f9 nasce gi\u00e0 con tutte le caratteristiche che lo connotano. Esemplare, riguardo a questa osservazione, la \"Madonna in Trono con Bambino\" del XIII secolo conservata alla National Gallery of Art. "}
{"id": "80917", "revid": "1718925", "url": "https://it.wikipedia.org/wiki?curid=80917", "title": "Sequoia sempervirens", "text": "La sequoia o sequoia di California (\"Sequoia sempervirens\" []) \u00e8 un albero della famiglia delle Taxodiacee (pi\u00f9 recentemente passato alle Cupressacee); il nome \u00e8 un omaggio a Sequoyah, nativo americano Cherokee che invent\u00f2 nel 1821 il sillabario Cherokee.\nOriginaria della parte occidentale del Nord America, cresce spontaneamente lungo una ristretta fascia costiera tra la California e l'Oregon. La maggior parte delle sequoie \u00e8 situata all'interno del Parco nazionale di Redwood e in quello di Yosemite. Si tratta della specie vegetale pi\u00f9 alta del mondo (pu\u00f2 superare i 100\u00a0m d'altezza), ed \u00e8 anche una tra le pi\u00f9 longeve, potendo vivere oltre 2.000 anni.\nPrima delle glaciazioni esistevano sequoie, o alberi molto affini, anche in Europa. \u00c8 stata reintrodotta in Europa nella prima met\u00e0 del XIX secolo per scopi ornamentali, ma in questo breve lasso di tempo le sequoie introdotte in Europa, con non pi\u00f9 di 100-150 anni di vita, hanno raggiunto al massimo altezze di 40-50\u00a0m.\nDescrizione.\nPortamento.\nHa un aspetto conico-piramidale, quasi colonnare ad apice talvolta appiattito. Possiede un tronco aromatico e profumato, con corteccia arancione-rossiccia (da cui il nome \"redwood\" in inglese) o rosso-marrone scuro, fibrosa, con il passare dell'et\u00e0 si screpola profondamente.\nPu\u00f2 superare i 100 metri\u00a0d'altezza e raggiungere un diametro alla base del tronco di oltre 7\u00a0metri. Un esemplare chiamato Hyperion, situato nel Parco nazionale di Redwood, raggiunge i 115,55\u00a0metri, ed \u00e8 l'albero pi\u00f9 alto del mondo, mentre un altro esemplare chiamato Lost Monarch \u00e8 il pi\u00f9 grande di questa specie per volume: presenta un tronco del diametro di 7,9\u00a0metri, un'altezza di 97,8\u00a0metri e un volume stimato di di legno.\nTra gli alberi il primato in termini di volume massimo spetta invece agli esemplari pi\u00f9 grossi di \"sequoia gigante\" (\"Sequoiadendron giganteum\"), diffusa esclusivamente sulle montagne della Sierra Nevada della California, nonostante raggiunga altezze generalmente inferiori ai 90\u00a0m, ha un tronco dalla conformazione pi\u00f9 massiccia.\nFoglie.\nHa foglie persistenti, aghiformi, piatte e appuntite. Le foglie sono verde scuro nella parte superiore e bianco-grigio in quella inferiore. Gli aghi al centro del rametto sono pi\u00f9 lunghi rispetto a quelli alle estremit\u00e0. Le gemme sono tondeggianti, hanno squame coriacee, raggrinzite. Le branche superiori sono orizzontali, mentre quelle inferiori sono rivolte verso il basso.\nFiori.\nI coni femminili sono strobili ovoidali, allungati e legnosi a maturit\u00e0, rilasciano semi alati. Non si sfaldano a maturit\u00e0 e cadono dall'albero interi.\nI fiori maschili, piccoli, gialli, si formano all'apice dei germogli giovani.\nDistribuzione e habitat.\nIn natura cresce in modo spontaneo lungo la fascia costiera che va dalla California all'Oregon, nel raggio di 60\u00a0km dall'oceano Pacifico; la pianta predilige infatti un tipo di clima oceanico temperato ricco di umidit\u00e0, non tollera invece climi continentali e temperature troppo rigide. \u00c8 diffusa fino ad altitudini di 1.000\u00a0m sul livello del mare, ma generalmente cresce ad altitudini inferiori ai 300\u00a0m. Le sequoie prediligono terreni di origine alluvionale dove formano foreste pure o miste con altre specie di conifere locali come la Pseudotsuga menziesii e la Picea sitchensis.\nColtivazione.\nLe sequoie crescono bene nei terreni profondi, umidi e ben drenati, in posizioni riparate. La \"Sequoia sempervirens\" tollera pi\u00f9 dell'altra specie le posizioni completamente ombreggiate, ma cresce pi\u00f9 rapidamente al sole. Si piantano in autunno o in primavera. Si mantiene il terreno umido; nei primi anni dopo la \"messa a dimora\", in marzo-aprile si distribuisce uno strato di terriccio di foglie, per favorire l'umidit\u00e0 del terreno.\nUsi.\nLe sequoie sono state piantate sia per ornamento sia per fini forestali in diverse parti del mondo, Italia compresa, e sono inselvatichite in Nuova Zelanda."}
{"id": "80918", "revid": "287204", "url": "https://it.wikipedia.org/wiki?curid=80918", "title": "Melano", "text": "Melano \u00e8 un comune svizzero di 1\u00a0457 abitanti del Cantone Ticino, nel distretto di Lugano.\nGeografia fisica.\nMelano si affaccia sul Lago di Lugano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl paese \u00e8 servito dalla stazione di Maroggia-Melano della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "80919", "revid": "465169", "url": "https://it.wikipedia.org/wiki?curid=80919", "title": "Copti", "text": "I copti costituiscono un gruppo etnoreligioso di fede cristiana originario dell'Egitto. Il cristianesimo era la religione predominante in Egitto durante la dominazione romana (tra il IV ed il VII secolo circa), fino alla sua conquista da parte degli arabi musulmani, e sino ad oggi \u00e8 rimasta la fede di una considerevole minoranza della popolazione.\nI copti costituiscono la pi\u00f9 grande comunit\u00e0 cristiana del Medio Oriente, nonch\u00e9 la pi\u00f9 grande minoranza religiosa del Paese, rappresentando circa il 15% della popolazione egiziana. La stragrande maggioranza dei copti aderisce alla Chiesa ortodossa copta, con il restante spartito tra la Chiesa cattolica copta (una chiesa cattolica orientale in piena comunione con la Chiesa di Roma e col papa) e varie confessioni protestanti minori.\nEtimologia.\nIl termine \"copto\" deriva, tramite il greco \"c\u00f2ptos\" (\u03ba\u03cc\u03c0\u03c4\u03bf\u03c2), dall'arabo \"al-qub\u1e6d\" (\u0642\u0628\u0637), una corruzione araba dei termini nativi \"kubti\" (in dialetto bohairico) e \"kuptaion\" (in dialetto sahidico), a loro volta derivati probabilmente dall'antico greco \u03b1\u1f30\u03b3\u03cd\u03c0\u03c4\u03b9\u03bf\u03c2 (trasl. \"aig\u01d8ptios\" \"egiziano\"). Lo stesso termine greco \"\u00c1ig\u00fcptos\" (\u0391\u1f34\u03b3\u03c5\u03c0\u03c4\u03bf\u03c2, \"Egitto\") \u00e8 gi\u00e0 attestato nel dialetto miceneo (forma arcaica del greco), in cui il termine \"a3-ku-pi-ti-jo\" (\"egiziano\") indicava un abitante dell'Egitto. La forma micenea derivava a sua volta da una corruzione dell'egizio \"Hut-ka-Ptah\" (\u1e25wt-k3-pt\u1e25, \"Casa dello Spirito di Ptah\"), dal vasto complesso monumentale della divinit\u00e0 sito nella citt\u00e0 di Menfi, al secolo capitale del Basso Egitto, che gli antichi greci utilizzavano per riferirsi sineddocheticamente all'intera regione.\nNella propria lingua, i copti si riferivano a s\u00e9 stessi con i termini \"rem en k\u0113me\" (in dialetto sahidico), \"lem en k\u0113mi\" (in dialetto fayumico) e \"rem en kh\u0113mi\" (in dialetto bohairico), tutti traducibili in \"abitanti della \"kemet\"\" (dall'antico egizio km.t; AFI: ), letteralmente \"terra nera\", tra l'altro reso in greco antico come \"Kh\u0113m\u00eda\" (\"\u03a7\u03b7\u03bc\u03af\u03b1\"), probabilmente in riferimento ai fertili terreni, dalla caratteristica pigmentazione scura del suolo, direttamente adiacenti alle sponde del Nilo, contrapposte dunque alle desertiche e semi-disabitate pianure del \"deshret\" (in egizio: d\u0161\u1e5bt, \"terra rossa\"), costituenti invece la maggioranza della composizione geografica del Paese.\nIl significato etimologico del termine era dunque genericamente riferito alle persone di origine egiziana, non solamente a quelle che professavano la religione copta. In seguito alla conversione di gran parte del popolo egiziano all'Islam, il termine copto inizi\u00f2 ad essere associato agli egiziani cristiani che non si erano convertiti. Agli albori del XX secolo, alcuni nazionalisti ed intellettuali egiziani cominciarono ad usare il termine copto nella sua accezione storica, come ad esempio Markos Pasci\u00e0 Semeika, fondatore del Museo Copto, che asseriva che ogni egiziano, sia esso un musulmano oppure un cristiano, fosse da considerarsi un copto, poich\u00e9 i seguaci di entrambe le fedi sarebbero discendenti degli antichi egizi.\nCultura.\nLingua copta.\nLa lingua copta \u00e8 diretta discendente dell'antica lingua egizia, appartenente alle lingue afro-asiatiche, di cui, filogeneticamente, rappresenterebbe l'ultima fase di evoluzione; in seguito alla conquista araba e conseguente islamizzazione nel VII secolo, essa fu gradualmente sostituita dall'arabo, venendo dunque relegata all'esclusivo utilizzo in ambito liturgico. La lingua copta \u00e8 tradizionalmente scritta per mezzo dell'alfabeto copto, derivato in parte dall'greco.\nSi contano vari dialetti:\nSolo il bohairico \u00e8 ancora utilizzato e unicamente nel linguaggio della liturgia. Esso ha rimpiazzato, nell'uso liturgico, il sahidico nell'XI secolo. A partire da questa scelta \u00e8 nata l'emergenza di un'identit\u00e0 copta. Da notare \u00e8 che il termine sa\u02e4id deriva da una parola copta/egiziana la quale designa un fiore del deserto egiziano che fiorisce in qualche ora sotto l'effetto della pioggia passeggera e, in seguito, appassisce altrettanto rapidamente. Lo studio della grammatica copta si poggia su due orientamenti di studio linguistici, diacronico e sincronico, la cui scelta \u00e8 terreno di dibattito tra linguisti. I due punti di vista partono entrambi dal principio che lo studio dei dialetti permette di risalire alla grammatica copta originale, focalizzandosi principalmente sul copto liturgico il quale sarebbe una normalizzazione pi\u00f9 o meno arbitraria del copto antico.\nQuesto tipo di orientamento teorico \u00e8 stato utilizzato per lo studio di altre lingue:\nQuesto primo orientamento teorico \u00e8 detto linguistica sincronica: i dialetti sono inizialmente reperiti geograficamente e poi studiati in rapporto al contesto storico locale.\nIl secondo orientamento teorico \u00e8 la linguistica diacronica, ed \u00e8 stato utilizzato da Champollion per decifrare i geroglifici. Essa consiste nello studiare la genealogia delle lingue, in particolare delle loro strutture grammaticali. In questo modo, le ricerche hanno permesso di stabilire delle costanti grammaticali tra testi geroglifici delle piramidi e le strutture grammaticali dei dialetti copti.\nLa lista di tali costanti \u00e8 divisibile in due gruppi:\nStatus giuridico e rapporti interconfessionali.\nI copti nella societ\u00e0 egiziana contemporanea.\nIl termine \"copto\" qualifica nello stesso tempo una lingua, un popolo (che vive in Egitto), un culto e una Chiesa con una propria gerarchia. Oggi i copti appartengono a tre chiese principali: la maggioranza dei fedeli s'identifica con la Chiesa pi\u00f9 antica: quella Ortodossa Tawahedo; gli altri fanno parte della pi\u00f9 recente Chiesa cattolica copta e delle chiese protestanti. Il numero di copti in Egitto si suppone oscilli tra il 14% e il 16% (tra 10 e 12 milioni). La pubblicazione annuale della CIA \"World Factbook\" (\"Libro dei Fatti\") del 2006 stima che 7,6 milioni, ovvero il 10% degli egiziani, siano cristiani; i copti sarebbero il 9% della popolazione totale. In Egitto i copti sono stati oggetti di discriminazioni e molte autorevoli fonti egiziane hanno rilevato che il governo \u00e8 stato spesso complice o, perlomeno, noncurante di certi \u201cincidenti\u201d avvenuti contro di essi.\nIn et\u00e0 contemporanea, il periodo migliore per la comunit\u00e0 copta inizi\u00f2 nel 1882. Negli anni successivi, quella che era stata una comunit\u00e0 oppressa divenne la componente maggiormente in crescita della societ\u00e0 egiziana. Negli ultimi decenni del XIX secolo i copti giunsero a possedere il 25% del totale della ricchezza del Paese; il 45% del personale del pubblico impiego era costituito da copti. Questo periodo termin\u00f2 a partire dagli anni Cinquanta del XX secolo: con la nazionalizzazione dell'economia e specialmente con la presidenza di Sadat (1970-1981) e Mubarak (1981-2001) si verific\u00f2 un declino della partecipazione attiva dei copti nella societ\u00e0 egiziana.\nOggi la condizione della comunit\u00e0 copta in Egitto presenta molti nodi irrisolti. Secondo la Costituzione egiziana, la professione religiosa \u00e8 libera, ma l'art. 2 pone la shari\u02e4a (la legge islamica) tra le principali fonti giuridiche. L'art. 235 sancisce l'impegno del Parlamento ad \u00abemanare una legge che regoli la costruzione ed il restauro delle chiese in modo da permettere il libero esercizio dei riti cristiani\u00bb. In realt\u00e0 il numero di chiese in Egitto (1.950 secondo il censimento del 2006) \u00e8 fermo da molto tempo: risulta infatti molto difficile ottenere i permessi per costruire nuovi edifici di culto.\nSolamente nel 2005 la normativa sul restauro \u00e8 stata snellita: da allora spetta ai singoli governatori - e non pi\u00f9 al Capo dello Stato - accordare l'autorizzazione per il restauro di una chiesa.\nAtti di violenza contro i copti.\nEpisodi di marginalizzazione e di vessazione cui sono vittime i cristiani sono stati messi in luce da alcune organizzazioni per i diritti umani. Sono numerosi i casi di donne copte rapite e convertite per essere date in moglie a uomini musulmani. Nel 1976 il papa della Chiesa ortodossa copta, Senuzio III, denunci\u00f2 la pratica, ignorata dalle autorit\u00e0 egiziane.\nUn altro problema riguarda i gruppi radicali islamici. Alcune fonti sostengono che strati delle forze di sicurezza e degli apparati amministrativi abbiano in passato coperto tali formazioni, che si sono rese responsabili di numerosi attacchi armati ed episodi di violenza ai danni della popolazione cristiana, soprattutto nelle zone dell'Alto Egitto.\nNel 1981 un gruppo di fondamentalisti uccise 17 cristiani e ne fer\u00ec 112. I copti protestarono per l'accaduto. Ma il presidente Sadat represse la protesta e mise agli arresti Papa Senuzio III. Fu un caso di detenzione unico nei confronti di un primate di una chiesa cristiana nel Novecento, se si eccettuano i paesi comunisti. Solo tra il 1994 e il 1999 sono stati censiti 591 attacchi contro i cristiani.\nNel 2009 \u00e8 stato pubblicato un Rapporto sul fenomeno del rapimento di ragazze copte da parte di uomini musulmani. Il documento s'intitola \u00abLa scomparsa, la conversione forzata e i matrimoni forzati delle donne cristiane copte in Egitto\u00bb ed \u00e8 stato redatto da Michele Clark (docente di Tratta di esseri umani alla George Washington University) e Nadia Ghaly, avvocata copta.\nIl primo gennaio del 2011 ad Alessandria d'Egitto si \u00e8 fatto esplodere un integralista musulmano dinanzi alla Chiesa copta dei Santi, nel quartiere di Sidi Bishr, causando la morte di 23 fedeli copti e il ferimento di numerosi altri che partecipavano ad una tradizionale cerimonia religiosa per l'anno nuovo. Dall'esplosione \u00e8 rimasta danneggiata anche una vicina moschea e otto musulmani sono rimasti feriti. Le indagini successive tirarono in ballo i servizi segreti e il ministero degli interni, rei di aver organizzato l'attentato per fini politici.\nIl 26 maggio 2017 un gruppo di uomini armati ha aperto il fuoco contro un convoglio di bus di cristiani copti diretti al monastero di Amba Samuel, situato sulla rotta desertica a sud dell'Alto Egitto. L'assalto ha causato la morte di 35 fedeli tra cui molti bambini. Decine i feriti."}
{"id": "80922", "revid": "287204", "url": "https://it.wikipedia.org/wiki?curid=80922", "title": "Taxodium", "text": "Taxodium \u00e8 un genere di piante conifere della famiglia delle Cupressacee (sottofamiglia Taxodioideae). \nComprende due specie a foglie decidue (che diventano semisempreverdi nelle zone meridionali dell'areale). \nPossono raggiungere grandi dimensioni (45 m di altezza e 3 m di circonferenza del tronco, in casi eccezionali 10 m). \nSi tratta di alberi assai resistenti alle inondazioni. \nTassonomia.\nIl genere \"Taxodium\" comprende le seguenti specie:\nLa specie pi\u00f9 conosciuta \u00e8 \"Taxodium distichum\", che viene chiamato cipresso delle paludi o cipresso calvo.\nI generi pi\u00f9 prossimi a \"Taxodium\" sono \"Glyptostrobus\" e \"Cryptomeria\".\nDistribuzione e habitat.\nSi tratta di piante originarie dell'America settentrionale, dal Delaware fino agli altopiani del Messico meridionale."}
{"id": "80923", "revid": "552422", "url": "https://it.wikipedia.org/wiki?curid=80923", "title": "Cipresso delle paludi", "text": ""}
{"id": "80926", "revid": "122025766", "url": "https://it.wikipedia.org/wiki?curid=80926", "title": "Thuja", "text": "La tuia (\"Thuja\", L. 1753) \u00e8 un genere appartenente alla famiglia delle Cupressaceae originario dell'Alaska, della regione dei Laghi nordamericani, della Cina e del Giappone.\nIl nome del genere deriva dal greco \u03b8\u03c5\u03af\u03b1 \"thy\u00eda\" (\"cedro\") per il caratteristico odore del legno; in America viene chiamata \"arborvitae\" (dal latino, \"albero della vita\").\nIl genere \"Thuja\" comprende specie arboree e arbustive sempreverdi, di grandi dimensioni (possono arrivare a 60 m di altezza); hanno fusto rastremato, chioma conica, corteccia fessurata colore rosso cannella, rametti leggermente appiattiti, foglie ridotte a scaglie, galbuli legnosi , lunghi 1-2 cm.\nAlcune specie vengono utilizzate come piante ornamentali come la \"Thuja occidentalis\", originaria del Nord America, e la \"Thuja orientalis\" (= \"Platycladus orientalis\" (L.) Franco), originaria della Cina, albero o arbusto con altezza tra 1 e 8 m mentre nel paese d'origine presenta forme arboree alte fino a 20 m, con rametti leggermente appiattiti, identici su ambo le facce, disposti sullo stesso piano a formare delle strutture ventagliformi disposte verticalmente o obliquamente, i corpi fruttiferi rosso-brunastri lunghi circa 1,5 cm, hanno poche squame arricciate all'apice, la \"Thuja plicata\" originaria delle coste del Pacifico dall'Alaska alla California, grande albero sempreverde alto fino a 30 m, corteccia dei rami fibrosa di colore rosso-brunastro o grigiastro, la \"Thuja standishii\", che presentano varie sfumature gialle, dorate, bronzee a seconda della variet\u00e0.\nUso.\nVengono utilizzate nei giardini per siepi e macchie isolate.\nMetodi di coltivazione.\nRichiedono esposizione a medio-sole, terreno acido, sporadiche concimazioni organiche, non gradiscono interventi drastici di potatura.\nSi moltiplicano per talea, margotta o con la semina.\nSpecie.\nIl genere \"Thuja\" L. comprende le seguenti specie, vartiet\u00e0 e forme:"}
{"id": "80927", "revid": "1543377", "url": "https://it.wikipedia.org/wiki?curid=80927", "title": "Mendrisio", "text": "Mendrisio (in dialetto comasco \"Mendr\u00edis\") \u00e8 un comune svizzero del Cantone Ticino, capoluogo del distretto omonimo, avente lo status di citt\u00e0 e chiamato il Magnifico Borgo.\nIl 4 aprile 2004 ha inglobato l'ex comune di Salorino e il 5 aprile 2009 Mendrisio ha realizzato un'ulteriore fusione con gli ex comuni di Arzo, Capolago, Genestrerio, Rancate e Tremona. Il 14 aprile 2013 sono stati aggregati i comuni limitrofi di Besazio, Ligornetto e Meride.\nGeografia fisica.\nMendrisio \u00e8 collocata a sud del Cantone Ticino (Sottoceneri), al centro di una pianura che parte dalla sponda pi\u00f9 meridionale del Lago di Lugano e si allarga verso Sud.\nStoria.\nEt\u00e0 antica.\nFu forse popolata in epoca preromana da popolazioni lepontiche e insubri, l'integrazione fra Celti e Romani \u00e8 testimoniata dalla lapide dedicata a Publio Valerio Dromone, un notabile locale, che si trova inglobata nella vecchia torre campanaria.\nMedioevo.\nLa prima testimonianza certa di una comunit\u00e0 di nome Mendrisio \u00e8 di epoca longobarda, in cui per la prima volta, nel 793, \u00e8 citato il toponimo \"Mendrici\", un genitivo richiamante \"Mendricus\" o \"Manricus\", probabilmente dal nome di un capo della fara longobarda che si era stanziata nel territorio.\nDurante l'Et\u00e0 dei Comuni, Mendrisio gravit\u00f2 nell'area di influenza della Citt\u00e0 di Como. Il borgo era un'importante localit\u00e0 di difesa, grazie ai suoi tre castelli, e presto si attir\u00f2 le mire della Citt\u00e0 di Milano. Como usc\u00ec sconfitta dallo scontro con Milano e il Borgo di Mendrisio entr\u00f2 a far parte dello Stato milanese.\nPeriodo milanese e ducale.\nNel 1424 sono segnalati per la prima volta degli statuti di Mendrisio, che presumibilmente derivavano dalla semplice adozione degli statuti di Lugano (salvo l'aggiunta di alcune feste locali).\nNel 1433 Filippo Maria Visconti, duca di Milano, assegn\u00f2 il Borgo di Mendrisio alla famiglia Sanseverino, che instaur\u00f2 un governo dispotico. I mendrisiensi si ribellarono ripetutamente, finch\u00e9 nel 1485 i Sanseverino dovettero abbandonare il borgo. Mendrisio pass\u00f2 sotto il diretto controllo del duca, il quale nominava un podest\u00e0 che, in collaborazione coi consoli scelti fra le famiglie patrizie cittadine, governava il borgo.\nNel 1512 il Mendrisiotto venne conquistato dall'esercito dei Confederati che si videro riconosciute le loro conquiste nel 1516, con la Pace di Friburgo, ma di fatto fino al 1522 Mendrisio venne ancora amministrato dal podest\u00e0 del Ducato di Milano e dai consoli.\nAntico Regime.\nCol Trattato di Friburgo la pieve di Balerna entr\u00f2 a far parte del neo-costituito Baliaggio di Mendrisio, dipendente direttamente dalla Confederazione. Il baliaggio (Vogtei) era governato da un balivo (Landvogt), di lingua tedesca, assistito da un segretario (Landscriba), che era l'espressione del Consiglio della Comunit\u00e0, formato da un membro per comune, da due reggenti scelti dal Borgo di Mendrisio e due plebani nominati dalla pieve di Balerna, che gestiva l'amministrazione locale. L'epoca dei baliaggi \u00e8 ricordata come epoca di \"servaggio\" e gli esonimi in lingua tedesca con i quali erano chiamate le localit\u00e0 ticinesi avevano nella popolazione una connotazione negativa.\nA Mendrisio la carica di Landscriba venne tenuta ininterrottamente da membri della famiglia Beroldingen dal 1645 al 1798, quando il baliaggio fu soppresso in seguito all'invasione giacobina del 1798. Ultimo landscriba del baliaggio di Mendrisio (1774-1798) fu Giuseppe Antonio de Beroldingen (1750-1803), che nel 1786 venne ammesso nella corporazione dei Nobili e Borghesi di Mendrisio e che rappresent\u00f2 il baliaggio alla Dieta di Aarau nel 1798. Nel 1799 venne eletto senatore elvetico e tra il 1801 e il 1803 fu prefetto ad Altdorf. Luogotenente del balivo (1783-95) fu Giovanni Battista Torriani, poi reggente di Mendrisio (1779-1781) ed in seguito ebbe un ruolo di primo piano negli avvenimenti del 1798. Divenne poi deputato al Gran Consiglio ticinese (1803-08).\nEt\u00e0 moderna.\nIl 15 febbraio 1798 fu tentato un colpo di mano per l'annessione di Lugano alla Repubblica Cisalpina (partito da Campione d'Italia e fallito per l'intervento dei volontari luganesi). Mendrisio e il Mendrisiotto furono occupati una prima volta nel 1798, e Antonio Isidoro Rusca fu inviato a Milano quale segretario della commissione incaricata di negoziare l'annessione di Mendrisio alla Repubblica Cisalpina, annessione che fu dichiarata, ma la Costituzione della Repubblica Elvetica attribu\u00ec il Mendrisiotto al Cantone di Lugano e la popolazione, consultata, scelse l'annessione alla Repubblica Elvetica.\nNel 1803 il distretto di Mendrisio, insieme al resto del Cantone di Lugano e al Cantone di Bellinzona, and\u00f2 a costituire il Cantone Ticino (parificato agli altri Cantoni svizzeri in seguito all'Atto di Mediazione napoleonico). Dal 1810 al 1813 il Mendrisiotto venne di nuovo temporaneamente occupato dalle truppe del Regno d'Italia del generale Achille Fontanelli, che ne reclamavano l'annessione, con il pretesto di reprimervi il \"contrabbando\" fra Svizzera e Regno d'Italia. Nel 1813, a seguito della disastrosa sconfitta nella Campagna di Russia, il contingente Napoleonico si ritir\u00f2 e Mendrisio accolse il ritorno delle truppe Svizzere.\nEt\u00e0 contemporanea.\nNel 1861, Angelica Cioccari Solichon apr\u00ec in questo comune un Istituto scolastico femminile.\nDal 1996 Mendrisio \u00e8 sede dell'Accademia di Architettura di Mendrisio, la facolt\u00e0 di architettura dell'Universit\u00e0 della Svizzera italiana.\nEconomia.\nMendrisio \u00e8 un'importante piazza economica del Canton Ticino e vanta il secondo maggior gettito fiscale dopo Lugano. Pi\u00f9 della met\u00e0 dei dipendenti sono ora pendolari transfrontalieri dall'Italia. Qui si trovano diversi centri commerciali come Fox Town. La multinazionale delle merci Metaltex ha sede a Mendrisio.\nIl produttore svizzero di elettrodomestici Solis AG, con sede a Opfikon, produce apparecchi per la casa, il caff\u00e8, la bellezza e il condizionamento dell'aria. Originariamente con sede a Zurigo, la produzione fu trasferita a Mendrisio nel 1943 in seguito a un appello del Consiglio federale per aiutare la regione ticinese economicamente indebolita. Da l\u00ec i prodotti vengono spediti in tutto il mondo.\nL'azienda vinicola Vinattieri Ticinesi, che produce merlot, \u00e8 la pi\u00f9 grande della Svizzera. Ci sono quattro fabbriche di raffinazione dell'oro. Sia l'Italia che la Svizzera sono i principali mercati per l'oro raffinato che viene utilizzato nella produzione di orologi e gioielli.\nSociet\u00e0.\nLingue.\nLa lingua pi\u00f9 diffusa nella citt\u00e0 di Mendrisio \u00e8 l'italiano, lingua ufficiale del Cantone Ticino. Come nel resto del cantone, la seconda lingua \u00e8 il lombardo, parlato in diglossia con l'italiano; il dialetto locale \u00e8 di tipo occidentale, ed appartiene - cos\u00ec come gli altri dialetti parlati nel Sottoceneri - alla variet\u00e0 comasca.\nL'appartenenza linguistica dei dialetti di Mendrisio e del Sottoceneri all'area comasca \u00e8 stata analizzata dal linguista ticinese Franco Lur\u00e0 nel suo \u00ab\"Il dialetto del Mendrisiotto\"\u00bb del 1987, in cui riporta una pronuncia dialettale \u00ab\"considerata il tratto fonetico pi\u00f9 importante del Mendrisiotto da Keller, che lo ritiene la caratteristica che pi\u00f9 chiaramente certifica l'appartenenza, dal punto di vista dialettale, di questa regione al ceppo comasco-milanese\"\u00bb. Il Mendrisiotto rappresenta infatti l'estrema punta meridionale del Cantone Ticino e l'immediata periferia settentrionale della citt\u00e0 di Como.\nFabio Pusterla, nel suo \u00ab\"Il dialetto della Valle Intelvi\"\u00bb del 1981 e nel successivo \u00ab\"Cultura e linguaggio della Valle Intelvi\"\u00bb del 1983, parla di \u00ab\"koin\u00e8 comasca\"\u00bb e \u00ab\"koin\u00e8 comasco-luganese\"\u00bb con riferimento alle variet\u00e0 della lingua lombarda parlate tra i laghi di Como e Lugano, includendo nella sua analisi i dialetti compresi tra \u00ab\"la sponda occidentale del Lario e quella nord-occidentale del Ceresio\"\u00bb, in particolare nei centri urbani di Como, Mendrisio e Lugano, da cui si discostano parzialmente - ma non in modo sostanziale - le parlate delle valli circostanti.\nInfrastrutture e trasporti.\nFerrovie.\nLa stazione di Mendrisio, attivata nel 1882, \u00e8 gestita dalle Ferrovie Federali Svizzere ed \u00e8 posta lungo la ferrovia del Gottardo, dal 2018 \u00e8 capolinea della linea internazionale Mendrisio-Varese e dal 2019 della linea internazionale Mendrisio-Malpensa.\nSul territorio comunale sono presenti anche le stazioni di Mendrisio San Martino e Capolago-Riva San Vitale.\nNel 1926 venne attivata un'altra linea internazionale delle Ferrovie Nord Milano la ferrovia Castellanza-Mendrisio privata del traffico passeggeri nel 1928 nel tratto svizzero e utilizzato come raccordo mentre nel tratto italiano venne dismessa tra il 1938 e il 1977. Venne parzialmente riattivata a tratte tra il 1995 e il 2007, limitatamente alla tratta Malnate Olona-Mendrisio, onde operarvi episodici servizi turistici con trazione a vapore.\nStrade.\nIl comune \u00e8 attualmente attraversato dalla Autostrada A2 o \"Autostrada del San Gottardo\", su cui \u00e8 presente lo svincolo per Mendrisio.\nGeografia antropica.\nSuddivisioni amministrative.\nIl 4 aprile 2004 ha inglobato l'ex comune di Salorino e il 5 aprile 2009 Mendrisio ha realizzato un'ulteriore fusione con gli ex comuni di Arzo, Capolago, Genestrerio, Rancate e Tremona. Il 14 aprile 2013 sono stati aggregati i comuni limitrofi di Besazio, Ligornetto e Meride.\nLa citt\u00e0 di Mendrisio \u00e8 costituita dal 2013 dai quartieri Mendrisio (borgo), Arzo, Besazio, Capolago, Genestrerio, Ligornetto, Meride, Rancate, Salorino e Tremona.\nAmministrazione comunale.\nPatriziati.\nA Mendrisio sono presenti 6 patriziati:\nStemma.\nLo stemma e la bandiera del comune di Mendrisio, \u00abDi rosso, alla croce d\u2019argento\u00bb, cos\u00ec come quelli di Lugano, derivano direttamente da quelli della vicina citt\u00e0 di Como, al cui contado la localit\u00e0 di Mendrisio \u00e8 appartenuta fino alla cessione dei territori dell'odierno Cantone Ticino alla Confederazione Elvetica.\nSport.\nCalcio.\n1912 \u00e8 stato fondato il Football Club Mendrisio, che milita in 1\u00aa Lega. La societ\u00e0 gioca allo Stadio comunale di Mendrisio costruito nel 1945.\nPallacanestro.\nLa pallacanestro ha occupato e occupa ancora un posto di tutto rispetto nel panorama sportivo di Mendrisio. Alla fine degli anni sessanta nasce la squadra femminile della Riri Mendrisio, la quale vince 4 titoli svizzeri e 3 coppe nazionali oltre che partecipare alla Coppa Campioni contro le pi\u00f9 forti squadre europee; la societ\u00e0, causa mancata riconferma dello sponsor principale, cessa la sua attivit\u00e0 nel 1972. Nel 1977 \u00e8 arrivata da Lugano la squadra del Molino Nuovo con la denominazione di MoMo Basket, approdano a Mendrisio grandi campioni del passato Bob Heck, Robert Heck, Bob Lauriski, Ken Brady, Gary Stich, Mike Schultz, Keith Mc Cord. Dopo anni di gloria, alla fine del campionato 1983\u20131984 culminata con la retrocessione in LNB, causa mancanza di fondi, la dirigenza decise di ritirare dal panorama cestistico svizzero il MoMo Basket. Nel 1991 venne trasferita la societ\u00e0 di Basket di Morbio Inferiore SPMI a Mendrisio. Oggi il Mendrisio Basket partecipa con il settore giovanile ai vari campionati regionali (circa 100 ragazzi) e con la prima squadra al campionato di IIa Lega Cantonale."}
{"id": "80928", "revid": "1297", "url": "https://it.wikipedia.org/wiki?curid=80928", "title": "Tuia", "text": ""}
{"id": "80929", "revid": "1534511", "url": "https://it.wikipedia.org/wiki?curid=80929", "title": "Premio &quot;\u00c8 giornalismo&quot;", "text": "Il premio \u00c8 giornalismo \u00e8 un riconoscimento che viene attribuito in ambito giornalistico.\nStoria.\n\u00c8 stato fondato nel 1995 da Indro Montanelli, Enzo Biagi, Giorgio Bocca e Giancarlo Aneri e vanta la maggiore dotazione fra quelli attribuiti in Italia con \u20ac. Nel 2013, la giuria risulta composta da Aneri (unico ancora in vita tra i fondatori), Giulio Anselmi, Mario Calabresi, Curzio Maltese, Paolo Mieli, Gianni Riotta e Gian Antonio Stella.\nIl premio, che nel 2003 \u00e8 stato assegnato per la prima volta ad un esponente della televisione, Antonio Ricci, (creatore e autore del tg satirico \"Striscia la notizia\" di Canale 5), negli anni passati \u00e8 stato vinto da Curzio Maltese, Gianni Riotta, Gian Antonio Stella, Ettore Mo, Claudio Rinaldi, Natalia Aspesi e Francesco Tullio Altan. L'edizione 2004 \u00e8 stata vinta per la prima volta da uno straniero: Bill Emmott direttore responsabile di \"Economist\".\nPer l'anno 2005 il premio, che \u00e8 giunto alla sua decima edizione, \u00e8 stato assegnato alla scrittrice ed editorialista Barbara Spinelli. Per l'anno 2006 il premio \u00e8 stato assegnato a Francesco Giavazzi, editorialista del Corriere della Sera e docente di economia politica all'Universit\u00e0 Bocconi, per avere sfidato conformismi e ipocrisie del potere.\nPer l'anno 2007 il premio \u00e8 stato assegnato a Fabio Fazio per la conduzione del programma televisivo \"Che tempo che fa\". Per l'anno 2008 il premio \u00e8 stato assegnato a Milena Gabanelli giornalista freelance e conduttrice del programma \"Report\". \"Giorgio Bocca ha commentato: \u00c8 l'ultima giornalista che fa inchieste vere, in un momento in cui su tutti i giornali sono state abbandonate. E addirittura stupisce che le possa fare.\"\nPer l'anno 2009 il premio \u00e8 stato assegnato ad Attilio Bolzoni, giornalista di \"Repubblica\". Attilio Bolzoni \u00e8 stato premiato quale \"miglior cronista del Sud, che ha saputo dare le migliori informazioni sulla mafia e sulla camorra\" - come ha detto Giorgio Bocca. Aneri si \u00e8 detto felice che il premio sia andato a \"un giornalista che ha sempre seguito con scrupolo e seriet\u00e0 le inchieste che hanno fatto capire al lettore la gravit\u00e0 del fenomeno mafioso e camorristico\". Nel 2010 \u00e8 andato all'editorialista del \"Corriere\", Sergio Romano, perch\u00e9, ha detto Bocca, \"giornalista che parla di cose che conosce bene, soprattutto in politica estera: \u00e8 indipendente, onesto e bravo\". Nel 2011 il premio \u00e8 stato vinto da Mario Calabresi, direttore del quotidiano \"La Stampa\".\nPer l'anno 2012 il premio \u00e8 stato assegnato a Claudio Magris, scrittore italiano, germanista e critico, ritenuto uno dei pi\u00f9 profondi saggisti contemporanei, nonch\u00e9 collaboratore de \"Il Corriere della Sera\".\nPer l'anno 2013 il premio \u00e8 stato assegnato a Hal Varian, Chief Economist di Google, il quale ha chiesto alla giuria di \"identificare persone che si siano distinte nel giornalismo digitale in Italia a cui assegnarlo\"; i componenti della stessa hanno indicato le giornaliste Arianna Ciccone e Anna Masera. Nel 2014 ad aggiudicarsi il premio \u00e8 stato Massimo Gramellini, vicedirettore de \"La Stampa\", per aver \"saputo essere straordinaria sintesi del giornalismo ironico e pungente di Montanelli, di quello di inchiesta di Biagi, di quello di analisi di Bocca\". L'edizione del 2015 \u00e8 stata vinta dal comico Rosario Fiorello, descritto come \"un personaggio che ha fatto informazione in modo decisamente fuori dal comune, inventando - e proponendone l'importanza al grande pubblico - una edicola atipica\", grazie al suo programma Edicola Fiore."}
{"id": "80932", "revid": "46291", "url": "https://it.wikipedia.org/wiki?curid=80932", "title": "Yucca", "text": "Yucca \u00e8 un genere di piante facente parte della famiglia Asparagaceae, originario delle regioni a clima tropicale secco, come Messico, California e Caraibi, conosciuto come fiore nazionale di El Salvador.\nDescrizione.\nComprende oltre 50 specie di alberi e arbusti che in natura raggiungono anche i 15\u201320\u00a0m di altezza ma negli ambienti domestici non superano i 2\u00a0m; hanno il fusto robusto, cilindrico, spesso a portamento arboreo, poco ramificato, che porta folti ciuffi di foglie lineari, persistenti, dure e generalmente spinose all'apice; i fiori sono generalmente piccoli, raramente grandi, di colore bianco o crema, sono penduli e solitamente riuniti in grandi pannocchie terminali.\nTassonomia.\nIl genere \"Yucca\" comprende le seguenti specie:\nUsi.\nLa specie pi\u00f9 coltivata come pianta ornamentale \u00e8 la \"Y. gloriosa\", dalla fioritura estiva di fiori di colore bianco-candido, campanulati e riuniti in un'alta spiga, che supera facilmente i 2\u20133\u00a0m anche se coltivata in vaso; la \"Y. australis\" ha portamento arboreo, la \"Y. elephantipes\" si presta alla coltivazione in vaso, mentre le specie \"Y. aloifolia\" e \"Y. arborescens\" originarie della California, Louisiana e Messico, hanno un prevalente interesse nell'industria cartaria, che utilizza la pasta cellulosica ottenuta dalle foglie per la fabbricazione di materiale cartaceo.\nColtivazione.\nSe coltivata in piena terra preferisce le zone dal clima marittimo, anche se pu\u00f2 crescere nel Nord Italia in posizioni riparate dal gelo.\nRichiede esposizione soleggiata, terreni asciutti e senza ristagno d'acqua.\nLe piante coltivate in vaso richiedono ambienti caldi e luminosi, concimazioni liquide poco frequenti, annaffiature controllate d'estate e diradate d'inverno, si rinvasa o rinterra ogni primavera, usando terriccio universale.\nSi moltiplica per mezzo di talee di segmenti di tronco, divisione dei polloni basali, o pi\u00f9 difficilmente con la semina in vasi o cassette e successivo trapianto a dimora."}
{"id": "80933", "revid": "15756", "url": "https://it.wikipedia.org/wiki?curid=80933", "title": "Muggio", "text": "Muggio \u00e8 una frazione di 211 abitanti del comune svizzero di Breggia, nel Cantone Ticino (distretto di Mendrisio).\nGeografia fisica.\nMuggio si trova nell'omonima valle, la pi\u00f9 meridionale della Svizzera formata dal medio corso del torrente Breggia, .\nStoria.\nGi\u00e0 comune autonomo che si estendeva per 8,4\u00a0km\u00b2, nel 2009 \u00e8 stato accorpato agli altri comuni soppressi di Bruzella, Cabbio, Caneggio, Morbio Superiore e Sagno per formare il comune di Breggia.\nDal 2016 il borgo \u00e8 membro dell'associazione \"I borghi pi\u00f9 belli della Svizzera\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "80934", "revid": "552422", "url": "https://it.wikipedia.org/wiki?curid=80934", "title": "Iucca", "text": ""}
{"id": "80939", "revid": "39692", "url": "https://it.wikipedia.org/wiki?curid=80939", "title": "Ginepro", "text": ""}
{"id": "80940", "revid": "287204", "url": "https://it.wikipedia.org/wiki?curid=80940", "title": "Rovio", "text": "Rovio (in dialetto comasco \"R\u00f6\u00f6f\" ]) \u00e8 un comune svizzero di 834 abitanti del Cantone Ticino, nel distretto di Lugano.\nGeografia fisica.\nNel suo territorio \u00e8 compresa la cima del Monte Generoso condivisa col comune italiano di San Fedele Intelvi e la sorgente del Buco della Sovaglia, di interesse speleologico.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "80942", "revid": "287204", "url": "https://it.wikipedia.org/wiki?curid=80942", "title": "Union Valdotaine", "text": ""}
{"id": "80943", "revid": "287204", "url": "https://it.wikipedia.org/wiki?curid=80943", "title": "Arogno", "text": "Arogno (in dialetto comasco \"R\u00f6gn\") \u00e8 un comune svizzero di 1\u00a0004 abitanti del Cantone Ticino, nel distretto di Lugano.\nGeografia fisica.\nTerritorio.\nArogno \u00e8 situato su un pianoro della Val Mara.\nStoria.\nIl paese \u00e8 attestato gi\u00e0 il 1\u00ba agosto 962 quando da Caello Adeldruda vendette a Teudeperto, prete di Giornico, alcuni terreni per 33 soldi d'argento, mentre il 1\u00ba marzo 932 Anselberto, abate del convento di Sant'Ambrogio di Milano, scambi\u00f2 con un certo Lupo 85 pezze di terreno situate a Segudo, presso Cresonico, con 22 pezze di terreno situate invece ad Arogno.\nNel 1873 Alessandro e Romeo Manzoni, intellettuali e uomini politici, aprirono qui la prima fabbrica di orologi del Canton Ticino che ebbe una notevole espansione nella prima met\u00e0 del XX secolo. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "80945", "revid": "9", "url": "https://it.wikipedia.org/wiki?curid=80945", "title": "Demenze", "text": ""}
{"id": "80953", "revid": "287204", "url": "https://it.wikipedia.org/wiki?curid=80953", "title": "Ricordati che eri straniero", "text": "Ricordati che eri straniero \u00e8 un saggio di Barbara Spinelli, nota giornalista ed editorialista del quotidiano \"La Stampa\" conosciuta per la sua battaglia in difesa dei diritti civili, che affronta il problema del rapporto con \"l'altro\".\nDalle pagine del saggio, strutturato in tre grandi capitoli, Barbara Spinelli esorta a non dimenticare gli orrori del passato e ad accettare lo straniero come altro da s\u00e9 senza vederlo come inevitabile portatore di minacce."}
{"id": "80955", "revid": "287204", "url": "https://it.wikipedia.org/wiki?curid=80955", "title": "Come io mi voglio", "text": "Come io mi voglio \u00e8 un saggio della giornalista e scrittrice Giulietta Rovera che raccoglie testimonianze, aneddoti e confessioni di tre categorie di donne, l'indipendente, la moglie, la partner e traccia un percorso storico ben preciso mostrando come \u00e8 cambiato il costume e come \u00e8 possibile oggi, per la donna, realizzarsi nell'attivit\u00e0 creativa, professionale e letteraria che, una volta, era riservata solamente agli uomini.\nIl libro (che ha il sottotitolo \"Trenta donne si raccontano\") riporta una prefazione di Giovanni Russo ed \u00e8 diviso in cinque parti: \"La donna indipendente - Oggi\", \"La moglie - Oggi\", \"La partner - Oggi\", \"La donna indipendente - Ieri\", \"La moglie - Ieri\".\nLe protagoniste del libro parlano in prima persona ed ogni intervista \u00e8 un racconto nel quale al colloquio si alterna la descrizione dell'ambiente e lo sfondo psicologico.\nLa storia di queste donne rispecchia l'evoluzione della societ\u00e0 italiana e il motivo che ispira tutto il libro \u00e8 il modo in cui, alla donna, \u00e8 diventato fattibile realizzarsi in quelle attivit\u00e0 dalle quali, una volta, era esclusa.\nVengono rappresentate tutte quelle situazioni nelle quali la donna viene a trovarsi nei confronti dell'uomo, che sia il marito, il partner, il compagno e in che modo essa subisce una preminenza che l'ostacola oppure come riesce a combattere per affermare la propria autonomia.\nL'autrice ascolta le donne intervistate e indaga nelle loro biografie riuscendo a cogliere i tratti pi\u00f9 interessanti di questi personaggi femminili.\nViene cos\u00ec affrontato il tema del rapporto di coppia e di come il cambiamento di ruolo della donna, da quello di madre e di moglie a quello di donna che svolge un'attivit\u00e0 al di fuori delle mura domestiche, ne abbia trasformato la fisionomia.\nI trenta ritratti di donne tracciati da Giulietta Rovera, tra i quali quello di Dacia Maraini, Maria Corti, Virginia Woolfe, Maria Callas colpiscono per l'acutezza dell'indagine psicologica e ci rivelano anche particolari inediti sui loro compagni, da Lev Tolstoj a Mann, da Dal\u00ed a Bertolt Brecht, da Picasso a Nabokov, da Eugenio Montale a Giuliano Ferrara."}
{"id": "80956", "revid": "287204", "url": "https://it.wikipedia.org/wiki?curid=80956", "title": "Vivr\u00f2 col suo nome, morir\u00e0 con il mio", "text": "Vivr\u00f2 col suo nome, morir\u00e0 con il mio \u00e8 un romanzo di genere autobiografico di Jorge Sempr\u00fan, noto scrittore spagnolo di nascita ma francese di adozione, che narra la terribile esperienza vissuta nel 1944 nel campo di concentramento di Buchenwald.\nNel romanzo prevale il racconto della terribile vita nel lager tedesco e il motivo della sostituzione dello studente Fran\u00e7ois con la persona dello stesso autore che \u00e8 ricercato dalla Gestapo, si intreccia col crudo ritratto dei prigionieri sottoposti alle pi\u00f9 terribili violenze.\nNel romanzo, l'autore inserisce continui \"flashback\" e ricordi autobiografici nei quali egli appare spesso vittima degli stessi compagni.\nLe pagine del libro sono ricche di citazioni letterarie, tra le quali primeggia l'amato poeta Garcia Lorca, che fanno da filtro tra lo scrittore e l'orribile spettacolo che lo circonda.\nDalla lettura del libro emergono episodi realmente vissuti che con la loro poesia di commosso ricordo rischiarono il quadro infernale di Buchenwald."}
{"id": "80957", "revid": "7", "url": "https://it.wikipedia.org/wiki?curid=80957", "title": "Premio della Critica del Festival della canzone italiana", "text": ""}
{"id": "80961", "revid": "5296", "url": "https://it.wikipedia.org/wiki?curid=80961", "title": "Muscolo cremasterico", "text": ""}
{"id": "80966", "revid": "6923", "url": "https://it.wikipedia.org/wiki?curid=80966", "title": "Editorialista", "text": "Un editorialista \u00e8 un giornalista - solitamente una firma di chiara fama - che commenta su un quotidiano o un rotocalco il fatto del giorno che pu\u00f2 riguardare tanto la politica quanto il costume, la musica, lo spettacolo, le arti o semplicemente un evento di interesse internazionale del quale si parla.\nDescrizione.\nNon necessariamente tale figura coincide con quella del direttore responsabile della testata giornalistica. Con l'evoluzione dei mass media il ruolo del \"commentatore\" (non esclusivamente politico) non \u00e8 molto cambiato, anche se la collocazione dei suoi scritti non \u00e8 pi\u00f9 rigida e legata a precise regole di impaginazione.\nLa figura dell'editorialista \u00e8 assai diffusa, nella carta stampata e nell'informazione radiotelevisiva, nel mondo dell'informazione anglosassone (dove tale ruolo \u00e8 spesso ricoperto dai cosiddetti \"anchorman\").\nUn tempo, nel giornalismo tradizionale, all'editorialista veniva riservato il cosiddetto \"elzeviro\": l'articolo di \"apertura\" della \"terza pagina\" (per tradizione, la pagina riservata alla cultura).\nAlcune grandi firme del giornalismo - conosciute per il loro ruolo di editorialisti - sono state anche personaggi politici, come - ad esempio - Giovanni Spadolini, o scrittori, come Alberto Bevilacqua. Uno degli editorialisti pi\u00f9 noti del giornalismo italiano \u00e8 considerato Indro Montanelli."}
{"id": "80970", "revid": "9", "url": "https://it.wikipedia.org/wiki?curid=80970", "title": "Jean Fran\u00e7ois Champollion", "text": ""}
{"id": "80974", "revid": "1318658", "url": "https://it.wikipedia.org/wiki?curid=80974", "title": "Jorge Sempr\u00fan", "text": "Jorge Sempr\u00fan ([\u02c8xo\u027exe sem\u02c8p\u027eun]) visse clandestinamente in Spagna, dal 1953 al 1962, durante la dittatura di Francisco Franco, lavorando come organizzatore per il Partito Comunista di Spagna, allora fuorilegge, ma dal quale venne espulso nel 1964. Dopo la morte di Franco e l'avvento della democrazia, divenne Ministro della Cultura nel governo socialista, dal 1988 al 1991. Fu sceneggiatore per due successivi film del regista greco Costa-Gavras, \"Z\" (1969) e \"La confessione\" (1970), che affrontano entrambi il tema della persecuzione perpetrata dai governi. Per i film \"La guerra \u00e8 finita\" (1966) e \"Z\", Sempr\u00fan venne nominato per l' \"Academy Award\". Nel 1996, egli divenne il primo autore non francese eletto all'Acad\u00e9mie Goncourt.\nFu vincitore di numerosi premi: il Premio Formentor per \"Il grande viaggio\" nel 1963; il Premio Planeta nel 1977 per \"Autobiografia di Federico S\u00e1nchez\"; il Prix Femina nel 1969; il Jerusalem Prize nel 1997; il Premio internazionale Nonino nel 1999; l' \"Ovid Prize\" nel 2002.\nEra il fratello dello scrittore Carlos Semprun Maura (1926-2009) e padre del saggista Jaime Semprun (1947-2010).\nBiografia.\nJorge Sempr\u00fan nasce in una famiglia dell'alta borghesia spagnola: suo padre, Jos\u00e9 Maria Sempr\u00fan Gurrea, professore di diritto all'universit\u00e0 di Madrid e avvocato, aveva fondato una rivista dal titolo \"Cruz y Raya\" ed era corrispondente della rivista \"Esprit\" del filosofo personalista Emmanuel Mounier; sua madre, Susana Maura Gamazo, era la figlia di Antonio Maura, pi\u00f9 volte primo ministro del governo spagnolo sotto Alfonso XIII.\nNel 1936, all'inizio della guerra civile, Jorge emigra con la sua famiglia dapprima in Francia, poi nei Paesi Bassi - dove il padre \u00e8 ambasciatore della Repubblica spagnola fino al febbraio del 1939 - per tornare di nuovo in Francia dove studia, dapprima al lyc\u00e9e Henri-IV e, dal 1941, alla Sorbona di Parigi (filosofia).\nNel medesimo anno Sempr\u00fan aderisce alla Resistenza francese nell'organizzazione comunista dei FTP (\"Francs-tireurs et partisans\"), l'anno seguente si iscrive al Partito Comunista di Spagna (\"Partido Communista de Espa\u00f1a\", PCE) e infine, autorizzato dai FTP, entra a far parte della cellula clandestina \"Jean Marie Action\" dell'organizzazione \"Buckmaster\".\nNel settembre del 1943 viene arrestato a Joigny dalla Gestapo e nel 1944 viene inviato al campo di concentramento di Buchenwald dove milita nell'organizzazione comunista clandestina formatasi all'interno del campo, esperienza che racconter\u00e0 cinquanta anni dopo in \"La scrittura o la vita\" ed in \"Vivr\u00f2 col suo nome, morir\u00e0 con il mio\" - anche se numerosi accenni si trovano gi\u00e0 in \"Autobiografia di Federico Sanchez\" (1977), in \"Quel beau dimanche!\" (1980) e in \"La montagna bianca\" (1986). Qui ritrova anche il maestro Maurice Halbwachs, che muore tra le sue braccia e al quale dedica alcune pagine del suo libro \"Male e modernit\u00e0\", edito in Italia da Passigli Editore.\nNel 1945 fa ritorno a Parigi dove esercita il mestiere di giornalista e di traduttore soprattutto per l'UNESCO.\nNel 1952, diventa quadro permanente del PCE e nel 1953 fa ritorno a Spagna per la sua prima missione di coordinare le attivit\u00e0 clandestine di resistenza al regime franchista; per circa dieci anni vive in clandestinit\u00e0 con diversi pseudonimi, particolarmente quello di \"Federico Sanchez\".\nDiventa membro del Comitato centrale del PCE nel 1954, del Comitato esecutivo nel 1956. Ritornato in Francia nel 1962, nel 1963 gli viene assegnato il premio \"Formentor\" per \"Il grande viaggio\" , racconto del viaggio che lo condusse da Joigny a Buchenwald; nel 1964 viene espulso dal partito a causa di divergenze che si erano manifestate con il segretario Santiago Carrillo, esperienza che verr\u00e0 raccontata in \" Autobiografia de Federico Sanchez \" , suo primo libro scritto in spagnolo.\nDa quel momento Sempr\u00fan si dedica quasi esclusivamente al lavoro di scrittore e sceneggiatore. Si occupa della sceneggiatura dei film \"La guerra \u00e8 finita\" (1966), \"Z - L'orgia del potere\" (1969), \"La confessione\" (1970), \"L'attentato\" (1972), \"Stavisky, il grande truffatore\" (1974), \"L'affare della sezione speciale\" (1975), \"Una donna alla finestra\" (1976), \"Le strade del sud\" (1978) e della regia di \"Les deux memoires\" (1973), documentario sulla guerra civile di Spagna. Scrive \"L'\u00e9vanouissement\" (1967), \"La deuxi\u00e8me mort de Ramon Merc\u00e1der\" (1969), \"Autobiografia di Federico Sanchez\" (1977), \"Quel beau dimanche!\" (1980) e \"L'Algarabie\" (1981); nel 1983 pubblica \"Montand, la vita continua\" ritratto biografico dell'attore Yves Montand, interprete di molti dei film sceneggiati dallo scrittore spagnolo. Nel 1986 continua la sua produzione letteraria con \"La montagna bianca\" - romanzo in cui Sempr\u00fan riprende il personaggio di Juan Larrea, gi\u00e0 protagonista del film diretto da Joseph Losey nel 1978 - e, nel 1987, con \"Netcha\u00efev est de retour\" - libro dal quale verr\u00e0 tratto, nel 1991, il film omonimo diretto da Jacques Deray e interpretato da Montand.\nDal 1988 al 1991, Dopo il ritorno della democrazia in Spagna, egli diventa Ministro della Cultura nel governo guidato dal socialista Felipe Gonz\u00e1lez dal 1988 al 1991: su tale esperienza scrisse \"Federico Sanchez se despide de ustedes\", uscito nel 1993.\nOrmai scrittore affermato riceve numerosi premi e riconoscimenti internazionali tra i quali il Premio internazionale Nonino per l'insieme della sua opera nel 1999 e l'elezione, nel 1996, all'Acad\u00e9mie Goncourt, primo membro non francese ad averne fatto parte; proprio la sua origine e la sua decisione di non rinunciare alla nazionalit\u00e0 spagnola, non gli permisero di entrare all'Acad\u00e9mie Fran\u00e7aise."}
{"id": "80976", "revid": "767487", "url": "https://it.wikipedia.org/wiki?curid=80976", "title": "Stefan Raab", "text": "Biografia.\nHa condotto diverse trasmissioni alla tv tedesca e ha presentato fino a dicembre 2015 il talk \"TV total\" e il gioco \"Schlag den Raab\" su Pro7. \u00c8 stato anche uno dei 4 moderatori del duello televisivo, in rappresentanza di ProSiebenSat.1 Media, tra Angela Merkel e Peer Steinbr\u00fcck in occasione delle elezioni federali. Ha inoltre prodotto e presentato, dal 2005 al 2015, il Bundesvision Song Contest, di cui \u00e8 anche ideatore\nCome cantante, ha commercializzato diversi singoli, ed \u00e8 stato molto attivo nell'ambito dell'Eurovision Song Contest: nel 1998 ha scritto il brano portato da Guildo Horn, nel 2000 ha rappresentato egli stesso la Germania con \"Wadde Hadde Dudde Da\" che \u00e8 arrivato al 5\u00ba posto, e ha scritto il testo della canzone presentata da Max Mutzke nel 2004. Nel 2010 ha organizzato per Pro7 e ARD la selezione \"Unser Star f\u00fcr Oslo\" che ha visto prevalere Lena Meyer-Landrut, poi vincitrice. L'anno dopo, oltre a organizzare per le stesse reti la selezione della canzone per Lena, ha presentato la 55\u00aa edizione del contest a D\u00fcsseldorf insieme a Anke Engelke e Judith Rakers.\nHa due figlie nate dalla relazione con la sua compagna Nike."}
{"id": "80978", "revid": "122758969", "url": "https://it.wikipedia.org/wiki?curid=80978", "title": "Paradosso del Comma 22", "text": "Il paradosso del Comma 22 \u00e8 formulato nel romanzo \"Catch 22\" di Joseph Heller (\"\"Tranello 22\", di norma tradotto con \"Comma 22\"\").\nIl paradosso riguarda un'apparente possibilit\u00e0 di scelta in una regola o in una procedura, dove, in realt\u00e0, per motivi logici nascosti o poco evidenti, non \u00e8 possibile alcuna scelta ma vi \u00e8 solo un'unica possibilit\u00e0. Nella lingua inglese viene citato, di solito, con il significato di circolo vizioso.\nEnunciazione.\nIl libro, edito nel 1961, rappresentava una feroce critica alla struttura militare e alla guerra, attraverso la narrazione delle avventure di un gruppo di aviatori statunitensi assegnati ai bombardamenti in Italia durante la seconda guerra mondiale.\nI regolamenti a cui i piloti erano soggetti contenevano il Comma 22:\n\u00abChi \u00e8 pazzo pu\u00f2 chiedere di essere esentato dalle missioni di volo, ma chi chiede di essere esentato dalle missioni di volo non \u00e8 pazzo.\u00bb\nSi tratta di una norma regolamentare che, in realt\u00e0, non \u00e8 mai esistita.\nPrecedenti.\n\u00c8 una versione del paradosso di Jourdain (a sua volta derivato dall'antico paradosso di Epimenide) con le seguenti due frasi:\nCitazioni nella cultura di massa.\nVi sono numerose citazioni in prodotti della cultura di massa e nella letteratura di genere:"}
{"id": "80986", "revid": "729019", "url": "https://it.wikipedia.org/wiki?curid=80986", "title": "DARPA Quantum Network", "text": "Il DARPA Quantum Network (2002-2007) \u00e8 stata la prima rete a crittografia quantistica realizzata al mondo. Il 3 giugno 2004 Chip Elliott, capo della sezione di ricerca quantistica alla BBN Technologies di Cambridge, invi\u00f2 il primo pacchetto di dati sul Quantum Network.\nLa prima transazione di valuta \u00e8 stata effettuata da due istituti di credito austriaci il 21 aprile 2004, ma il Quantum Network \u00e8 stata la prima rete con pi\u00f9 di due nodi."}
{"id": "80992", "revid": "438678", "url": "https://it.wikipedia.org/wiki?curid=80992", "title": "Xuan Zong", "text": "Biografia.\nNel 710 Xuan Zong cospir\u00f2 con sua zia, la principessa Taiping, per impedire all'imperatrice Wei, moglie dell'imperatore Zhong Zong, suo zio da poco defunto, di usurpare il potere. Uccisa Wei in un colpo di palazzo mise sul trono suo padre, l'imperatore Rui Zong. Due anni dopo, l'8 settembre del 712, lo stesso Xuan Zong succedeva al trono dopo l'abdicazione del padre il quale ricevette il titolo di Taishang Huang (\u592a\u4e0a\u7687). Di fatto suo padre continu\u00f2 a regnare fino al colpo di palazzo del 29 luglio 713, e Xuan Zong ottenne pieni poteri il 30 luglio.\nLa dinastia Tang raggiunse l'apice della sua potenza durante la prima met\u00e0 del suo regno, periodo noto come \"Minghuang\" (712-756) e popolarmente chiamato epoca \"Kaiyuan\" (\u958b\u5143\u4e4b\u6cbb). \nXuan Zong rimane famoso come patrono delle arti e per la sua storia d'amore con Yang Guifei, la giovane moglie del principe Shou (\u58fd\u738b), suo figlio. Dopo aver decretato il loro divorzio e dopo due anni di vita monacale da parte di Guifei, Xuan Zong la dichiar\u00f2 sua consorte. Per lei fece riedificare l'antico palazzo di Huaqing sulle sorgenti termali ai piedi dei monti Lishan.\nCon l'estraniarsi dell'imperatore dagli affari politici a causa di Yang Guifei, la gestione dell'impero fu prima appannaggio di Li Linfu, considerato corrotto dalla successiva storiografia cinese, quindi da suo cugino Yang Guozhong, in seguito tacciato di dissolutezza, ed infine dall'eunuco di corte Gao Lishi.\nNel frattempo i governatori militari, \"jiedushi\", presero sempre pi\u00f9 potere nelle regioni di frontiera. Tra questi An Lushan, di origini turco-sogdiane, che nel 755 inizi\u00f2 la celebre Ribellione di An Lushan, arrivando in soli sei mesi a conquistare la citt\u00e0 di Luoyang e quindi la capitale Chang'an.\nXuan Zong fugg\u00ec nel Sichuan con Yang Guifei e Yang Guozhong che furono uccisi su pressione dell'esercito che attribuiva loro la causa della debolezza dell'impero.\nIl figlio di Xuan Zong, Su Zong, fu proclamato imperatore dall'esercito il 12 agosto 756 ma Xuan Zong ne venne informato solo il 10 settembre 756, data che segna la fine de facto del suo regno. Mor\u00ec nel 762, poco prima che la ribellione fosse domata.\nLa dinastia Tang non si sarebbe pi\u00f9 risollevata completamente dalle distruzioni della seconda met\u00e0 del regno di Xuan Zong.\nNomenclatore.\n\"Nota generale: le date corrispondono al calendario giuliano e non al calendario gregoriano\"\nNome postumo completo: Imperatore Zhidao Dasheng Daming Xiao (\u81f3\u9053\u5927\u8056\u5927\u660e\u5b5d\u7687\u5e1d)\nDinastia: Tang (\u5510)\nNome di cortesia \"zi\": Longji (\u9686\u57fa)\nNome postumo templare: Xuan Zong (\u7384\u5b97)"}
{"id": "80997", "revid": "2106962", "url": "https://it.wikipedia.org/wiki?curid=80997", "title": "Massimiliano", "text": "Origine e diffusione.\nIl nome ha una duplice origine; da una parte, risale al \"cognomen\" romano \"Maximilianus\", che godeva di una certa diffusione nell'aristocrazia del tardo impero romano, basato sul nome \"Maximus\" e avente quindi il significato di \"discendente di Massimo\", \"appartenente a Massimo\" (origine condivisa anche dai nomi Massimiano e Massimino).\nTuttavia, pu\u00f2 anche risultare dalla combinazione di Massimo e di Emiliano, un nome composto coniato per la prima volta da Federico III d'Asburgo, Imperatore del Sacro Romano Impero, che lo impose a suo figlio Massimiliano I.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "81009", "revid": "1543377", "url": "https://it.wikipedia.org/wiki?curid=81009", "title": "Ultrafiltro", "text": "In teoria degli insiemi un ultrafiltro formula_1 \u00e8 un filtro proprio sull'insieme formula_2 tale che ogni sottoinsieme di formula_2 o il suo complemento appartiene ad formula_1, in formule\nSia il concetto di filtro che di ultrafiltro furono introdotti da Henri Cartan nel 1937.\nPropriet\u00e0.\nOgni filtro principale \u00e8 un ultrafiltro, per dimostrare ci\u00f2 sia formula_6 un elemento di formula_2, e formula_1 il filtro principale generato da formula_6. Allora, per ogni sottoinsieme formula_10 di formula_2, se formula_12, allora formula_13. Se invece formula_14, per la definizione di insieme complemento, formula_15 e quindi formula_16.\nIn base a ci\u00f2, e senza perdita di generalit\u00e0, l'ultrafiltro pu\u00f2 anche intendersi come un filtro massimale su un'algebra di Boole.\nIl filtro cofinito, cio\u00e8 l'insieme formula_17 dei sottoinsiemi cofiniti di formula_2, non \u00e8 un ultrafiltro. Infatti sia formula_10 un sottoinsieme cofinito, ossia che contiene tutti gli elementi di formula_2 tranne un numero finito. Se formula_2 \u00e8 finito, formula_17 non \u00e8 un filtro proprio: infatti l'insieme formula_23 ottenuto togliendo un elemento all'insieme di partenza \u00e8 cofinito, e dunque sta in formula_17, ma contiene formula_25 e dunque non \u00e8 un filtro proprio. Se invece formula_2 \u00e8 infinito, formula_27 tale che sia formula_28 che formula_29 sono infiniti, e dunque n\u00e9 l'uno n\u00e9 l'altro sono in formula_17.\nUltrafiltro libero.\nUn ultrafiltro formula_31 su di un insieme formula_2 si definisce \"libero\" quando contiene il filtro cofinito formula_33.\nSi pu\u00f2 dimostrare che \u00e8 impossibile definire un procedimento che consenta di costruire un ultrafiltro libero."}
{"id": "81011", "revid": "125044613", "url": "https://it.wikipedia.org/wiki?curid=81011", "title": "Monte Cimone (Appennino)", "text": "Il monte Cimone (anticamente Alpe de Nona) \u00e8 il maggiore rilievo dell'Appennino settentrionale e della regione Emilia-Romagna, con una altezza di 2.165 m s.l.m., nei pressi del confine con la Montagna Pistoiese (Toscana): fa parte dell'Appennino tosco-emiliano e non essendo collocato sul crinale dello spartiacque appenninico, tutte le pendici del monte - che interessano i comuni di Fiumalbo, Sestola, Fanano, Riolunato e Montecreto - e la vetta ricadono nel territorio della provincia di Modena.\nStoria.\nNel corso di alcuni lavori, sono state scoperte in vetta tracce di presenza umana risalenti ai Romani.\nTracce di insediamenti umani destinati alla pastorizia, sono riconducibili all'antichit\u00e0, mentre le prime salite con finalit\u00e0 sportive o scientifiche sono documentate a partire dal 1569, da parte di Guidinello Montecuccoli, nobile locale. Diverse spedizioni per lo studio della pressione e della composizione atmosferica sono state compiute nel Seicento, anche ad opera dei padri gesuiti.\nNel 1892 venne realizzata una torre a pianta ottagonale con finalit\u00e0 di osservatorio scientifico, ora caduta in rovina. Nel 1908 fu inaugurata una cappella dedicata alla Madonna delle nevi, tuttora venerata con una processione e con la celebrazione di una messa il 5 agosto di ogni anno.\nNel 1939 si stava per attuare la realizzazione di un rifugio CAI, ma l'impresa fu abbandonata con l'arrivo della guerra e la successiva guerra fredda, durante la quale si ampli\u00f2 l'installazione militare iniziata nel 1937 e l'accesso a gran parte della cima fu interdetto ai civili.\nDescrizione.\nConformazione.\n\u00c8 una montagna piuttosto tozza, con una vaga forma piramidale a tre facce, e un'anticima denominata \"Cimoncino\".\nTerritorio.\nIl suo profilo \u00e8 un elemento caratteristico del paesaggio dell'Appennino modenese ed \u00e8 visibile dalle province di Modena, Reggio Emilia, Ferrara, Parma, Bologna, Ravenna, Mantova, Pistoia, Prato, Pisa, Lucca, Firenze, Siena, Verona e Vicenza (le ultime tre necessitano di ottima visibilit\u00e0 affinch\u00e9 il Cimone possa essere osservato). Considerando la risoluzione spaziale dell'occhio umano, la cima del monte Cimone \u00e8 il punto geografico dal quale si vede pi\u00f9 superficie italiana. In condizioni di ottima visibilit\u00e0, infatti, si pu\u00f2 scorgere all'orizzonte tutto l'arco alpino, il mar Adriatico, il monte Amiata, l'Argentario, il mar Tirreno, l'isola d'Elba, la Corsica e l'isola di Capraia.\nIn quanto importante stazione sciistica invernale, la montagna \u00e8 fornita di impianti di risalita che permettono di giungere in prossimit\u00e0 della vetta partendo dal centro abitato di Sestola, da Canevare (frazione di Fanano), dalla localit\u00e0 Le Polle di Riolunato e da Montecreto.\nUna funivia, aperta anche nel periodo estivo, collega passo del Lupo (raggiungibile in auto) a Pian Cavallaro, da cui \u00e8 possibile raggiungere la sommit\u00e0 in circa un'ora e mezza.\nSulle pendici del monte vi \u00e8 il lago della Ninfa, di origine tettonica.\nTurismo.\nSulla montagna \u00e8 presente la pi\u00f9 importante stazione sciistica dell'Emilia-Romagna, denominata Comprensorio del Monte Cimone, diviso in varie localit\u00e0 comprese tra i comuni di Sestola, Fanano, Montecreto e Riolunato, tutte collegate tra loro direttamente con sci ai piedi (solo la stazione sciistica di Pian del Falco \u00e8 collegata tramite skibus). Le piste, in prevalenza di media difficolt\u00e0, si estendono per un totale di oltre 50\u00a0km ed a differenza di altre piste appenniniche spiccano per la loro larghezza molto superiore al normale.\nDal punto di vista alpinistico il monte non \u00e8 di particolare interesse, non presentando pareti rocciose, e in inverno i suoi pendii, non presentano pendenze particolari n\u00e9 canaloni interessanti. Dal punto di vista paesaggistico vi \u00e8 una notevole presenza di infrastrutture di origine antropica."}
{"id": "81013", "revid": "116428600", "url": "https://it.wikipedia.org/wiki?curid=81013", "title": "Filtro (matematica)", "text": "In teoria degli insiemi il concetto di filtro venne introdotto nel 1937 da Henri Cartan come metodo per introdurre una nozione di convergenza generalizzata per gli spazi topologici.\nDefinizione.\nSia formula_1 un insieme. Un sottoinsieme formula_2 non vuoto dell'insieme delle parti formula_3 si dice filtro sull'insieme formula_1 se gode delle seguenti propriet\u00e0:\nStoria.\nIl concetto di filtro venne introdotto nel 1937 da Henri Cartan come metodo per introdurre una nozione di convergenza generalizzata per gli spazi topologici. Un'altra possibile tecnica per realizzare lo stesso scopo \u00e8 l'uso delle reti, introdotte precedentemente da Moore e Smith. Il concetto di filtro , da Abraham Robinson per la sua Analisi non standard, e da Amartya Sen per estendere il teorema di Arrow all'impossibilit\u00e0 dello stato di diritto perfetto. Sia Arrow che Sen, per i loro risultati, hanno ricevuto il Premio Nobel per l'economia.\nFiltro proprio.\nSi definisce \"filtro proprio\" formula_11 un filtro su un insieme formula_12 tale per cui esiste almeno un elemento di formula_13 che non appartiene ad formula_11, in simboli:\nUn semplice teorema ci dice che \nSe infatti formula_17, poich\u00e9 per definizione l'insieme vuoto \u00e8 contenuto in ogni sottoinsieme di formula_18 allora per la propriet\u00e0 1 ogni sottoinsieme formula_19 di formula_1 appartiene a formula_11. Viceversa, se esiste un elemento formula_19 di formula_23 che non appartiene a formula_11, visto che formula_25, sempre per la propriet\u00e0 1 l'insieme vuoto non pu\u00f2 appartenere a formula_11, altrimenti avremmo formula_27\nFiltro generato da una famiglia di sottoinsiemi.\nSia formula_12 un insieme e sia formula_29 una famiglia di sottoinsiemi di formula_13, allora si dice filtro generato da formula_31 su formula_12 :\nAd esempio, per un insieme non vuoto formula_18 l'insieme dei sottoinsiemi di formula_1 che contengono l'elemento formula_36 \u00e8 un filtro principale.\nFiltro cofinito.\nDato un insieme infinito formula_37 il filtro formula_38 che contiene tutti i sottoinsiemi formula_1 di formula_40 tali che l'insieme differenza formula_41 sia finito \u00e8 detto filtro cofinito o di Fr\u00e9chet. In simboli:"}
{"id": "81014", "revid": "486946", "url": "https://it.wikipedia.org/wiki?curid=81014", "title": "Cimone (monte)", "text": ""}
{"id": "81016", "revid": "1457965", "url": "https://it.wikipedia.org/wiki?curid=81016", "title": "Massimino", "text": ""}
{"id": "81022", "revid": "22475", "url": "https://it.wikipedia.org/wiki?curid=81022", "title": "Lucio Sergio Catilina", "text": "Biografia.\nOrigini familiari.\nCatilina nasce a Roma nel 108 a.C. dal patrizio Lucio Sergio Silo e da Belliena. La famiglia nativa, i Sergii, pur di nobili origini, da molti anni non aveva pi\u00f9 un ruolo significativo nella vita politica di Roma. L'ultimo dei Sergii a essere nominato console era stato Gneo Sergio Fidenate Cosso nel 380 a.C. Virgilio pi\u00f9 tardi fece derivare il nome della famiglia da un antenato importante, Sergesto, giunto in Italia insieme a Enea, facendo quindi dei Sergii una delle famiglie originarie nella storia dell'Urbe.\nLe conoscenze sulla giovent\u00f9 di Catilina e sulla sua vita familiare sono piuttosto limitate. Ebbe due mogli: Gratiana, sorella di Marco Mario Gratidiano, nipote di Gaio Mario, e Aurelia Orestilla, figlia di Gneo Aufidio Oreste (console nel 71 a.C.). Dalla prima ebbe un figlio che, secondo Sallustio, uccise in quanto ostacolo alle nozze con Aurelia Orestilla.\nCarriera politica.\nFasi iniziali.\nNell'89 a.C. il poco pi\u00f9 che ventenne Catilina segue il generale Strabone nella guerra marsica contro le popolazioni italiche coalizzate contro Roma, e in questa occasione conosce Cicerone e Pompeo.\nNell'88 a.C. passa agli ordini di Silla, eletto console, e lo segue in Asia nella prima guerra mitridatica.\nLa leggenda nera di Catilina.\nDagli storici contemporanei e da Cicerone, tutti a lui ostili, molto probabilmente per pressioni ricevute dall'oligarchia senatoria, Catilina \u00e8 descritto come un uomo malvagio e depravato, anche se vigoroso.\nNell'84 a.C., quando Silla rientra a Roma per contrastare i suoi nemici politici (i \"populares\") nella guerra civile romana, Catilina si segnala come uno dei pi\u00f9 abili e spietati sostenitori di Silla, uccidendo fra gli altri il cognato Marco Mario Gratidiano, da lui stesso torturato e decapitato sulla tomba di Quinto Lutazio Catulo, illustre vittima delle persecuzioni di Gaio Mario; port\u00f2 poi la testa a Roma e nel Foro la gett\u00f2 ai piedi di Silla. Questo racconto e altri che raffigurano eventi simili, descritti come un sacrificio umano dell'epoca arcaica, in cui secondo varianti (come quella di Cassio Dione, vissuto tre secoli dopo), Catilina si macchia anche di cannibalismo, sono state rilevate eccessive da alcuni storici moderni, e miranti a screditare il personaggio anche dal punto di vista umano, come sarebbe avvenuto molte volte anche per imperatori romani detestati dal Senato (Caligola, Nerone, Tiberio, Commodo). Tra le altre accuse rivolte a Catilina, oltre all'omicidio e alla cospirazione, quella di corruzione, di incesto, di violenza sessuale a una vergine vestale; verr\u00e0 per\u00f2 assolto in tutti i processi, che tuttavia ebbero l'effetto di rallentare la sua carriera politica.\nLe cariche pubbliche.\nNegli anni successivi, pur nel mutato clima politico dopo la morte di Silla, Catilina non subisce condanne, ma ottiene anzi i primi successi politici: questore nel 78, legato in Macedonia nel 74, edile nel 70, pretore nel 68 e governatore dell'Africa nel 67.\nAl suo ritorno, nel 66 a.C., si candida alla carica di console, ma viene subito perseguito per concussione e abuso di potere, uscendone assolto; ancora nel 66 \u00e8 accusato di una cospirazione con Autronio e un certo Publio Cornelio Silla, anche se i particolari sono poco chiari. Portato in giudizio nel 65 a.C., ricevette l'appoggio di molte persone influenti, anche di categoria consolare come Lucio Manlio Torquato, e lo stesso Cicerone aveva ipotizzato di difenderlo in tribunale. Catilina fu assolto, ma i processi furono sufficienti a mandare a monte la sua elezione a console.\nPoich\u00e9 \u00e8 ancora sotto processo, Catilina pu\u00f2 ricandidarsi a console solo nel 64 a.C. per l'anno successivo, ma il Senato, allarmato dalla sua accresciuta popolarit\u00e0, gli oppone un brillante e famoso avvocato, Cicerone, un \"Homo novus\". Gi\u00e0 nel discorso di candidatura \"In toga candida\" (da cui il termine \"candidato\"), Cicerone inizia a costruire l'immagine \"nera\" di Catilina, insinuando che fosse incestuoso, assassino, degenerato; gli \"optimates\", l'oligarchia senatoria, mobilitano le loro clientele a favore di Cicerone, che vince e viene eletto.\nCatilina, tenace, si candider\u00e0 nuovamente alle elezioni per il 62 a.C., non prima di essersi guadagnato l'appoggio della plebe romana promettendo una ridistribuzione delle terre demaniali e prede di guerra (guadagnandosi cos\u00ec anche l'appoggio dei veterani di Silla, caduti in disgrazia) ed emanando addirittura un editto per la remissione dei debiti (detto \"Tabulae novae\"). Quest'ultima proposta allarma la classe senatoria e Cicerone che, nell'orazione \"Pro Murena\", sottolinea in Catilina \u00ab...la ferocia, nel suo sguardo il delitto, nelle sue parole la tracotanza, come se avesse gi\u00e0 agguantato il consolato\u00bb.\nCon queste premesse, e con un probabile broglio elettorale, nelle elezioni Catilina viene sconfitto da Murena, personaggio gradito al Senato. La questione dei brogli venne sollevata non da Catilina ma da Servio Sulpicio Rufo, un altro dei non eletti, e da Catone Uticense, uomo tutto d'un pezzo e notoriamente ostile a Catilina. Cicerone difende Murena dalle accuse di brogli e attacca Catilina, denunciandone la presunta congiura. \nCicerone, l'anti-Catilina.\nLa congiura di Catilina ebbe come fonte principale l'impianto accusatorio di Cicerone, \u00e8 uno degli eventi pi\u00f9 famosi degli ultimi turbolenti decenni della Repubblica romana. \nCicerone non risparmi\u00f2 mezzi ed \"effetti speciali\" per mettere in cattiva luce Catilina, che ancora avrebbe potuto giovarsi dell'esito della denuncia per brogli contro Murena.\nDalle fonti non risultano chiari gli obiettivi dei cospiratori; secondo quanto riferito da Cicerone, sarebbero stati previsti un incendio doloso e altri danni materiali, oltre che l'assassinio di personaggi politici (in particolare Cicerone stesso, suo acerrimo nemico politico). La posizione di Cicerone si riassume bene nell\"incipit\" della prima delle orazioni \"Catilinarie\", pronunciata al Senato l'8 novembre del 63 a.C., in presenza dello stesso Catilina, quando Cicerone esordisce con: \nLa congiura si sarebbe sviluppata attraverso incontri segreti - l'ultimo sarebbe avvenuto nella casa del senatore Marco Porcio Leca il 6-7 novembre del 63 a.C., alla vigilia della prima \"Catilinaria\" - ma una certa Fulvia, amante di uno dei congiurati (Quinto Curio), avrebbe informato direttamente Cicerone di quel che stava accadendo. Quella sera stessa due congiurati (Cetego e Vargunteio) si sarebbero presentati a casa di Cicerone e, con il pretesto di salutarlo, avrebbero tentato di ucciderlo. Ma grazie a Fulvia, Cicerone sarebbe scampato agli assassini. Cicerone si present\u00f2 al Campo Marzio circondato da una scorta e \u00ab...vestendo quella mia ampia e vistosa corazza [sotto la toga], non perch\u00e9 essa mi proteggesse dai colpi, che io sapevo essere suo costume [di Catilina] sferrare non al fianco o al ventre ma al capo o al collo, bens\u00ec per richiamare l'attenzione di tutti gli onesti\u00bb.\nL'accusa di congiura.\nAll'ultimo momento Cicerone presenta in Senato alcune lettere anonime che accusano Catilina di cospirazione contro la Repubblica, radunando uomini in armi attorno a Fiesole, pur non potendo provarlo. Cicerone inoltre sostiene che Catilina abbia fatto offerte a varie trib\u00f9 in Gallia per assicurarsi alleati, ma la trib\u00f9 degli Allobrogi avrebbe rifiutato l'offerta e l'avrebbe resa pubblica avvertendo con lettere Cicerone stesso.\nIl console Cicerone, a seguito di ci\u00f2, ottenne l'emanazione del \"senatusconsultum ultimum\", che dava ai consoli in carica, tra cui Cicerone stesso, poteri di vita e di morte. In virt\u00f9 di tale delibera Cetego e Lentulo, i catilinari che non erano scappati con il loro capo (secondo l'accusa, rimasti a Roma avrebbero tentato comunque di far sollevare la plebe e la trib\u00f9 degli Allobrogi), furono condannati alla pena capitale. Portati con i loro seguaci Lucio Statilio, Marco Cepario e Tito Volturcio nel carcere Mamertino, furono strangolati a uno a uno. Come cittadini romani sarebbe stato loro diritto appellarsi al popolo (\"provocatio ad populum\", la richiesta di grazia sulla quale erano chiamati a pronunciarsi i comizi elettivi delle trib\u00f9 romane) e in ogni caso avrebbero avuto diritto a poter scegliere l'esilio al posto della morte, anche se questo avrebbe comportato la confisca di tutti i loro beni. Il \"vulnus\" cos\u00ec inferto alla Costituzione romana fu rimproverato a Cicerone da Gaio Giulio Cesare durante la seduta del Senato e alcuni anni dopo, su iniziativa del tribuno della plebe Publio Clodio Pulcro, Cicerone verr\u00e0 punito con l'esilio per l'uccisione illegittima di cittadini romani; la sua difesa verteva invece sul fatto che il Senato aveva gi\u00e0 dichiarato nemici della Repubblica i congiurati e dato pieni poteri al console, per cui l'esecuzione dei congiurati sarebbe stata esecuzione di nemici, non di cittadini.\nLo storico Sallustio ha scritto un resoconto sull'intera questione circa venti anni dopo, dal titolo \"De Catilinae coniuratione\", senza per\u00f2 discostarsi significativamente dalle descrizioni di Cicerone (le differenze storiche sono per lo pi\u00f9 sulla cronologia, forse errori involontari di Sallustio, ).\nIn ogni caso, gi\u00e0 dopo le prime Catilinarie Catilina \u00e8 costretto a una fuga in Etruria, che per\u00f2 definir\u00e0 \"esilio volontario\".\nLa morte.\nIl 5 gennaio del 62 a.C. Catilina e i suoi fedelissimi vengono intercettati dall'esercito romano comandato dal generale Marco Petreio nei pressi dell'odierna Pistoia (Campo Tizzoro), nella piana denominata \"Ager Pisternensis\"; Catilina, vistosi bloccato il passaggio degli Appennini che conduce alla Gallia Cisalpina da Quinto Cecilio Metello Celere, pur consapevole di andare incontro a morte certa, decide di battersi comunque insieme al suo esercito. Prima della fine, Catilina pronuncia quest'ultimo discorso ai suoi pochi ma fedeli seguaci (non ci sono fonti precise riguardo al fatto che questo discorso sia stato effettivamente pronunciato da Catilina: molto probabilmente si tratta di una ricostruzione a posteriori, sulla base di presunte testimonianze):\nDopo la sanguinosa battaglia di Pistoia, Catilina muore (secondo lo storico Sallustio, Catilina fu ritrovato ancora vivo sul campo di battaglia, anche se ferito mortalmente) insieme ai suoi 20\u00a0000 soldati e i suoi resti vengono gettati in un fiume, mentre la testa viene riportata a Roma da Antonio, uno dei congiurati di Catilina che si era finto malato per non combattere contro il suo superiore e soprattutto per non rischiare che quest'ultimo ne rivelasse la partecipazione alla congiura (proprio per questo motivo prefer\u00ec lasciare il comando delle truppe romane a Marco Petreio).\nIl progetto politico di Catilina.\nIl progetto di Catilina non era troppo diverso da quello di altri che avevano tentato di riformare la Repubblica in senso popolare, anche forzando il sistema, come Tiberio Gracco e suo fratello Gaio, come far\u00e0 anche lo stesso Cesare in seguito.\nNell'orazione \"Pro Murena\" del 63 a.C. Cicerone contester\u00e0 a Catilina un'affermazione che ne rivela il progetto politico: \u00abLa Repubblica ha due corpi: uno fragile, con una testa malferma; l'altro vigoroso, ma senza testa affatto; non gli mancher\u00e0, finch\u00e9 vivo\u00bb.\nNell'analisi politica di Catilina la Repubblica romana vive una separazione gravissima della societ\u00e0 dalle istituzioni. Il corpo fragile rappresenta il corpo elettorale romano, spaccato in cricche, clientele e bande (nell'88 a.C. tutti gli Italici avevano avuto la cittadinanza romana, ma per votare occorrevano tempo e risorse per recarsi a Roma, da qui la degenerazione clientelare); la testa malferma rappresentava invece il Senato, abituato al potere ereditario, colluso con i grandi proprietari terrieri, composto per lo pi\u00f9 dall'ottusa classe del patriziato.\nIl corpo vigoroso ma senza testa simboleggiava la massa di contribuenti, tartassati e umiliati dal disordine politico (per ripagare i propri reduci, Silla aveva ordinato larghe confische ai piccoli possidenti), senza vera rappresentanza politica, per la quale Catilina si propone come \"testa\" pensante, al tempo stesso rendendosi conto della pericolosit\u00e0 dell'andare contro l'oligarchia dominante. Tra l'altro Catilina, tempo prima di organizzare la congiura contro l'oligarchia senatoria, si era fatto molti alleati e amici non solo tra i contribuenti e i piccoli proprietari terrieri, ma anche tra esponenti della classe degli \"equites\". Insieme agli \"equites\" Catilina era riuscito a ingraziarsi anche molti senatori, spinti dal malcontento provocato dalla politica senatoria dell'epoca e di Pompeo, cos\u00ec come anche dalla difficile situazione economica di allora. A testimonianza della popolarit\u00e0 di Catilina fra i ceti sociali pi\u00f9 bassi riportiamo due brani di Sallustio da \"De Catilinae coniuratione\":\nDiversi anni dopo la morte di Catilina, nell'orazione \"Pro Caelio\" del 56 a.C. (Celio era stato amico di Catilina), Cicerone ammetter\u00e0 che Catilina aveva raccolto attorno a s\u00e9 \u00abanche persone forti e buone\u00bb, offriva \u00abqualche stimolo all'attivit\u00e0 e all'impegno\u00bb, e che in certi momenti era sembrato a Cicerone perfino \u00abun buon cittadino, appassionato ammiratore degli uomini migliori, amico sicuro e leale\u00bb. Catilina, ammetter\u00e0 ancora Cicerone, \u00abera gaio, spavaldo, attorniato da uno stuolo di giovani\u00bb; per di pi\u00f9, \u00abvi erano in quest'uomo caratteristiche singolari: la capacit\u00e0 di legare a s\u00e9 l'animo di molti con l'amicizia, conservarseli con l'ossequio, far parte a tutti di ci\u00f2 che aveva, prestar servigi a chiunque con il denaro, con le aderenze, con l'opera...\u00bb.\nCatilina presenta dunque i tratti dell'uomo politico di successo, capace di ottenere consensi, ma malvisto dall'oligarchia degli \"optimates\" del Senato."}
{"id": "81025", "revid": "599013", "url": "https://it.wikipedia.org/wiki?curid=81025", "title": "Pianta medicinale", "text": "Una pianta medicinale, secondo l'Organizzazione Mondiale della Sanit\u00e0 (OMS), \u00e8 un organismo vegetale che contiene in uno dei suoi organi sostanze che possono essere utilizzate a fini terapeutici, o che costituiscono i precursori di emisintesi di farmaci.\nL'insieme delle interazioni dei principi attivi e dei coadiuvanti determina le azioni del fitocomplesso.\nSecondo l'OMS ci sono circa 7.000 composti chimici presenti nelle piante, nella farmacologia moderna.\nPiante officinali.\nNel linguaggio comune si sovrappone l'uso dei termini pianta medicinale con pianta officinale, che indica piante utilizzate nelle officine farmaceutiche per la produzione di specialit\u00e0 medicinali.\nQuesta definizione \u00e8 per\u00f2 abbastanza riduttiva, e l'utilizzo in ambienti accademici del termine pianta medicinale non fa pi\u00f9 riferimento esclusivamente ad un utilizzo a scopo terapeutico delle sostanze contenute nelle piante, bens\u00ec dell'utilizzo della pianta o di estratti da essa derivati a scopo terapeutico.\nPiante in pericolo.\nUn'indagine scientifica internazionale promossa dall'Organizzazione mondiale della sanit\u00e0 all'inizio degli anni novanta, ha rilevato che circa 60.000 specie vegetali utilizzabili per la cura delle malattie sono in forte pericolo di estinzione. Di queste oltre 300 sono in Italia. Questo fatto richiede una maggiore attenzione alle piante medicinali, non solo quelle utilizzate nelle emisintesi, ma anche quelle che forniscono naturalmente componenti attivi applicabili nell'ambito della fitoterapia. (Firenzuoli, 2008).\nStoria.\nIl pi\u00f9 antico documento medico che tratta di piante \u00e8 il \"papiro di Ebers\", risalente al 1500 a.C.. \nGli egizi facevano largo uso di medicamenti di natura vegetale. Conoscevano la maggiorana, l'edera e la mirra.\nNell'antica Grecia, le conoscenze sulle piante erano mescolate con la filosofia naturale.\nUno dei pi\u00f9 importanti scrittori greci antichi fu Eracleide, che descrisse alcune ricette, riprese in seguito da Aulo Cornelio Celso. Le radici studiate e messe in vendita vennero definite \"farmacopoli\" e si basavano soprattutto su nozioni tratte dai testi di Ippocrate di Coo e sugli scritti di botanica di Teofrasto.\nNell'antica Roma, gi\u00e0 nel I secolo d.C. erano impiantati orti chiamati medicinali, in quanto si coltivavano piante sfruttate per le varie terapie mediche.\nNel IX secolo d.C., in Sicilia, grazie ai Saraceni vennero introdotte nuove tecniche idrauliche e di irrigazione, che consentirono l'introduzione di nuove piante officinali.\nGli arabi diedero un grande impulso all'alchimia medievale, principalmente per lo sviluppo farmaceutico di tinture e di distillati. \nGli arabi furono i primi a tentare di organizzare la farmacopea: crearono un elenco di ricette descrivendo le proporzioni e le composizioni chimiche.\nAl XI secolo risalgono i primi testi farmaceutici, in cui confluirono le influenze greche, romane e arabe, sintetizzate nella definizione delle operazioni fondamentali: lozione, decozione, infusione e triturazione. In questo periodo si diffuse l'uso delle spezie e delle droghe e la Scuola Medica Salernitana introdusse assieme alle pratiche chirurgiche anche una forma molto primitiva di anestesia, la cosiddetta \"spongia sonnifera\". La Scuola salernitana per l'epoca una aveva buona capacit\u00e0 di selezionare le erbe.\nLa scienza della botanica nacque per\u00f2 solo agli inizi del Cinquecento, e fu legata alle scoperte geografiche, e alla introduzione della stampa. Si diffusero, in questo periodo i primi erbari moderni. Nel 1533, a Padova, fu istituita la prima cattedra di \"botanica sperimentale\". Mattioli redasse nel 1554 il pi\u00f9 significativo tra i testi di botanica dell'epoca, che veniva ritenuto anche testo di medicina.\nNel Seicento, Pierre Magnol inser\u00ec nella classificazione le famiglie tassonomiche, suddividendo il mondo vegetale in settantasei gruppi. \nNel secolo successivo, la spinta maggiore per il progresso della botanica avvenne grazie allo svedese Carl von Linn\u00e9. Egli identific\u00f2 le specie viventi, dividendole in classi, quindi in ordini e infine in generi.\nI sistemi botanici attuali stanno infine basando finalmente la loro veridicit\u00e0 sull'analisi del DNA."}
{"id": "81026", "revid": "1924342", "url": "https://it.wikipedia.org/wiki?curid=81026", "title": "Snoop Dogg", "text": "Noto per il suo flow melodico, reso tale anche dal timbro vocale, e per i testi tendenti a dargli un'immagine di \"gangster\". La sua musicalit\u00e0 ha permesso la diffusione del g-funk, in particolare in collaborazione con il collega Dr. Dre. Nel corso della sua carriera ha venduto 35 milioni di album a livello globale.\n\u00c8 stato il presentatore ufficiale del programma televisivo \"Dogg After Dark\", in cui ad ogni serata erano ospiti grandi celebrit\u00e0 del mondo dello spettacolo e dell'intrattenimento. \u00c8 cugino del rapper Nate Dogg, morto nel marzo 2011. A detta di alcuni rapper, tra i quali Busta Rhymes, \u00e8 uno dei migliori nel panorama, grazie alle liriche originali e alla grande capacit\u00e0 da MC fin da giovane et\u00e0.\nBiografia.\nPrimi anni.\nCalvin Broadus nasce al Los Altos Hospital di Long Beach, California, secondo dei tre figli di Beverly Broadus. Suo padre, Vernall Varnado, \u00e8 un veterano del Vietnam, cantante e postino che Calvin riesce a vedere poco frequentemente, in quanto spesso assente. I genitori di Calvin gli affibbiano il nomignolo \"Snoopy\" per il suo aspetto e iniziano a chiamarlo cos\u00ec a casa. Il giovane Calvin inizia a cantare come membro del coro del Golgotha Trinity Baptist Church e a suonare il pianoforte; inizia a rappare poco prima di andare alle scuole superiori. Frequenta la Long Beach Polytechnic High School, e poi si trasferisce alla Jordan High School, ma viene condannato per spaccio di cocaina e costretto a scontare la pena nella prigione di Wayside County.\nL'infanzia a Long Beach non \u00e8 facile per Snoop: le continue difficolt\u00e0 con la legge lo costringono ad alterni periodi di prigione, dovuti anche al suo ingresso in un sottogruppo della banda dei \"Crips\": la \"rollin' 20 crips\" (gruppo cui tutt'oggi Snoop si sente molto attaccato, come dimostrano i versi di diverse sue canzoni come quelli di \"Drop It Like It's Hot\" o \"I Wanna Rock\"). Assurge a notoriet\u00e0 nel 1993, dopo la conoscenza con Dr. Dre, fratellastro di Warren G con cui aveva avviato le prime esperienze hip hop, formando il collettivo 213 (assieme anche al cugino Nate Dogg), con il quale nel 2004 riuscir\u00e0 a pubblicare un intero album. Snoop si \u00e8 anche reso partecipe di alcuni dissing tra cui quello a Eazy-E (insieme a Dr. Dre) nel singolo \"Fuck wit Dre Day (And Everybody's Celebratin')\" estratto da \"The Chronic\" e a Lil Wayne nella canzone \"Protocol\" dell'album \"Malice n Wonderland\".\n1992-1997: Gli anni alla Death Row.\nAgli esordi si faceva chiamare Snoop Doggy Dogg. Ha tolto \"Doggy\" dal nome nel 1996, dopo aver lasciato l'etichetta discografica Death Row Records per passare alla No Limit Records.\nLe prime registrazioni ufficiali quindi si possono trovare in \"The Chronic\", disco di Dr. Dre, in cui comunque Snoop collabora massicciamente. In questo periodo Snoop aiuta Dr. Dre a portare avanti il dissidio che egli aveva con Eazy-E, suo collega negli N.W.A, come si nota in \"Fuck wit Dre Day\". In seguito a ci\u00f2 Eazy-E se la prende anche con lui e l'intera Death Row Records oltre che con Dr. Dre, e in molte canzoni di Eazy-E Snoop viene preso in giro per gli insulti che gli aveva rivolto. Da ricordare \"Nuthin' But a \"G\" Thang\" tra le canzoni pi\u00f9 famose che Dr. Dre e Doggy Dogg fecero insieme, a brevissimo segue \"Doggystyle\", suo primo album solista, che va subito in vetta alle principali classifiche. \"What's My Name?\" e \"Gin and Juice\" i pezzi pi\u00f9 famosi di un disco considerato una pietra miliare dell'hip hop, mentre il video del pezzo \"Doggy Dogg World\" ha vinto nel 1994 il Best Rap Video agli MTV Video Music Awards.\nDopo l'enorme successo di \"Doggystyle\" (5 volte disco di platino), l'immagine di Snoop \u00e8 ormai definitivamente quella del \"gangsta rapper\"; questo gli porter\u00e0 una grande fama e gli permetter\u00e0 di essere conosciuto, ma gli creer\u00e0 anche difficolt\u00e0 legali. Snoop passa un anno di inattivit\u00e0 dal punto di vista artistico: si deve infatti difendere da un processo che alla fine lo vedr\u00e0 prosciolto dalle accuse.\nNel novembre 1996 esce il secondo album \"Tha Doggfather\", creato senza la collaborazione di Dr. Dre, che nel frattempo \u00e8 uscito dalla Death Row Records. La casa discografica affronta un brutto periodo: l'uscita dell'ex N.W.A lascia tutto nelle mani di Suge Knight, non proprio famoso per la sua immagine pulita (processato per estorsione, racket ecc.), e l'omicidio di Tupac Shakur non contribuisce ad aumentare il prestigio della Death Row. I 2 dischi di platino Snoop li dedicher\u00e0 all'amico Tupac.\n1998-2003: No Limit e Capitol Records.\nNel 1998 Snoop Dogg firm\u00f2 un contratto con la No Limit Records (etichetta discografica di Master P) con la quale pubblic\u00f2 l'album \"Da Game Is to Be Sold, Not to Be Told\", seguito l'anno dopo da \"No Limit Top Dogg\". Questi album non soddisfano la critica, che si accorge che, nonostante qualche pezzo di successo, il livello artistico \u00e8 nettamente inferiori ai primi album. Snoop d\u00e0 l'impressione di rispettare un contratto che lo costringe a sfornare brani senza pausa, e la sua reputazione ne risente. Ci\u00f2 non gli impedisce tuttavia di mantenere altissimi i livelli delle vendite (i due album raggiungono entrambi il disco di platino). Nel 1999 duett\u00f2 con il cantante dei Red Hot Chili Peppers, Anthony Kiedis, in conclusione alla canzone \"Scar Tissue\" dell'album \"Californication\" (1999).\nSpinto dalla voglia di rifarsi, Snoop crea nel 2000 la sua etichetta personale, la Dogg House Records. Nello stesso anno uscir\u00e0 \"Tha Last Meal\", album che vede molte collaborazioni di alto livello, tra cui quelle di Nate Dogg e Ice Cube. L'anno seguente realizza un video che mescola pornografia e hip hop, edito da Hustler, che divenne il primo video hardcore ad entrare nelle classifiche di vendita di Billboard.\nNel 2002 esce \"Paid tha Cost to Be da Bo$$\". Il lavoro con la Priority Records \u00e8 ricco di pezzi importanti e di successo: fra i tanti, \"Beautiful\", cantata insieme a Pharrell Williams, esprime le nuove tendenze di Snoop, che pi\u00f9 si risentiranno nell'album successivo. Nel 2003 ha collaborato con i Limp Bizkit nel brano \"Red Light Green Light\" (da \"Results May Vary\") e nello stesso anno ha partecipato all'edizione di MTV Icon dedicata ai Metallica interpretando \"Sad but True\".\n2004: Geffen Records.\nNel 2005 ha pubblicato il nuovo disco, \"\", e si conferma tra i migliori, per stile e per vendite. Il successo \u00e8 immediato: grazie ai singoli \"Drop It Like It's Hot\" e \"Signs\" (rispettivamente con Pharrell Williams e Justin Timberlake) Snoop torna sulle scene internazionali da assoluto protagonista, riempiendo radio e televisioni col suo suono sempre pi\u00f9 originale. Nello stesso anno vince agli MTV Europe Music Awards come Miglior Artista Hip-Hop. Nel 2004 ha inoltre recitato sul grande schermo nei panni di Huggy Bear in \"Starsky &amp; Hutch\" (rifacimento dell'omonimo e famosissimo telefilm), accanto a Ben Stiller e Owen Wilson.\nNel 2006 pubblica il disco \"Tha Blue Carpet Treatment\" in cui si riconosce tutto il suo flow gangsta (con canzoni quali \"Vato\" che vede la collaborazione di B Real dei Cypress Hill) ma al tempo stesso anche note pi\u00f9 ovattate e melodiche (Boss' Life, Crazy). Nello stesso anno riesce a pubblicare anche un disco insieme al suo gruppo: Tha Dogg Pound fondato insieme a Kurupt e Daz nel 1995 (il loro album d'esordio si chiama \"Dogg Food\"). Sempre nel 2006 Snoop vince agli MTV Australia Video Music Awards con il video di \"Drop It Like It's Hot\" come Best Hip-Hop Video. Nello stesso anno gira a Los Angeles il videoclip di \"Gangsta Walk\", assieme al rapper Coolio, prodotto dagli italiani Vanni Giorgilli e Joshua Fenu, con il design dello stesso Fenu e straordinari effetti speciali di post produzione.\nNel 2007 Snoop Dogg produce l'album \"Snoop Dogg Presents The Big Squeeze\" con l'intento di portare alla ribalta molti dei rapper della costa occidentale (o Best of the West come vengono definiti dallo stesso Snoop) quali Western Union, Warzone, Terrace Martin, Jt Bigga Figga, Kurupt, Azur\u00e8. Il 29 aprile 2007 ha vinto agli MTV Australia Video Music Awards come Best Hip-Hop Video con il video \"That's That\" in collaborazione con R. Kelly. Il 7 luglio 2007 ha cantato al Live Earth dopo Shakira, nel concerto di Amburgo. Il 1\u00ba novembre dello stesso anno ha presentato da Monaco gli MTV Europe Music Awards.\nIl 30 marzo 2008 ha partecipato al principale PPV annuale della WWE, WrestleMania XXIV, come MC della serata e del Playboy Pillow Fight Match. L'anno seguente ha pubblicato il decimo album in studio \"Malice n Wonderland\", da cui sono stati estratti i singoli \"Gangsta Luv\" con The-Dream, \"That's Tha Homie\", \"I Wanna Rock\" e \"Pronto\" in collaborazione con il rapper Soulja Boy.\nNel 2010 ha collaborato con Katy Perry alla realizzazione del singolo di successo \"California Gurls\", comparendo anche nel relativo videoclip.\n2012: Il cambiamento.\nNel 2012 ha collaborato con Epiclloyd e Nice Peter (produttori di Epic Rap Battles of History) alla realizzazione di un singolo, dove Snoop recita nella parte di Mos\u00e8 e Nice Peter in quella di Babbo Natale (Santa Claus). Inoltre, a seguito di un viaggio in Giamaica, annuncia la sua conversione al rastafarianesimo e cambia il suo pseudonimo in Snoop Lion, motivando la sua scelta con la frase di un sacerdote giamaicano, che gli avrebbe detto: \"Tu sei la luce, tu sei il leone!\".\nIl 23 aprile 2013 \u00e8 stato pubblicato l'undicesimo album in studio \"Reincarnated\", caratterizzato da sonorit\u00e0 reggae. Il primo singolo ufficiale estratto dall'album \u00e8 \"La La La\", seguito il 18 dicembre dai singoli \"Here Comes the King\" e \"Lighters Up\". Il 4 aprile 2013 viene invece pubblicato come quarto singolo \"Ashtrays and Heartbreaks\", brano registrato in collaborazione con Miley Cyrus.\nNel maggio dello stesso anno \u00e8 uscito nelle sale cinematografiche italiane il film documentario che prende lo stesso nome dell'album \"Reincarnated\" e che parla della sua nuova vita sia musicale che spirituale.\n2014-presente: Ritorno all'hip hop.\nNel mese di agosto 2014 \u00e8 apparso in rete un video che mostra Snoop Dogg e Pharrell Williams in studio intenti a lavorare a un brano, successivamente rivelatosi essere \"Peaches N Cream\", primo singolo estratto dal nuovo album in studio del rapper, intitolato \"Bush\", il primo disco interamente hip hop che Snoop Dogg realizza dal 2012 e che vedr\u00e0 la luce a maggio 2015. Il 14 aprile 2015 \u00e8 stato pubblicato il secondo singolo \"So Many Pros\". Nel 2015 ha collaborato a due canzoni del terzo album di Dr. Dre, \"\": \"One Shot One Kill\" e \"Satisfiction\".\nIl 7 giugno 2016 pubblica il singolo \"Kush Ups\" in collaborazione con Wiz Khalifa, che anticipa il quattordicesimo album in studio \"Coolaid\". Il 27 giugno viene estratto il secondo singolo, \"Point Seen Money Gone\", realizzato con il cantante Jeremih. Negli anni successivi, l'artista pubblica altri album: \"Neva Left\" nel 2017, \"Bible of Love\" nel 2018, \"I Wanna Thank Me\" nel 2019. Nel 2020 l'artista pubblica un brano in tributo al rapper defunto Nipsey Hussle. Nel 2022 \u00e8 fra i performer dell'halfime show del Super Bowl LVI.\nTelevisione e altri media.\n\u00c8 apparso come guest star nella seguenti serie televisive Las Vegas, \"Detective Monk, Weeds\", \"90210\". Mentre \u00e8 stato uno dei Guest Host (o presentatori) del \"Monday Night Raw\" ed \u00e8 stato presente a \"WrestleMania\" dove, alla fine di un match, ha dato un pugno a Santino Marella. \u00c8 apparso nello spot della Adidas assieme a David Beckham e in diversi spot pubblicitari della Pepsi. Ha un breve cameo nel film del 1997 \"Half Baked\" di Tamra Davis e ha recitato nel film \"Soul Plane - Pazzi in aeroplano\" interpretando il ruolo del pilota Reuben Tishkoff. Ha prestato la sua voce alla serie animata \"Futurama\" nell'episodio \"Nell'immenso verde profondo\".\nNel 2004 interpreta il ruolo di Huggy Bear nella versione cinematografica del telefilm culto \"Starsky &amp; Hutch\" con Owen Wilson e Ben Stiller. Appare anche nel videogioco \"Tekken Tag Tournament 2\" e anche nel trailer del videogioco. \u00c8 presente anche nel videogioco \"\" come personaggio giocabile dopo aver collezionato tutti e 30 i \"Dogg Bones\". Il rapper ha recitato anche nel film del 2013 \"Scary Movie V\". Compare anche nell'episodio 2x20 della serie animata \"The Cleveland Show\", intitolato \"Le ficolimpiadi\", in cui interpreta se stesso come giudice della gara tra Robert e Cleveland. Nel 2015 interpreta se stesso anche nell'ultima puntata della serie statunitense \"Empire\", incentrata sull'ascesa di una casa discografica hip hop.\nNel 2022 conduce insieme a Kelly Clarkson la prima edizione degli American Music Awards.\nVita privata.\nSnoop \u00e8 un tifoso di molte squadre sportive professionistiche e universitarie tra cui Los Angeles Lakers, Los Angeles Dodgers, Pittsburgh Steelers e gli USC Trojans. Inoltre allena saltuariamente i Pomona Steelers, squadra di football composta da ragazzini di 9 o 10 anni in cui giocano il suo secondogenito, Cordell, e suo nipote, figlio del defunto cugino Nate Dogg, Nigel.\nSnoop Dogg ha una grande stima nei confronti della cantante statunitense Hilary Duff, tant'\u00e8 che nell'agosto 2007 rapp\u00f2 con lei in diretta sulla Fox ai Teen Choice Awards 2007. Snoop Dogg e Willie McGinest dei Cleveland Browns (peraltro i rivali storici dei Pittsburgh Steelers, la squadra dell'NFL preferita da Snoop Dogg) sono amici di infanzia e sono fondatori e comproprietari della Icon Sports+Entertainment. Snoop \u00e8 un grande amante delle Lowrider, infatti sia lui che Ice Cube ne possiedono varie e personalizzate.\nIl 2 aprile 2016 \u00e8 stato introdotto nella WWE Hall of Fame e nel suo discorso di ringraziamento ha dedicato grande importanza all'amore dimostrato dai fan nei confronti di sua cugina Sasha Banks.\nIl figlio Cordell Broadus \u00e8 un promettente giocatore di football (4-star recruit) nella posizione di wide receiver. Dopo un'ottima carriera da giocatore in una squadra liceale a Las Vegas, nel febbraio 2015 ha deciso di accettare la borsa di studio offertagli da UCLA, acerrima rivale di USC, universit\u00e0 per cui fa il tifo il padre e che gli aveva a sua volta offerto una borsa di studio."}
{"id": "81028", "revid": "2567", "url": "https://it.wikipedia.org/wiki?curid=81028", "title": "BrainFuck", "text": ""}
{"id": "81033", "revid": "287204", "url": "https://it.wikipedia.org/wiki?curid=81033", "title": "Geof Darrow", "text": "Darrow \u00e8 anche un disegnatore di cartoni animati, inoltre collabora con il cinema sia come \"designer\" sia come \"storyboarder\".\nCarriera.\nL'ispirazione a diventare illustratore e disegnatore di fumetti nasce negli anni settanta quando per caso si imbatte nel libro \"History of the Comic Strip\" di Maurice Horne. Prima di allora non aveva idea che esistesse un variegato e affascinante mondo fumettistico al di fuori di quello statunitense, dominato dal genere supereroistico. Comincia ad interessarsi ai fumetti provenienti dall'Europa e dal Giappone. Rimane affascinato dall'Astro Boy di Osamu Tezuka, dal Tintin di Herg\u00e9 della scuola franco belga, e dal Corto Maltese di Hugo Pratt. Ma l'autore che lo sorprende maggiormente \u00e8 Moebius, in particolare con l'opera Blueberry. Grazie al catalogo \"The Buyer's Guide\" comincia a scoprire diversi altri autori europei e per potersi permettere di leggere i loro fumetti cerca di risparmiare soldi lavorando come giardiniere nel tempo libero. In questo modo riesce a comprare le opere di quelli che definisce la \"Trinit\u00e0 dei Geni\". Si tratta di Blueberry di Mobius, Valerian di Jean-Claude Mezieres e Pierre Christine, e Bernard Prince di Hermann. Da allora questi artisti e i loro fumetti sono il suo landmark di riferimento come illustratore e disegnatore. Inoltre hanno alimentato quell'aspetto della sua creativit\u00e0 che Geof ritiene fondamentale, ovvero la curiosit\u00e0. Nel corso degli anni non ha mai smesso di comprare albi di provenienza estera (non a stelle e strisce), anche se molti, non essendo tradotti in inglese, rimangono per lui illeggibili. Quello che importa per\u00f2 \u00e8 la potenza e la costruzione delle tavole, oltre alla consapevolezza che disegnare fumetti non significa necessariamente realizzare storie di super eroi. Geof arriva ad affermare:\u00abLa mia curiosit\u00e0 mi ha condotto a scoprire ogni sorta di maestro della narrativa a fumetti (per lo pi\u00f9) sconosciuto al di fuori del suo Paese e questa (ricerca) ha influenzato enormemente il mio stile di disegno. Mi ha esposto a molte delle possibilit\u00e0 (di espressione) offerte dal mondo dei fumetti. Mi ha spinto e formato in quell'artista che sono oggi, nel bene o, molto probabilmente, nel male\u00bb.\nDopo studi artistici a Chicago, a 24 anni inizia a lavorare come direttore artistico nel settore audiovisivo. All'inizio degli anni ottanta entra negli studios di Hanna-Barbera Productions come animatore. Nel 1982 incontra Moebius sul set di \"Tron\". Impressionato dal suo lavoro, Moebius gli chiede di illustrare \"Internal Transfer\". Due anni pi\u00f9 tardi, Darrow si sposta a Parigi, dove lavora con Moebius a \"La Cit\u00e9 Feu\".\nNel 1986 crea il personaggio di Bourbon Thret, che sar\u00e0 ripreso nell'album Comics and Stories. Riparte temporaneamente per gli Stati Uniti ma continua a lavorare anche per i suoi editori europei.\nMoebius lo presenta successivamente a Frank Miller, con cui realizza \"Hard Boiled\" nel 1990, storia iper-violenta che gli permette di dar libero corso al suo senso dei dettagli e dell'eccesso. La coppia vince l'Eisner Award nel 1991.\nCinque anni pi\u00f9 tardi realizzano ancora insieme \"Big Guy and Rusty The Boy Robot\", omaggio evidente a \"Astro Boy\" di Osamu Tezuka e ai film di mostri degli anni cinquanta. Questa storia gli porta un secondo Eisner Award nel 1996. Un adattamento a disegni animati viene inoltre prodotto dalla Sony nel 1999, con la sua collaborazione.\nNel 1998, inizia a collaborare con i Wachowski per \"The Matrix\". Realizza una parte dello \"storyboard\" (la sequenza del combattimento in metr\u00f2 e altre) ed \u00e8 responsabile del disegno delle macchine del mondo reale (le sentinelle, i gusci con i corpi e i feti, le torri). Inoltre disegna parte degli arredi e degli accessori.\nGeof Darrow \u00e8 un artista di produzione relativamente esigua ma di elevata qualit\u00e0. Continua a collaborare con il cinema e disegna copertine. Progetta inoltre un disegno animato su Matrix. Risiede in Francia.\nOpere.\nGiochi di carte.\nDal 1996 ha realizzato alcune illustrazioni per il gioco di carte collezionabili \"\", edito dalla Wizards of the Coast:"}
{"id": "81034", "revid": "228587", "url": "https://it.wikipedia.org/wiki?curid=81034", "title": "Complemento", "text": ""}
{"id": "81035", "revid": "327773", "url": "https://it.wikipedia.org/wiki?curid=81035", "title": "Pianta officinale", "text": "Una pianta officinale \u00e8 un organismo vegetale usato nelle officine farmaceutiche o erboristiche per la produzione di specialit\u00e0 medicinali.\nSono considerate piante officinali le piante medicinali, aromatiche e da profumo inserite negli elenchi specifici e nelle farmacopee dei singoli paesi. Il numero e il tipo di piante officinali varia da paese a paese a seconda delle tradizioni. Il pi\u00f9 comune utilizzo di piante officinali \u00e8 quello di correttori del gusto: molti farmaci o preparati farmaceutici hanno originariamente un gusto sgradevole, che quindi viene \"corretto\" con l'aggiunta di sostanze di origine vegetale. Le piante officinali, ad esempio, sono quelle usate per conferire a sciroppi o a caramelle il gusto di fragola, arancia, limone, ecc.\nDifferenza tra pianta medicinale e pianta officinale.\nNel linguaggio comune spesso si sovrappone l'uso dei termini pianta medicinale con pianta officinale, termini che legalmente indicano due diverse entit\u00e0; il termine officinale \u00e8 un termine esclusivamente procedurale e indica quelle piante inserite all'interno di elenchi ufficiali come utilizzabili dalle officine farmaceutiche, a prescindere dal fatto che queste piante abbiano o meno propriet\u00e0 di tipo medicinale. Il termine pianta medicinale indica invece quelle piante che contengono sostanze utilizzabili direttamente a scopo terapeutico o come precursori in emisintesi che portino a sostanze attive. \u00c8 quindi chiaro che una pianta pu\u00f2 essere officinale in un paese e non in un altro, a seconda delle regolamentazioni, ma essa sar\u00e0 una pianta medicinale a prescindere dalle leggi.\nCon il termine piante officinali si intendono di norma le piante medicinali, aromatiche e da profumo. Sono quelle specie vegetali, spontanee e coltivate, che possono essere utilizzate per diversi scopi: medicinali, fitoterapici, erboristici, liquoristici, aromatizzanti, igienici, profumieri, cosmetici.\nDefinizione dell'OMS.\nRiguardo alle piante medicinali propriamente dette, va ricordata la definizione proposta nel 1980 dall'OMS (Organizzazione Mondiale della Sanit\u00e0): \u201csi considera pianta medicinale ogni vegetale che contenga, in uno o pi\u00f9 dei suoi organi, sostanze che possono essere utilizzate a fini terapeutici o preventivi, o che sono precursori di emisintesi chemio-farmaceutiche\u201dNumerosi farmaci attualmente impiegati anche nei paesi industrializzati derivano da sostanze vegetali o comunque sono stati elaborati e modificati a partire da esse.\nInoltre, una stima dell'OMS ha valutato che le \u201cerbe curative\u201d, intese in senso lato, rappresentano la principale risorsa terapeutica per due terzi della popolazione mondiale. Negli ultimi decenni il rinnovato interesse nei confronti delle cosiddette medicine naturali ha stimolato e favorito l'attivit\u00e0 di ricerca scientifica e la didattica nel settore delle piante medicinali, e ha determinato la necessit\u00e0 di una corretta opera di formazione e informazione nei confronti della pubblica opinione. Un aspetto importante \u00e8 il corretto utilizzo della rete Internet, che consente l'accesso a fonti non necessariamente attendibili.\nItalia.\nLa legge italiana corrente che regolamenta le piante officinali \u00e8 il D.Lgs. 21 maggio 2018, n. 75 Testo unico in materia di coltivazione, raccolta e prima trasformazione delle piante officinali, ai sensi dell'articolo 5, della legge 28 luglio 2016, n. 154."}
{"id": "81041", "revid": "287204", "url": "https://it.wikipedia.org/wiki?curid=81041", "title": "Drazen Petrovic", "text": ""}
{"id": "81047", "revid": "1718925", "url": "https://it.wikipedia.org/wiki?curid=81047", "title": "San Damiano", "text": ""}
{"id": "81049", "revid": "120114352", "url": "https://it.wikipedia.org/wiki?curid=81049", "title": "San Daniele", "text": "Con il nome di San Daniele sono noti:"}
{"id": "81050", "revid": "2128848", "url": "https://it.wikipedia.org/wiki?curid=81050", "title": "San Demetrio", "text": "Con la denominazione San Demetrio troviamo:"}
{"id": "81051", "revid": "1652635", "url": "https://it.wikipedia.org/wiki?curid=81051", "title": "San Donato", "text": "Geografia.\nFrazioni.\n\u2022 San Donato - frazione di Carinola, in provincia di Caserta"}
{"id": "81052", "revid": "965226", "url": "https://it.wikipedia.org/wiki?curid=81052", "title": "Golden Globe alla carriera", "text": "I vincitori del Golden Globe alla carriera, intitolato a Cecil B. DeMille, primo vincitore, sono stati i seguenti:"}
{"id": "81053", "revid": "106456", "url": "https://it.wikipedia.org/wiki?curid=81053", "title": "San Felice", "text": ""}
{"id": "81061", "revid": "599013", "url": "https://it.wikipedia.org/wiki?curid=81061", "title": "Benedetto C\u00e0iroli", "text": ""}
{"id": "81062", "revid": "830939", "url": "https://it.wikipedia.org/wiki?curid=81062", "title": "Germinal Pierre Dandelin", "text": "Nella matematica viene ricordato per il teorema sulle sfere di Dandelin riguardante le sezioni coniche e per il metodo di Dandelin-Gr\u00e4ffe per la soluzione numerica delle equazioni algebriche.\nNasce presso Parigi in pieno periodo rivoluzionario, come testimonia anche il nome \"Germinal\" (un mese del calendario rivoluzionario), da padre francese e madre originaria dell'Hainaut.\nDopo aver studiato a Gand, entra nell'\u00c9cole Polytechnique. Nel 1813 si arruola volontario per combattere gli inglesi. Il 30 marzo 1814 viene ferito combattendo contro le truppe dell'alleanza contro Napoleone I formata da Austria, Inghilterra, Prussia e Russia che avanzano verso Parigi. Durante i cento giorni lavora per il Ministero degli Interni agli ordini di Lazare Carnot. Dopo la sconfitta di Napoleone a Waterloo nel 1815 si rifugia nel Belgio e nel 1817 diventa cittadino olandese. Nel Belgio continua la sua carriera militare come ingegnere. Dal 1825 al 1830 insegna ingegneria mineraria a Liegi. Nel 1830 torna in Francia in seguito alla caduta del regno borbonico. Nel 1835 torna nell'esercito belga e si dedica alle fortificazioni di Namur, Liegi e Bruxelles.\nI primi interessi scientifici di Dandelin riguardano la geometria e nel 1822 scopre il teorema sulle sfere associate alle sezioni coniche. Nel 1826 generalizza questo teorema considerando invece di un cono, un iperboloide di rotazione.\nDandelin ha fornito contributi anche alla proiezione stereografica, alla statica, all'algebra e alla teoria della probabilit\u00e0."}
{"id": "81066", "revid": "1318658", "url": "https://it.wikipedia.org/wiki?curid=81066", "title": "Sentiero delle Orobie", "text": "Il sentiero delle Orobie \u00e8 un sentiero montano, o alta via, che collega diversi rifugi e bivacchi delle Alpi Orobie, in provincia di Bergamo. Il sentiero si divide in due parti principali: la prima parte (occidentale) inizia dalla valle dello Stabina e si congiunge al tratto orientale presso il rifugio Fratelli Calvi.\nLa seconda parte (orientale), la pi\u00f9 conosciuta anche per la gara di interesse internazionale, invece, parte dall'ambiente calcareo della val Canale, si congiunge all'alta valle Brembana, percorre l'alta valle Seriana (passando dal cosiddetto \"Circo dei giganti delle Orobie\" tra pizzo Redorta e pizzo Coca), attraversa la valle di Scalve, e si conclude nello spettacolare ambiente dolomitico della conca della Presolana, luogo privilegiato dal movimento degli arrampicatori, non solo bergamaschi.\nStoria.\nIl sentiero delle Orobie \u00e8 un'opera alpina lombarda, in Italia, di grande rilevanza storica, naturalistica e alpinistica. L'itinerario \u00e8 stato inventato e realizzato negli anni 1950-1975 dalla sezione e sottosezioni del Club Alpino Italiano (CAI) di Bergamo, sotto la spinta di Carlo Ghezzi, presidente della sezione bergamasca dal 1951 al 1962, e grazie a Gianbattista Cortinovis che, con alcuni collaboratori, furono i principali artefici dell'opera. Dalla met\u00e0 degli anni settanta, ogni estate centinaia tra alpinisti, escursionisti e turisti percorrono il sentiero delle Orobie tra le forti manifestazioni della natura che si incontrano lungo un percorso di oltre centosessanta chilometri. Questo cammino attraversa da un capo all'altro la provincia bergamasca e collega tutti i rifugi di propriet\u00e0 del CAI del versante meridionale delle Orobie.\nCaratteristiche.\nIl sentiero si snoda a quote variabili tra i 1.500 e 2.800 metri di altitudine, con una media tra i 2.100 e i 2.200 metri. Attraversa tutto il Parco delle Orobie Bergamasche con paesaggi vari e suggestivi sotto tutti i punti di vista, abbelliti da montagne di rara imponenza. Come gi\u00e0 accennato, si divide in due tratti principali: il sentiero delle Orobie occidentali ed il sentiero delle Orobie orientali.\nSentiero delle Orobie occidentali.\n\"Altimetria del sentiero delle Orobie occidentali.\"\n1\u00aa tappa: Cassiglio - Rifugio Cazzaniga-Merlini.\n\"Da Cassiglio (600 m) al rifugio Cazzaniga-Merlini (1.900 m) - Percorrenza: 4,30 h - Dislivello: 1.287 m - Sentiero: CAI n. 101 - Difficolt\u00e0: E (Escursionistico)\"\nDa Cassiglio si segue la strada che conduce al piccolo bacino omonimo e lo si supera lungo la sua sponda sinistra. Proseguendo lungo la carrareccia, a circa un'ora dal paese si raggiunge un bivio: qui si prende il sentiero sulla sinistra che si addentra nel bosco.\nAlternando tratti pianeggianti a tratti molto pi\u00f9 ripidi e faticosi, sempre per\u00f2 all'ombra del fitto bosco di faggi, si risale tutta la valle fino a raggiungerne il solco finale. Con un ultimo pendio erboso si esce quindi al Passo dei Baciamorti (1.540\u00a0m). Abbandonato il sentiero che scende alla Baita Baciamorti, si piega a destra su una traccia segnalata e ci si alza lungo la costa erbosa del Pizzo Baciamorti fino alla Baita Rudera. Qui il sentiero taglia di traverso alcuni pascoli e una forra rocciosa attraversando vasti e dolci pianori. Con alcuni faticosi tornanti si raggiunge la distesa erbosa dove sorge la Baita Cabretondo, si prosegue senza perdere quota verso ovest lasciando sulla destra il Monte Aralalta e infine, dopo una breve discesa, si tocca la Bocchetta del Regadur. Scavalcato il valico si risale leggermente fino a raggiungere la Capanna Regina (da qui parte il sentiero che scende al Rifugio Gherardi - vedi itinerario della variante) e, poco oltre, il Passo del Sodadura. Nuovamente su terreno pianeggiante, si prosegue verso ovest aggirando i pendii settentrionali del Monte Sodadura (2.010\u00a0m): scavalcata un'ultima bocchetta si raggiunge infine la conca con il caratteristico cocuzzolo roccioso che ospita il Rifugio Cazzaniga-Merlini, alla base delle falde dello Zuccone dei Campelli.\nVariante.\n\"Da Quindicina di Pizzino (1.200 m) al Rifugio Cazzaniga-Merlini (1.900 m) - Percorrenza: 4 h - Dislivello: 650 m - Sentiero: CAI nn. 101 e 120 - Difficolt\u00e0: T (Turistico)\"\nQuesto itinerario \u00e8 un'alternativa alla prima tappa e permette di accedere al Sentiero delle Orobie occidentali partendo dalla Val Taleggio. Tale itinerario \u00e8 pi\u00f9 breve e quindi risulta assai meno faticoso e con un minore dislivello rispetto a quello originale che parte da Cassiglio.\nDall'abitato della piccola frazione di Quindicina di Pizzino, si imbocca il sentiero n. 120 che inizia a risalire il versante destro idrografico della valle. Il percorso conduce in un'ampia valletta erbosa alla cui sommit\u00e0 si trova la Baita Foppa Lunga (1.506\u00a0m); da qui si piega a nord e dopo aver scavalcato una breve depressione si guadagna in breve il Rifugio Gherardi (1.650\u00a0m). Per ricongiungersi al Sentiero delle Orobie, \u00e8 necessario proseguire dal rifugio verso nord imboccando un chiaro tracciato. Dopo una breve salita e un successivo pianoro si supera l'ex rifugio Battisti (chiuso) e con alcuni zig-zag si rimonta la costola alle sue spalle. Pi\u00f9 in alto, procedendo con attenzione si superano alcuni canaloni detritici e ci si dirige infine alla Capanna Regina, dove passa il Sentiero delle Orobie occidentali. Dalla baita, se si vuole raggiungere il Rifugio Cazzaniga-Merlini (meta della prima tappa), si deve piegare ad ovest puntando al Passo del Sodadura, che si raggiunge in pochi minuti. Ora su terreno pianeggiante, si prosegue ancora verso ovest aggirando i pendii settentrionali del Monte Sodadura (2.010\u00a0m): scavalcata un'ultima bocchetta si raggiunge la conca con il caratteristico cocuzzolo roccioso che ospita il Rifugio Cazzaniga-Merlini, alla base delle falde dello Zuccone dei Campelli.\n2\u00aa tappa: Rifugio Cazzaniga-Merlini - Rifugio Lecco.\n\"Dal Rifugio Cazzaniga-Merlini (1.900 m) al Rifugio Lecco (1.779 m) - Percorrenza: 2,30 h - Dislivello: 230 m - Sentiero: CAI n. 101 - Difficolt\u00e0: E (Escursionistico)\"\nDal Rifugio Cazzaniga-Merlini, procedendo in direzione nord, si punta a un'insellatura e ad alcuni pianori, in un ambiente che \u00e8 subito suggestivo, dominato com'\u00e8 dalle alte pareti dello Zuccone dei Campelli. Passando sotto i ripidi versanti dello Zucco Barbesino, si attraversa un vallone, si prosegue su una cengia e si sbuca ad una successiva forcella. Dopo una breve discesa il sentiero perviene ad un ripido canale che con fatica conduce alla Bocchetta dei Megoff (Bocchetta dei Mughi, 2.020\u00a0m), posta tra la Corna Grande e lo Zucco Barbesino. Scavalcato il valico, si scende sul versante opposto su un sentiero ben segnato che percorre in discesa tutta la Valle dei Megoff in direzione dei Piani di Bobbio. Una volta raggiunti i Piani di Bobbio si deve raggiungere la stazione superiore di uno skilift: se si vuole divallare verso Valtorta si scende lungo la pista da sci, altrimenti si piega verso sud e dopo un quarto d'ora di cammino su pascoli pianeggianti si raggiunge il Rifugio Lecco (1.779\u00a0m).\n3\u00aa tappa: Rifugio Lecco - Rifugio Alberto Grassi.\n\"Dal Rifugio Lecco (1.779 m) al Rifugio Alberto Grassi (2.000 m) - Percorrenza: 4 h - Dislivello: 650 m - Sentiero: CAI nn. 101 e 120 - Difficolt\u00e0: E (Escursionistico)\"\nDal Rifugio Lecco si percorre in senso inverso il percorso finale della seconda tappa fino a raggiungere la stazione superiore dello skilift.\nDa qui le segnalazioni (segnavia 101) conducono in discesa lungo la pista da sci fin nei pressi di un masso con freccia, dove bisogna piegare a destra in direzione della Baita di Dentro. Proseguendo ancora in discesa si raggiunge la strada asfaltata che proviene da Valtorta; la si attraversa e si incontra subito il segnale con le indicazioni per il Rifugio Alberto Grassi.\nCon andamento pianeggiante all'interno di un bosco, si tocca il Passo del Cedrino e, dopo poco, il Passo del Gandazzo. Qui inizia una faticosa salita lungo gli erbosi versanti meridionali dello Zucco del Corvo: vinti circa trecento metri di dislivello si scavalca la cresta terminale del monte e si raggiunge la suggestiva cengia che permette di guadagnare l'aereo Passo del Toro, alto sopra i dirupi che precipitano sul fondovalle. Da qui \u00e8 gi\u00e0 visibile, superiore alle altre, la cuspide rocciosa del Pizzo Tre Signori. Il successivo tratto di percorso, dopo una breve salita, corre quasi pianeggiante lungo i pianori che si distendono tra le dolci elevazioni di questa zona: scavalcata la Bocchetta di Foppabona si esce in vista del Rifugio Alberto Grassi, che si raggiunge in pochi minuti con un sentiero prima in discesa e poi in lieve salita.\n4\u00aa tappa: Rifugio Alberto Grassi - Rifugio Cesare Benigni.\n\"Dal Rifugio Alberto Grassi (2.000 m) al Rifugio Cesare Benigni (2.222 m) - Percorrenza: 4,30 h - Dislivello: 600 m - Sentiero: CAI n. 101 - Difficolt\u00e0: E (Escursionistico)\"\nDal Rifugio Alberto Grassi si segue il bel sentiero che, quasi pianeggiante, costeggia i versanti meridionali della Cima di Camisolo e che, tramite una bella cengia, punta alla panoramica cresta del Pian delle Parole. Seguendo le chiare indicazioni si sale ad un successivo risalto roccioso per scendere alla vicina insellatura della Bocchetta Alta. Di fronte si ha tutta la maestosa bellezza della parete occidentale del Pizzo Tre Signori, mentre sul fondovalle lecchese (a sinistra), non pu\u00f2 sfuggire il luccichio del suggestivo Lago di Sasso.\nSuperato l'intaglio, si lascia sulla sinistra la traccia per la vetta del Pizzo Tre Signori in favore di un pi\u00f9 evidente sentierino che, pianeggiante, taglia a mezza costa i ripidi pendii meridionali del pizzo (Sentiero dei Solivi). Scavalcando alcune coste erbose, si aggira tutto il versante della montagna pervenendo cos\u00ec in Valle D'Inferno: qui il sentiero inizia una brusca discesa, supera una costa erbosa e raggiunge il fondo della valle. Guadato il torrente che l'attraversa, si raggiunge il versante opposto della valle in direzione di un evidente canalone: risalitolo a fatica, si rimonta al suo culmine un largo avvallamento e, dopo aver traversato verso destra un ripido pendio erboso, si sbuca sulla Cresta del Giarolo, con bella vista sui sottostanti laghi di Trona e di Zancone. Proseguendo per cresta si guadagna la vetta della Cima di Giarolo, poi si scende sull'opposto versante fino alla sua massima depressione (Bocchetta di Val Pianella): da qui, piegando sul versante brembano, si scavalca il successivo intaglio che si apre tra la Cima di Val Pianella e il Pizzo di Giacomo, si tagliano a mezza costa i ripidi pendii della Cima di Val Pianella e in breve si raggiunge lo spalto roccioso che ospita il Rifugio Cesare Benigni presso il vicino Lago Piazzotti.\n5\u00aa tappa: Rifugio Cesare Benigni - Rifugio C\u00e0 San Marco.\n\"Dal Rifugio Cesare Benigni (2.222 m) al Rifugio C\u00e0 San Marco (1.830 m) - Percorrenza: 4 h - Dislivello: 120 m - Sentiero: CAI n. 101 - Difficolt\u00e0: E (Escursionistico)\"\nSi lascia il Rifugio Cesare Benigni seguendo il primo tratto del sentiero che lo collega a Ornica. Lasciando sulla destra la traccia che proviene dal Rifugio Alberto Grassi, si scende con alcuni zig zag nella caratteristica conca erbosa sottostante il pianoro del rifugio. Questa permette di accedere allo sbocco di un ripido canale roccioso che si origina nei pressi del Passo Salmurano: prestando la dovuta attenzione si discende il facile colatoio e con un successivo traverso verso est si raggiunge il valico. Dal passo, dove sono presenti resti di fortificazioni militari, si prosegue lungo la cresta spartiacque fino ad un pianoro dominato dalle cuspidi del Monte Valletto. Abbandonato il crinale, il sentiero scende a destra e si dirige verso una piana molto suggestiva con grossi massi ai piedi del Monte Valletto. Con alcune svolte si sale ad un colletto e si supera la fascia erbosa ai piedi della Bocchetta dei Triomen. Poco oltre si incontra un bivio: a destra si scende ai Piani dell'Avaro, a sinistra si continua alla volta di un'altra forcella da dove \u00e8 visibile il Passo di San Marco. Qui una breve deviazione sul sentiero a sinistra permette di raggiungere la conca dei Laghetti di Ponteranica. Procedendo invece sul percorso principale, si scende sull'opposto versante che conduce presso un pianoro con una baita; senza toccare la baita, si continua in discesa lungo il margine del vallone, si piega a sinistra e, dopo aver contornato i pendii orientali del Monte Ponteranica, si scende con alcuni tornanti fino a un pianoro posto sotto al Passo del Verrobbio. Con un'ultima salita in pochi minuti si raggiunge infine lo spiazzo su cui \u00e8 costruito il Rifugio C\u00e0 San Marco.\n6\u00aa tappa: Rifugio C\u00e0 San Marco - Foppolo.\n\"Dal Rifugio C\u00e0 San Marco (1.830 m) a Foppolo (1.508 m) - Percorrenza: 8,30 h - Dislivello: 700 m - Sentiero: CAI nn. 101 e 201 - Difficolt\u00e0: E (Escursionistico)\"\n\u00c8 questa la tappa pi\u00f9 lunga del Sentiero delle Orobie occidentali. Viene normalmente divisa in due parti:\nParte 1.\nSi parte dal Passo di San Marco scendendo per circa 150\u00a0m lungo la strada carrozzabile che conduce a Morbegno: successivamente un'indicazione porta verso destra a superare un pendio di pascoli e pietrame. Restando sul versante Valtellinese, si contorna il Pizzo delle Segade e, con alcune svolte, si sale all'omonimo passo. Da qui si percorre un tratto della cresta verso il Monte Azzarini (o Monte Fioraro) fino a una stretta forcella: grazie ad un canalino erboso ci si pu\u00f2 calare verso destra e scendere al sottostante sentiero pianeggiante. Con alcuni saliscendi, superando anche la Baita Colomber, si perviene al curioso Passo della Porta, valico interno sulla cresta che si spegne presso la Baita Arale, e si prosegue attraverso una vasta conca erbosa - superando il bivacco Zamboni - fino ad un poco marcato intaglio sulla cresta del Monte Azzaredo. Disceso il versante opposto della cresta, si raggiunge la suggestiva Baita Pedevalle, in ambiente di rara bellezza. Dalla baita si segue un pendio erboso sulla destra, poi, tramite un canale di pietrame, si sale ad una forcella e si raggiunge la conca ai piedi del Pizzo Rotondo presso il cascinetto dei Siltri. Un'ultima breve salita permette di guadagnare la Forcella Rossa e di accedere alla Conca di San Simone. Con una breve discesa lungo le piste da sci, si arriva infine al pianoro che ospita gli impianti da sci di San Simone, incrociando la bella mulattiera che proviene dalla Baita del Camoscio. Tale baita \u00e8 solo un punto di ristoro e pertanto non \u00e8 possibile il pernottamento: \u00e8 quindi consigliabile proseguire con la seconda parte della sesta tappa fino ad arrivare a Foppolo.\nParte 2.\nDalla Baita del Camoscio si prende la bella mulattiera che, con andamento pianeggiante, si porta verso la conca ai piedi del Passo della Forcella Rossa e del Passo di Lemma. Qui si incrocia il sentiero CAI n. 101: seguendo questo percorso che resta alla base dei pendii che culminano al Passo di Lemma, si supera Baita Fontanini e si entra nel bosco. Procedendo ancora in piano, in parte nel bosco e in parte su pascoli, si aggirano i pendii della Cima di Lemma e si raggiunge il vallone che adduce al Passo di Tartano, importante valico con la Valtellina e dominato da una grossa croce in ferro. Con alcune svolte si sale all'ampia depressione dove sono presenti in ottimo stato di conservazione alcune fortificazioni militari. Piegando verso destra lungo la cresta spartiacque, si punta verso la cuspide del Monte Valegino; non appena il crinale accenna a salire, lo si abbandona e si scende, per un tratto friabile e che richiede attenzione, nella bellissima Val Lunga. La parte alta di questa valle \u00e8 ricoperta di ghiaioni composti da enormi blocchi rocciosi di verrucano: per questo motivo risaltano ancor di pi\u00f9 i tre magnifici Laghi di Porcile, posti come sono in un ambiente totalmente selvaggio proprio ai piedi delle pareti del Monte Cadelle. Il sentiero, piegando a sinistra, raggiunge il pi\u00f9 alto dei tre bacini, ne contorna la sponda settentrionale e, curvando verso sud, punta al non distante Passo di Porcile, valico ben visibile che si apre immediatamente ad est del Monte Valegino e che permette di accedere alla Conca di Foppolo. Questa zona \u00e8 popolata da numerose famiglie di marmotte. Dal passo si scende leggermente verso sinistra fino ad incontrare una baita: qui si stacca sulla sinistra la traccia di sentiero che sale all'aerea vetta del Monte Cadelle. Proseguendo sul tracciato principale si aggira un laghetto e si raggiunge il pianoro che ospita Baita Cadelle; poco oltre la valle si fa pi\u00f9 ripida e in breve si scende ad un'alta casera. Trascurando le diramazioni secondarie del sentiero, si traversa il torrente e si continua la discesa entrando nel fitto bosco di abeti e larici che conduce in breve alle case della frazione Piano di Foppolo.\n7\u00aa tappa: Foppolo - Rifugio Fratelli Calvi.\n \"Da Foppolo (1.508 m) al Rifugio Fratelli Calvi (2.015 m) - Percorrenza: 6 h - Dislivello: 900 m - Sentiero: CAI nn. 205 e 208 - Difficolt\u00e0: E (Escursionistico)\"\n\"Si innesta sul sentiero orientale\"\nDal piazzale degli alberghi di Foppolo si segue la pista da sci che conduce al pianoro della Quarta Baita. A destra parte una strada sterrata di manutenzione degli impianti che, con un paio di tornanti, conduce al Passo della Croce: da qui si ha una bella vista sul Corno Stella, sul Monte Chierico, sulla Val Carisole e sulla costiera Cabianca - Becco. Dal passo si accede alla Val Carisole scendendo inizialmente lungo una pista da sci, per proseguire sulla strada di servizio agli impianti. Questo sterrato, con un ampio giro ai piedi del Montebello, porta sull'opposto versante della Val Carisole fino ad un sottopasso dello skilift ai piedi del Monte Chierico. Si continua lungo la carrareccia di servizio finch\u00e9 non si incrocia il sentiero che sale ad un intaglio sulla cresta sud del Monte Chierico, valico che permette di accedere in Val Sambuzza. Dopo aver salito un breve tratto di cresta, si traversa verso est e con una veloce discesa si perde quota fino a raggiungere, nei pressi di Baita Vecchia, il sentiero militare che, restando sul fondo della Val Sambuzza, conduce al Passo del Publino. Seguendo in discesa questo tracciato si giunge ad un bivio: prendendo a sinistra il sentiero procede pianeggiante, scende lungo un canale e in breve permette di raggiungere la bella Casera dei Dossi, detta anche Il Baitone. Da qui, imboccando verso est un comodo sentierino, si sbuca in pochi minuti sulla sterrata che sale al Rifugio Fratelli Longo, appena al di sopra del Lago del Prato. Percorrendo in discesa tale sterrata si raggiunge in pochi minuti il pianoro del Lago del Prato presso un bivio: prendendo a destra si arriva a Carona, mentre a sinistra la strada sale al Rifugio Fratelli Calvi. Imboccando questa seconda direzione, dopo una ripida salita si giunge al pianoro sotto la diga del Lago di Fregabolgia (1.957\u00a0m). Per una scaletta si sale al culmine della diga e per il largo sentiero in 1/2 ora si raggiunge il rifugio Calvi.\nVariante.\n\"Da Foppolo (1.508 m) al Rifugio Fratelli Calvi (2.015 m) - Percorrenza: 8 h - Dislivello: 1.200 m - Sentiero: CAI nn. 205, 208, 224 e 246 - Difficolt\u00e0: E (Escursionistico)\"\n\"Passa per il Rifugio Fratelli Longo\"\nQuesto itinerario \u00e8 un'alternativa alla settima tappa per poter raggiungere anche il Rifugio Fratelli Longo, dove \u00e8 raccomandabile fermarsi a dormire. Nella zona battuta da questa variante non sono rari avvistamenti di cervi.\nDa Foppolo fino alla Casera dei Dossi si deve seguire l'itinerario precedente. Dalla casera, una volta raggiunta la sterrata che dal Lago del Prato conduce al Rifugio Fratelli Longo, si percorre in salita su questa strada fino a raggiungere il rifugio Longo, a pochi minuti dal Lago del Diavolo e dalla parete occidentale del Monte Aga. Passata la notte al rifugio Longo si continua l'itinerario alla volta del Rifugio Fratelli Calvi e per farlo esistono due possibilit\u00e0: un sentiero basso, veloce ma piuttosto monotono, e un sentiero alto, descritto di seguito, molto panoramico ma pi\u00f9 faticoso. Seguendo la mulattiera di servizio agli impianti idroelettrici, dal rifugio si sale al sovrastante Lago del Diavolo. Attraversata la piccola diga di sbarramento, si imbocca il sentiero ben segnalato che risale il versante sinistro della valle in direzione del Passo della Selletta (2.372\u00a0m). Superando alcuni grossi blocchi rocciosi si guadagna quota restando alti sopra al lago e dopo una quarantina di minuti si esce al valico. Bellissima da questo punto la vista su tutta l'alta conca del Brembo: dal Pizzo del Diavolo di Tenda al Monte Cabianca, \u00e8 un continuo susseguirsi di cime e pareti, nevai e laghetti incastonati tra le rocce. Al passo proviene anche la traccia (segnavia 248) che conduce al Rifugio Baroni al Brunone: se dal Rifugio Fratelli Longo ci si vuole collegare al sentiero delle Orobie orientali, \u00e8 necessario seguire questo percorso fino al Passo di Valsecca e da qui proseguire come indicato nella quinta tappa del sentiero delle Orobie orientali. Per scendere al Rifugio Fratelli Calvi si deve invece imboccare il sentiero CAI segnalato con il n. 246: divallando gradatamente si percorre tutto l'assolato Pascolo dell'Armentarga seguendo la traccia non sempre visibile. Superate due baite si attraversa con un saliscendi il marcato intaglio della Valle Camisana e in breve si giunge ad incrociare il sentiero delle Orobie orientali che, provenendo dal rifugio Calvi, conduce al Rifugio Baroni al Brunone. Percorrendo il sentiero in senso inverso si guada con attenzione il neonato fiume Brembo e, dopo aver superato alcuni dossi erbosi, si arriva alla paratia che regola le acque del Lago Rotondo, a pochi minuti dal Rifugio Fratelli Calvi.\nSentiero delle Orobie orientali.\n\"Altimetria del Sentiero delle Orobie orientali.\"\n1\u00aa tappa: Valcanale - Rifugio Alpe Corte.\n\"Da Valcanale (1.100 m) al Rifugio Alpe Corte (1.410 m) - Percorrenza: 1 h - Dislivello: 340 m - Sentiero: CAI n. 220 - Difficolt\u00e0: T (Turistico)\"\nDall'abitato di Valcanale si imbocca la mulattiera indicata con segnavia CAI n. 220 e si raggiunge il Rifugio Alpe Corte in un'ora circa, attraversando la radura di Baita Pianscuri (1.292\u00a0m) e tratti di bosco. Il Rifugio Alpe Corte \u00e8 situato in una conca di fronte alle pareti nord del Pizzo Arera, in un ambiente che ricorda le valli dolomitiche. \u00c8 possibile pernottare presso il rifugio e proseguire l'itinerario il giorno dopo. Le escursioni possibili dal rifugio sono al Lago Branchino (1.784\u00a0m) in 1 ora circa e alla baita bassa di Zulino (1.441\u00a0m).\n2\u00aa tappa: Rifugio Alpe Corte - Rifugio Laghi Gemelli.\n\"Dal Rifugio Alpe Corte (1.410 m) al Rifugio Laghi Gemelli (1.968 m) - Percorrenza: 4 h - Dislivello: 729 m - Sentiero: CAI n. 216 - Difficolt\u00e0: E (Escursionistico)\"\nLa salita si svolge lungo la Valle della Corte che va percorsa fino alla sua testata, il Passo dei Laghi Gemelli (2.139\u00a0m).\nIl sentiero, dal Rifugio Alpe Corte, si dirige verso il torrente e imbocca la valle, prima pianeggiante e poi in lieve salita, fin sotto un ripido salto che la sbarra. Al sommo del sentiero piuttosto ripido, si raggiunge la piana che ospita la Baita Corte di mezzo (1.669\u00a0m). Si prosegue percorrendo il piano erboso, poi ci si alza sulla sinistra verso i pendii del Monte delle Galline sempre lungo il sentiero segnalato, si entra in una valletta, si contorna un successivo sperone e si guadagna la successiva spianata dove \u00e8 situata la Baita Corte alta (1.885\u00a0m). Si continua adesso per pascoli e zone rocciose: con un giro verso nord ovest si entra nella valletta terminale che, con regolare salita, conduce alla depressione del Passo dei Laghi Gemelli (2.139\u00a0m), insellatura aperta tra il Monte Corte sulla destra e l'elevazione di quota 2.226\u00a0m che la separa dal Passo di Mezzeno (a 2 ore dal Rifugio Alpe Corte). Il passo segna il confine tra la Valle Seriana e la Valle Brembana. Notevole la vista sulla sottostante conca occupata dalle acque dei Laghi Gemelli e verso il Pizzo Arera, il Pizzo Farno, il Pizzo del Becco. La discesa, per sentiero ben segnalato, si svolge verso sinistra (nord ovest) e ripidi tornanti conducono verso l'estremit\u00e0 meridionale del lago dove il sentiero, proseguendo verso nord, va a innestarsi su quello che scende dal Passo di Mezzeno e per esso, passando accanto ad un'ampia casera e contornando la sponda occidentale del lago, conduce al Rifugio Laghi Gemelli (1.968\u00a0m). L'escursione non presenta difficolt\u00e0 particolari o tratti esposti. Molte le escursioni possibili in questa zona ricca di laghi: Lago Colombo, Lago del Becco, Lago Casere e Lago Marcio nonch\u00e9 la salita al Pizzo Farno e al Pizzo del Becco (2.507\u00a0m) per sentiero normale oppure per via ferrata.\n3\u00aa tappa: Rifugio Laghi Gemelli - Rifugio Fratelli Calvi.\n\"Dal Rifugio Laghi Gemelli (1.968 m) al Rifugio Fratelli Calvi (2.015 m) - Percorrenza: 4 h - Dislivello: 280 m - Sentiero: CAI n. 213 - Difficolt\u00e0: E (Escursionistico)\"\n\"Si innesta sul sentiero occidentale\"\nDal Rifugio Laghi Gemelli si scende verso il Lago delle Casere, si passa il ponticello in muratura sul suo immissario e si risale al vicino Lago Marcio. Un bel sentiero percorre la sponda occidentale di questo bacino e raggiunge la diga di sbarramento; da qui si scende al di sotto del manufatto e per una serie di curve si arriva ad un bivio presso una costruzione dell'Enel per la captazione delle acque. A sinistra la mulattiera conduce a Carona, mentre sulla destra si stacca un sentiero che, procedendo pianeggiante, punta ad una verticale fascia rocciosa. Si imbocca questo secondo tracciato che, dopo poco, diventa molto suggestivo e privo di difficolt\u00e0: per aggirare i ripidi pendii rocciosi, il sentiero in parecchi punti \u00e8 scavato nella viva roccia; non mancano gallerie e ponticelli in muratura. Superato questo tratto il sentiero sbuca in una zona boscosa, passa accanto ai ruderi di una baita (1.750\u00a0m), entra in una valletta e, ancora in piano, raggiunge la diga del Lago di Sardegnana (1.735\u00a0m), chiuso tra le vertiginose pareti dei Corni di Sardegnana e dello slanciato Pizzo del Becco. Si attraversa la diga e si risale il versante opposto dove \u00e8 situata la casa dei guardiani. Al di sopra della casa si prende la larga traccia che si inoltra nel bosco e che a zig zag fa guadagnare circa 150 metri di dislivello: giunti ad un colletto si continua lungo la mulattiera in lievissima pendenza che porta al Dosso dei Signori e alla Valle dei Frati. Si continua ancora in piano fino ad un torrente: lo si attraversa e si sale alla Baita della Capra (1.780\u00a0m). Dalla baita si sale per sentiero e una successiva valletta fino ad incontrare la carrareccia che sale da Carona;\nDa questo punto esistono due possibilit\u00e0:\nVariante.\n\"Dal Rifugio Laghi Gemelli (1.968 m) al Rifugio Fratelli Calvi (2.015 m) - Percorrenza: 4 h - Dislivello: 650 m - Sentiero: CAI n. 214 - Difficolt\u00e0: EE (Escursionistico per Esperti)\"\n\"Lungo le creste del Cabianca\"\nPartendo dal Rifugio Laghi Gemelli si scende al lago e si attraversa la lunga diga. Raggiunta la sponda opposta, si prende a sinistra (n. 214) che, dopo aver superato alcune costruzioni, si immette sulla mulattiera di servizio agli impianti e, dopo alcuni tornanti, arriva all'ovale del Lago Colombo. Superata la diga del bacino, si incrocia il sentiero che proviene dal Lago Becco e sale al non distante Passo d'Aviasco. Piegando a destra su questo percorso si costeggia la riva settentrionale del lago e si inizia a guadagnare quota rimontando i pendii alle sue spalle: in questo modo in meno di un'ora si raggiunge facilmente la sella ovest del Passo d'Aviasco che permette di scendere nella Valle dei Frati. Volendo da qui \u00e8 possibile ricollegarsi alla traccia normale del Sentiero delle Orobie semplicemente divallando fin oltre il Lago dei Frati (segnavia n. 236); tuttavia gli escursionisti pi\u00f9 esperti possono senz'altro proseguire lungo le creste. Seguendo questa seconda soluzione, dalla sella occidentale si giunge in breve alla sella orientale da dove \u00e8 anche possibile accedere all'alta Valle del Goglio. Qui, rimontando l'erboso pendio che si alza a nord-est, si sale alla facile vetta del Monte dei Frati raggiungendo cos\u00ec un singolare altopiano che corre al di sotto delle vette del Monte Valrossa: senza percorso obbligato si procede allora sempre verso est evitando di restare sul filo della cresta per non dover salire le numerose anticime secondarie. Alla fine dell'altopiano si supera un ampio canale e con un'ultima ripida salita si guadagna la vetta del Monte Cabianca, con vista eccezionale su tutta la conca del Rifugio Fratelli Calvi. Dalla vetta si continua per cresta verso est: poco sotto la cima si supera un breve passaggio aereo molto esposto per continuare pi\u00f9 facilmente fino alla sommit\u00e0 del Naso di Cabianca. Piegando a sinistra si scende sul versante nord della cresta arrivando alla base della Tacca dei Curiosi. Ora, compiendo un ampio giro verso sinistra, si scende al Lago dei Curiosi e da qui, seguendo il suo emissario e alcune deboli tracce di percorso, si arriva al non distante pianoro della Baita Pian dell'Asin', dove passa il sentiero per il Passo della Portula (segnavia n. 226). Percorrendo in senso opposto questo tracciato si scende in poco tempo al Rifugio Fratelli Calvi.\n4\u00aa tappa: Rifugio Fratelli Calvi - Rifugio Baroni al Brunone.\n\"Dal Rifugio Fratelli Calvi (2.015 m) al Rifugio Baroni al Brunone (2.295 m) - Percorrenza: 5,30 h - Dislivello: 880 m - Sentiero: CAI n. 225 - Difficolt\u00e0: E (Escursionistico)\"\nDal Rifugio Fratelli Calvi si scende al Lago Rotondo, si scavalca la chiusa presso il suo emissario e con una breve risalita ci si porta sul versante boscoso della valle sul fondo della quale scorre il fiume Brembo. Il sentiero prosegue verso est, poi scende sul greto del torrente e lo attraversa su grossi massi. In seguito ci si inerpica sul versante opposto della valle; continuando la marcia verso nord-est si costeggia una cascata e si risale il successivo pendio di macereti. Giunti al suo termine, si sbuca in una bella radura occupata dal minuscolo Laghetto di Valsecca. Poco oltre, il sentiero si dirige verso il pianoro di ghiaie che si stende fra le pareti settentrionali del Monte Grabiasca, del Pizzo Poris e del Pizzo del Diavolo di Tenda e che conduce nel vallone del Passo di Valsecca. Generalmente nella parte alta di questa conca c'\u00e8 neve (2 ore circa dalla partenza): in tal caso si preferisce attraversare il piano nevoso avvicinandosi ai pendii del Diavolino per incontrare nuovamente la traccia di sentiero ricavata nel minuto ghiaietto. Si segnala che in questa zona pu\u00f2 capitare di incontrare gli stambecchi, esemplari ormai di casa nelle Orobie. Seguendo questa traccia, con alcune svolte si giunge infine al Passo di Valsecca (2.496\u00a0m), importante valico che permette di passare in Valle Seriana.\nDal passo si scende sul versante della Valsecca abbassandosi su roccette miste ad erba e ci si avvicina alla costa erbosa che culmina pi\u00f9 in basso nella cuspide del Pizzo Tendina. Con alcune faticose svolte, si raggiunge il filo di questo crinale e dopo averlo percorso per un breve tratto in discesa con molta attenzione poich\u00e9 il sentiero \u00e8 ripido e ghiaioso, si guadagna il breve spiazzo sul quale \u00e8 posto in bella evidenza il Bivacco Aldo Frattini, dal caratteristico colore fendinebbia e unico punto d'appoggio fino al Rifugio Baroni al Brunone. Dal bivacco il sentiero scende ancora con qualche curva fino ai Pascoli di Tenda, frequentati da alcuni pastori. Con moderata pendenza si prosegue in discesa e si perviene su una stretta cengia erbosa che porta sul fondo della Valle del Salto dove si possono incontrare nevai da attraversare con attenzione. Al di l\u00e0 il sentiero si inerpica subito con moderata pendenza tra ripidi pascoli e tratti sassosi, iniziando cos\u00ec la lunga risalita di 400 metri di dislivello verso il Rifugio Baroni al Brunone. Superato un breve passaggio che richiede attenzione si raggiunge la piana dove si incrocia il sentiero che sale da Fiumenero (frazione di Valbondione): seguendo questa nuova traccia si raggiunge in circa 20 minuti il rifugio (2.295\u00a0m), situato in ambiente austero nel cuore delle Orobie. Le escursioni dal rifugio sono molteplici e permettono di conoscere alcune tra le pi\u00f9 alte cime quali il Pizzo Redorta e la Punta di Scais (per escursionisti esperti il primo, per alpinisti il secondo). \n5\u00aa tappa: Rifugio Baroni al Brunone - Rifugio Coca.\n\"Dal Rifugio Baroni al Brunone (2.295 m) al Rifugio Coca (1.892 m) - Percorrenza: 4,30 h - Dislivello: 500 m - Sentiero: CAI n. 302 - Difficolt\u00e0: EE (Escursionistico per Esperti)\"\nIl sentiero 302 parte dal Rifugio Baroni al Brunone dirigendosi verso il Pizzo Redorta (3.038\u00a0m), per passare a circa 2.600 metri di altitudine in cresta e scendere, infine, verso il Rifugio Coca; \u00e8, per alcuni escursionisti, il tratto pi\u00f9 impegnativo del Sentiero delle Orobie.\nPartendo dal rifugio ci si dirige verso il Pizzo Redorta (il cui sentiero parte da una biforcazione del sentiero n. 302 poco dopo la partenza), prima su un costone erboso e poi, dopo una breve discesa, in una conca composta da sfasciumi e macchie di neve. Si risale la conca verso canalino che conduce a destra, verso lo Sperone alto del Pizzo Redorta.\nDopo circa un'ora di marcia dopo il rifugio ci si trova, dopo una cengia rocciosa sotto il Redorta, di fronte a un anfiteatro sassoso, spesso con abbondanti tracce di neve, che va tagliato, dirigendosi poi in salita verso la Sella dei Secreti, stretto intaglio sulla cresta dello Sperone basso del Redorta, a circa 2.650 metri di altitudine. Dalla cresta ci si dirige a sinistra in un piccolo pianoro (la cima della Valle Antica) caratterizzato da sfasciumi rocciosi anche di grandi dimensioni, talvolta instabili nonostante l'apparenza, composti principalmente da pietra di lavagna. Si sale a questo punto verso il punto pi\u00f9 alto di tutto il Sentiero delle Orobie, Ol Sim\u00e0l, a 2.714 metri di altezza, dove \u00e8 stata posizionata una colonnina di telesoccorso collegata direttamente con il Soccorso alpino di Clusone. Da qui, nelle giornate serene, si possono vedere agevolmente l'Adamello, il Pizzo Coca, il Pizzo Recastello e il Lago del Barbellino che d\u00e0 origine alla cascata del fiume Serio. Da Ol Sim\u00e0l si scende quindi per un canalino franoso tra due creste rocciose, giungendo in una zona pianeggiante, spesso caratterizzata da neve, chiamata Valle del Fosso, Valle Antica o anche Valle di Foga. Il sentiero continua sulla sinistra della valle, verso est, verso la cresta del Forcellino a 2.475 metri, sul quale si sale grazie all'aiuto di catene fissate alla roccia; inizia qui il tratto di ferrata fino alla Conca dei Giganti (2.108\u00a0m), che va percorso con la massima cautela per via dell'attraversamento di alcune creste rocciose piuttosto difficoltose. Il sentiero, tagliando a mezzacosta questo pendio, permette di aggirare la punta della Cima di Avert (2.616\u00a0m): si tratta del culmine dell'estremo sperone che il pizzo Redorta manda verso sud.\nFinalmente si giunge alla Conca dei Giganti e poi al Lago di Coca, caratterizzato da un colore blu scuro. Dal laghetto si scende quindi verso il Rifugio Coca, a 1.892 metri di altezza.\nVariante.\n\"Dal Rifugio Baroni al Brunone (2.295 m) al Rifugio Coca (1.892 m) - Percorrenza: 5 h - Dislivello: 450 m - Sentiero: CAI n. 330 - Difficolt\u00e0: E (Escursionistico)\"\n\"Sentiero Basso\"\nQuesta variante alla quinta tappa del Sentiero delle Orobie, chiamata \"Sentiero Basso\", \u00e8 stata realizzata e ripresa dal CAI di Bergamo, nell'intento di venire incontro alle esigenze dell'escursionista medio che, non volendo percorrere il \"Sentiero Alto\" che presenta alcuni punti di carattere prettamente alpinistico, vuole tuttavia completare il suo giro del Sentiero delle Orobie utilizzando un percorso pi\u00f9 facile, meno impegnativo ma ugualmente panoramico e di notevole soddisfazione.\nIl tracciato che ne \u00e8 uscito, dopo i lavori di completa sistemazione nel 1992 e con l'installazione di alcuni tratti di catene, \u00e8 quanto di meglio l'escursionista possa desiderare: \u00e8 panoramico quel tanto che basta per fargli conoscere tutte le pi\u00f9 belle e imponenti montagne dell'alta Valle Seriana; \u00e8 praticamente privo di pericoli (solo in alcuni punti le zolle erbose non sono ben fisse al terreno) richiedendo sempre comunque un buon equipaggiamento di montagna e piede sicuro; non costringe a superare eccessivi dislivelli, d\u00e0 ampie garanzie di sicurezza e pu\u00f2 essere compiuto nel medesimo tempo necessario per percorrere la quinta tappa tradizionale. Nonostante ci\u00f2, il \"Sentiero Basso\" viene normalmente sconsigliato dai rifugisti locali, per via della scarsa frequentazione e, soprattutto, per la scarsa bellezza del paesaggio se confrontata con quella del \"Sentiero Alto\".\nPartendo dal Rifugio Baroni al Brunone si imbocca il sentiero segnato n. 330 e ci si abbassa nel Vallone dei Secreti (o Valle dell'Aser) fin a toccare il canale di gronda dell'Enel che porta le acque del bacino di Fiumenero alla centrale dei Dossi; da qui si risale al colle di quota 2.006, poi a lungo si attraversa per terreno vario e un poco accidentato per raggiungere i ruderi di Cascina Ecla; attraversa un vallone e sale a un bellissimo terrazzo erboso che domina tutta l'alta valle Seriana e denominato Il Cavallo. Dal Cavallo il sentiero, a mezza costa e sempre sui pendii notevolmente ripidi, attraversa tutto l'ampio versante meridionale del Pizzo Redorta, a una quota di 1.800 metri circa, giungendo al Pozzo, una curiosa e caratteristica costruzione circolare per la captazione delle acque. Dal Pozzo si prosegue a mezzacosta per prati alla base del Pizzo Castello fino a giungere ad un tratto scavato nella parete (catene) che \u00e8 stato riaperto e messo in sicurezza (primavera 2017) dopo che, per alcuni anni, era rimasto chiuso obbligando ad una deviazione. Il percorso, ancora aereo, conduce a mezzacosta fin sotto il Rifugio Coca (1892 m), da raggiungere con un'ultima breve salita. Si consiglia di verificare preventivamente le condizioni di percorribilit\u00e0 del sentiero, che presenta un tratto molto impervio ed esposto.\n6\u00aa tappa: Rifugio Coca - Rifugio Antonio Cur\u00f2.\n\"Dal Rifugio Coca (1.892 m) al Rifugio Antonio Cur\u00f2 (1.895 m) - Percorrenza: 3,30 h - Dislivello: 550 m - Sentiero: CAI n. 303 - Difficolt\u00e0: E (Escursionistico)\"\nIl sentiero, dal Rifugio Coca, in direzione del Lago di Coca si abbassa sino al sottostante ponte di cemento. Guadato il vigoroso torrente poco dopo la Baita del Pastore, si trascura a destra il sentiero che proviene da Valbondione e si prende a sinistra la traccia che, con alcune svolte, porta alla bella conca erbosa a monte del rifugio. Raggiunti i ripidi pendii che si innalzano sulla destra, il percorso inizia a guadagnare quota con moderata pendenza restando alto sopra il fondovalle e regalando panorami via via pi\u00f9 ampi. Dopo aver superato lo sbocco della Valle del Polledrino il sentiero si fa quasi pianeggiante e, procedendo a mezza quota, scavalca alcune vallette secondarie fino a raggiungere l'aereo Passo del Corno, a quota 2.220 metri, pulpito meraviglioso su tutta la Conca del Barbellino.\nOltre la bocchetta, cos\u00ec aerea da offrire l'illusione di trovarsi sospesi in cielo, il sentiero scende leggermente e con un traverso su pendii molto ripidi (a un bivio tenere la sinistra) si porta alla base di un canale di sfasciumi che richiede attenzione. Alcune catene metalliche permettono di superare il passaggio in sicurezza e di raggiungere il successivo piccolo pianoro (sponda Arsena), dove la salita termina.\nDa qui si prosegue a mezza costa entrando in Val Morta e lasciando la caratteristica cuspide del Pizzo Coca sulla sinistra: con una serie di strette serpentine si perde velocemente quota e si raggiunge il fondo della valle, presso il modesto bacino idroelettrico di modulazione dove si incrocia la Diga di Valmorta. Raggiunta la casa dei guardiani, una ripida mulattiera permette di salire alla ben pi\u00f9 imponente Diga del Barbellino e successivamente al non distante Rifugio Antonio Cur\u00f2 (1.915\u00a0m), posto in panoramica posizione sopra il lago e dominante l'Alta Valle Seriana. Numerose le possibili escursioni dal rifugio: al Lago del Barbellino, al Passo di Caronella, alla Valle della Cerviera, al Pizzo Recastello, al Pizzo dei Tre Confini e al Pizzo del Diavolo della Malgina.\n7\u00aa tappa: Rifugio Antonio Cur\u00f2 - Rifugio Luigi Albani.\n\"Dal Rifugio Antonio Cur\u00f2 (1.895 m) al Rifugio Luigi Albani (1.939 m) - Percorrenza: 7 h - Dislivello: 1.050 m - Sentiero: CAI nn. 304 e 401 - Difficolt\u00e0: E (Escursionistico)\"\nSi lascia il Rifugio Antonio Cur\u00f2 e si percorre per un breve tratto in senso inverso la mulattiera di accesso al rifugio proveniente da Valbondione. Ad una curva a gomito un cartello per il Rifugio Luigi Albani indica di deviare a sinistra e di seguire il sentiero che si dirige verso i pendii del Monte Cimone e del Monte Pomnolo. Proseguendo a mezza costa e scavalcando alcuni canali, la traccia inizia una breve salita al termine della quale sbuca al Colle delle Miniere (1.920 m). Oltre il passo una ripida discesa consente di raggiungere il fondo della Valle del Bondione nei pressi della Baita Passevra. Attraversato il torrente si ricomincia a salire restando ai piedi dei pendii del Monte Crostaro: superata la baita omonima e i ruderi della Baita di Fles si raggiunge in breve l'ampio Passo della Manina (3 h circa, dal rifugio Cur\u00f2). Dal passo il sentiero attraversa a mezza costa le pendici del Pizzul, si porta alla base del Monte Sponda Vaga e, procedendo con qualche zig zag, supera la sella dell'Asta.\nProseguendo oltre, con andamento sud-est, si attraversa il fianco meridionale del Monte Barbarossa fino alla caratteristica conca che si stende tra il Monte Barbarossa e il Pizzo di Petto e che viene delimitata sulla sinistra da una costola che il Pizzo di Petto protende verso nord-ovest. Il sentiero, aggirando questo sperone alla sua base, conduce all'imbocco di un canalino roccioso, attrezzato con catene, che sbuca al colletto tra le due vette del pizzo di Petto. Dall'intaglio, scendendo leggermente verso destra, si costeggiano le falde orientali del Monte Vigna Vaga e si raggiunge il non distante Passo di Fontanamora. Si attaccano i successivi pendii calcarei appena sotto alla vetta omonima fino al loro culmine, per poi divallare sul versante scalvino che qui si adagia presso la bocchetta nord del Monte Ferrante.\nProseguendo ora su terreno pianeggiante, si va a raggiungere una bella cengia proprio alla base del versante est del Ferrante e che permette di contornare le verticali pareti di questa montagna. Si percorre la cengia sino a incrociare la cresta sud presso la vicina bocchetta meridionale. Per pascoli e sfasciumi il sentiero scende regolarmente sull'ampio crestone e arriva da ultimo al marcato intaglio del Passo dello Scagnello (2.080\u00a0m), da cui si pu\u00f2 osservare lo spigolo nord-ovest della Presolana. Calando per gli erbosi pendii orientali, il sentiero conduce infine al Rifugio Luigi Albani (1.939\u00a0m), nelle immediate vicinanze di alcune gallerie scavate in passato per l'estrazione della fluorite. La vista sulla parete nord della Presolana \u00e8 veramente notevole e l'ambiente dolomitico.\nInteressante e breve la gita al Lago di Polzone e la salita al Monte Ferrante. Inoltre, da questo punto \u00e8 possibile abbandonare il Senitero delle Orobie, scendendo al paese di Colere in Val di Scalve, oppure a Valzurio in Valle Seriana.\nVariante.\n\"Dal Rifugio Antonio Cur\u00f2 (1.895 m) al Rifugio Nani Tagliaferri (2.328 m) - Percorrenza: 4 h - Dislivello: 400 m - Sentiero: CAI n. 321 - Difficolt\u00e0: E (Escursionistico)\"\n\"Seconda tappa del Sentiero Naturalistico Antonio Cur\u00f2\"\nEsiste una bella variante alla settima tappa del Sentiero delle Orobie orientale e che da esso si stacca: porta dal Rifugio Antonio Cur\u00f2 (1.915\u00a0m) al Rifugio Nani Tagliaferri (2.328\u00a0m). Questo itinerario fa parte del Sentiero Naturalistico Antonio Cur\u00f2 che termina al Passo del Vivione da cui si pu\u00f2 scendere in Val di Scalve.\nDal rifugio Cur\u00f2 ci si dirige verso la Val Cerviera e si imbocca il sentiero n. 321; si raggiungono i Laghi della Cerviera (2.326\u00a0m) e si giunge al Passo Bondione; da questo punto si segue il sentiero n. 416 e si giunge al Passo di Belviso (2.518\u00a0m) da cui in breve si arriva al Rifugio Tagliaferri. Numerose le escursioni dal rifugio: Laghi del Venerocolo, Monte Venerocolo, Monte Gleno e Passo del Gatto.\n8\u00aa tappa: Rifugio Luigi Albani - Passo della Presolana.\n\"Dal Rifugio Luigi Albani (1.939 m) al Passo della Presolana (1.297 m) - Percorrenza: 5 h - Dislivello: 700 m - Sentiero: CAI n. 316 - Difficolt\u00e0: EEA (Escursionistico per Esperti con Attrezzatura)\"\nQuesta tappa, chiamata \"Sentiero della Porta\", \u00e8 riservata ad escursionisti esperti poich\u00e9 il sentiero \u00e8 attrezzato con scalette e corde fisse; \u00e8 necessaria tutta l'attrezzatura per percorrere una via ferrata: casco, imbragatura, cordini, dissipatore.\nIl sentiero percorre la Presolana in quota, sul versante che guarda la Val di Scalve, fino alla Bocchetta del Visolo, al Monte Visolo per poi scendere alla Malga Cassinelli e al Passo della Presolana. Dal Rifugio Luigi Albani si scende al sottostante piazzale delle miniere, si attraversa in alto la bella conca del Lago del Polzone e ci si dirige al Colle della Guaita. Scendendo leggermente sull'altro versante, si prosegue su terreno ghiaioso avvicinandosi alla parete sino a raggiungere il caratteristico canale roccioso ove parte la via ferrata. Si attaccano subito le prime scalette verticali che permettono di accedere alla parte centrale del canale. Traversandolo sul fondo ci si porta sul versante opposto dove un tratto pi\u00f9 facile e altre scalette permettono di salire all'intaglio del Passo della Porta.\nQui per\u00f2 non inizia la discesa: piegando a destra una scala metallica vince un primo salto verticale, poi ulteriori tratti attrezzati con pioli e catene di ferro superano alcune placche insidiose e permettono di guadagnare quota. Procedendo su pendii in parte erbosi e in parte rocciosi, ma sempre molto esposti, si supera lo sbocco del canalone sfruttato nella prima parte del percorso e si sale ad una bella selletta in vista dello spigolo nord della Presolana: duecento metri pi\u00f9 in basso le pareti di questo massiccio si inabissano nella suggestiva Conca del Fup\u00f9, un profondissimo circo spesso coperto di neve durante tutto l'anno. Con molta attenzione, usando le numerose catene infisse alla roccia, si scende su una placca coperta di pietrisco fino a raggiungere la base del circo.\nProseguendo a mezza costa, il sentiero diventa ora pi\u00f9 facile e permette di uscire dalla conca e di raggiungere i vasti prati nei pressi della Corna delle Quattro Matte, curiosa cuspide che svetta al di l\u00e0 delle quattro guglie rocciose. Poco oltre si scavalca il Crestone delle Pecore e ci si avvicina al Canalone del Vallone: un ultimo breve tratto attrezzato permette di raggiungerne lo sbocco presso la Bocchetta del Monte Visolo (2315\u00a0m), tra il Monte Visolo e la punta orientale della Presolana, dove ha termine la via ferrata. Piegando a sinistra, si segue la bella traccia di sentiero e in breve si guadagna l'erbosa vetta del Monte Visolo. Dalla cima del Monte Visolo non resta altro che una lunga discesa con un percorso di tutto riposo fino al sottostante Passo della Presolana: dopo un breve tratto in cresta, il sentiero devia sul monotono e assolato versante meridionale della montagna e inizia a perdere quota. Scendendo sempre a pendenza costante si raggiunge cos\u00ec il punto d'appoggio del Rifugio Malga Cassinelli, nei pressi del quale passa il sentiero che collega il Passo della Presolana al Bivacco Citt\u00e0 di Clusone e alla Grotta dei Pagani. Imboccando questo sentiero in direzione del passo, si entra in un bellissimo bosco e dopo una mezz'oretta di piacevole camminata si esce finalmente al punto di arrivo."}
{"id": "81071", "revid": "6923", "url": "https://it.wikipedia.org/wiki?curid=81071", "title": "UCI ProTour", "text": "L'UCI ProTour era una competizione di ciclismo su strada professionistico di cui facevano parte le squadre e le corse che ottennero una \"licenza ProTour\". \u00c8 stata creata nel 2004 dall'Unione Ciclistica Internazionale, in sostituzione della vecchia Coppa del mondo di ciclismo su strada, sotto il nome di UCI ProTeam e la prima edizione ha avuto luogo nel 2005.\nUn massimo di venti squadre professionistiche possiedono una licenza, che d\u00e0 loro la possibilit\u00e0 e l'obbligo di partecipare alle prove del circuito. Dal 2009 tale circuito fece parte di un pi\u00f9 ampio Calendario mondiale UCI. Tutte le gare attribuivano un punteggio ai corridori, in base ai quali si stilava una classifica individuale, una a squadre ed una per nazioni. Dal 2011 \u00e8 stato sostituito definitivamente dal nuovo circuito UCI World Tour.\nSquadre non aventi licenza ProTour potevano partecipare alle corse del calendario ProTour, senza tuttavia acquisire punti. Anche l'inverso era possibile ovvero le squadre ProTour potevano partecipare alle prove dei circuiti continentali UCI senza ricevere punteggi.\nStoria.\nSecondo il progetto approvato a Liegi, in Belgio, il 22 aprile 2004 dall'Unione Ciclistica Internazionale e fortemente voluto dall'allora suo presidente, l'olandese Hein Verbruggen, il ProTour doveva rappresentare la massima espressione del ciclismo professionistico mondiale: esso comprendeva le trenta corse pi\u00f9 importanti del calendario internazionale, cio\u00e8 i tre grandi giri a tappe (Tour de France, Giro d'Italia, Vuelta a Espa\u00f1a), le dieci prove della Coppa del mondo (competizione disputata fino all'anno prima e cancellata appunto per far posto al nuovo circuito), i Campionati del mondo ed altre corse sia a tappe che in linea scelte dall'organizzazione. La partecipazione era riservata alle 20 squadre professionistiche pi\u00f9 importanti, che avevano l'obbligo di prendere parte a tutte le prove. Un modello, quindi, molto simile a quello della massima competizione di altri sport, come la Coppa del mondo di sci.\nIl progetto per\u00f2 incontr\u00f2 forti resistenze fin dal principio: le prime a protestare furono le squadre escluse, che di fatto venivano relegate in una sorta di \"serie B\" del ciclismo. La prima edizione del circuito prese cos\u00ec il via con un compromesso: oltre alle 20 \"squadre ProTour\", gli organizzatori di ciascuna prova potevano invitare un certo numero di altre squadre.\nMa gli attriti pi\u00f9 forti furono quelli tra l'UCI e gli organizzatori dei grandi giri e delle classiche: mentre l'UCI voleva gestire in maniera unitaria i contratti pubblicitari e televisivi, gli organizzatori rivendicavano il diritto di amministrare le proprie corse in maniera autonoma. Dopo tre anni di trattative, si arriv\u00f2 alla rottura: nel 2008 gli organizzatori di Tour de France, Giro d'Italia e Vuelta a Espa\u00f1a ritirano dal ProTour le proprie corse.\nL'edizione 2008 si disput\u00f2 quindi su un calendario mutilato: solo 15 prove dalle quali mancavano non solo i tre grandi giri, ma anche quattro delle cinque \"classiche monumento\" (rimaneva in programma solo il Giro delle Fiandre). L'obiettivo di rappresentare la massima espressione del ciclismo venne cos\u00ec minato alla base.\nPer l'edizione 2009 del ProTour l'UCI cambi\u00f2 sistema: come soluzione di compromesso, cre\u00f2 il nuovo calendario mondiale UCI dove vennero considerate oltre alle gare ProTour anche tutte le corse storiche. Non esisteva quindi pi\u00f9 il leader della classifica ProTour, ma solo quello del calendario mondiale.\nNel 2011 \u00e8 stato varato dall'UCI il nuovo circuito denominato UCI World Tour, che ha riunito gli eventi del calendario UCI ProTour e le prove Historical, che nel 2009 e nel 2010 erano riunite nel Calendario mondiale UCI.\nDescrizione.\nL'Unione Ciclistica Internazionale assegna ad un certo numero di squadre una \"licenza UCI ProTour\". Il numero dei team partecipanti inizialmente di 20 \u00e8 sceso a 18. Le squadre titolari di questa licenza, dette \"UCI ProTeams\", sono tenute a partecipare a tutte le competizioni ciclistiche che hanno ottenuto una licenza UCI ProTour (17 nel 2010).\nUn UCI ProTeam \u00e8 costituito dal titolare della licenza, i responsabili finanziari, gli sponsor i corridori e altre persone che assicurano il funzionamento della squadra (manager, direttori sportivi, assistenti paramedici, meccanici, etc...). Il numero di corridori per ogni squadra deve essere almeno 25, con un massimo di 28 o 30 in base al numero di neo-professionisti in rosa.\nI corridori, partecipando alle prove del circuito, guadagnano dei punti secondo il sistema spiegato nella sezione successiva che gli permettono di essere classificati nelle graduatorie individuali, per squadra e per nazione.\nInoltre, le squadre UCI ProTour possono essere invitate a partecipare a corse che non fanno parte del circuito, ma di uno di quelli continentali (solamente nelle corse di categoria HC e 1 ed al massimo in misura del 50% delle squadre partecipanti). In questo caso, nessun punteggio viene attribuito ad un corridore che si sia classificato nelle prime posizioni di una di queste corse.\nSecondo lo stesso principio, gli organizzatori delle corse del circuito ProTour possono invitare i \"Professional Continental Team\" che hanno ricevuto una \"label wild card\" assegnata dall'UCI.\nClassifiche UCI ProTour.\nDal 2005 al 2008, il calendario dell'UCI ProTour permetteva di stabilire delle graduatorie basate sul risultato dei corridori e delle squadre partecipanti. Nel 2009, le classifiche ProTour sono state rimpiazzate da quelle del calendario mondiale UCI.\nClassifica individuale.\nAl termine di una prova del circuito UCI ProTour un certo numero di corridori guadagnavano dei punti per le graduatorie ProTour. Al 2008 i punteggi assegnati erano:\nLa classifica individuale era realizzata addizionando i punti ottenuti dai corridori durante la stagione.\nClassifica a squadre.\nOgni prova del circuito ProTour dava una classifica a squadre, stabilita in modo differente a seconda se la prova fosse in linea e a tappe:\nLe classifiche a squadre realizzate al termine di ogni prova permettevano di assegnare dei punti ad ognuna delle squadre ProTour, da 20 punti alla migliore ad uno per l'ultima.\nClassifica per nazioni.\nLa classifica per nazioni era ottenuta sommando i punti ottenuti dai primi cinque corridori di ogni nazionalit\u00e0 nella classifica individuale.\nStorico delle squadre ProTour.\nNella stagione 2011 le squadre con licenza UCI ProTeam, ovvero i cui sponsor hanno sottoscritto un contratto pluriennale con l'Unione Ciclistica Internazionale, sono 18 (inizialmente nel 2005 erano 20). I team appartenenti a questa categoria devono partecipare a tutte le corse inserite nel calendario UCI World Tour istituito dall'UCI. Potranno altres\u00ec correre queste gare alcuni altri team, \"continental\" o \"professional\", cui vengono assegnate delle \"wild card\".\nAlla nascita del circuito ProTour, 20 furono le squadre cui venne assegnata la licenza che permetteva loro di partecipare alle gare del circuito. Alla fine del 2005 Fassa Bortolo e Domina Vacanze furono sciolte e i posti vacanti furono assegnati rispettivamente a Team Milram, neonata squadra frutto della fusione tra i gruppi della stessa Domina Vacanze e del Team Wiesenhof, e AG2R Pr\u00e9voyance. Nel 2006, la Phonak venne meno all'accordo dopo soli due anni, abbandonando anche il mondo del ciclismo, a causa delle vicende inerenti al doping relative a Floyd Landis (che correva per il team svizzero). Fu l'Unibet.com a sostituirla, mentre l'Astana Team ricevette la licenza detenuta da Manolo Saiz e dalla sua Liberty Seguros-W\u00fcrth. Dopo lo scioglimento, alla fine del 2007, della Discovery Channel e il fallimento della Unibet.com, le squadre ProTour furono ridotte a 18.\nAl termine della stagione 2008 le squadre Cr\u00e9dit Agricole e Gerolsteiner si sono sciolte; sono state sostituite dal Team Katusha, neonata squadra russa, e dal Team Garmin-Slipstream, sodalizio statunitense che gi\u00e0 nel 2008 aveva partecipato al Giro d'Italia e al Tour de France oltre che, sfruttando le \"wild card\" offertele, a diverse prove del calendario ProTour.\nPer la stagione 2010, la licenza non \u00e8 stata rinnovata a Bbox Bouygues Telecom, Cofidis. Le neo-nate Team RadioShack e Sky Professional Cycling Team hanno invece ricevuto licenza ProTour. La Lampre-Farnese Vini, inizialmente esclusa, \u00e8 stata poi riammessa provvisoriamente fino al 31 marzo 2010 e successivamente in via definitiva fino al termine della stagione.\nLa stagione 2011 vede tre novit\u00e0, con la statunitense BMC Racing Team, l'olandese Vacansoleil Pro Cycling Team e la nuova Leopard-Trek che acquisiscono licenza ProTour, a scapito della Geox-TMC (ex Footon-Servetto) e della FDJ che scendono tra le Professional. Rinnovano la linceza Euskaltel fino al 2012, Movistar (ex Caisse d'Epargne) e Astana fino al 2013, HTC-Highroad e Liquigas fino al 2014. Con la chiusura del Team Milram diventano 18 le squadre con licenza ProTeam.\nIl 2012 vede l'ingresso tra le squadre ProTour dell'australiana GreenEDGE Cycling Team, a cui \u00e8 stata assegnata una licenza biennale, e il ritorno della FDJ, assente nel 2011. Katusha, Quickstep, Lotto e Saxo Bank si sono viste rinnovare la licenza.\nNel 2013 il Team Argos-Shimano subentra alla Katusha (inizialmente esclusa, poi reintegrata), mentre vengono rinnovate tutte le licenze in scadenza.\nCon la dismissione di Vacansoleil-DCM ed Euskaltel-Euskadi, nella stagione 2014 tornano ad essere diciotto le squadre con licenza WorldTour. Alle diciassette confermate dal 2013 - con il passaggio di licenza dalla RadioShack-Leopard al nuovo team statunitense Trek Factory Racing - si aggiunge la francese Europcar, cui viene assegnata una licenza biennale."}
{"id": "81072", "revid": "287204", "url": "https://it.wikipedia.org/wiki?curid=81072", "title": "Barbara Kruger", "text": "Conosciuta internazionalmente per la sua attivit\u00e0 distintiva in diversi ambiti, tra cui installazioni video e audio, fotografia, scultura, architettura e graphic design. Si occupa anche di scrittura critica e curatela.\nBiografia.\nNel 1964 frequenta la Syracuse University e l'anno successivo la Parsons School of Design di New York, dove studia arte e design con Marvin Israel e Diane Arbus, la quale \u00e8 stata un modello per lei non tanto per il metodo o per la ricerca sociale, che pu\u00f2 sembrare sottesa alle sue foto, quanto perch\u00e9 \u00e8 un'artista-donna. Nel 1966 viene assunta dalla casa editrice \"Cond\u00e9 Nast\", dove lavora presso il reparto di design della rivista Mademoiselle; viene rapidamente promossa capo designer. Inoltre ha ricoperto il ruolo di designer grafico, di art director e di picture editor nei dipartimenti artistici della \"House and Garden\", dell\"'Aperture\" e di altre pubblicazioni. Kruger parla di queste prime esperienze da graphic designer come essenziali per la sua futura produzione artistica.\nNei primi anni Settanta l'artista inizia a esporre i suoi lavori nelle gallerie di New York: partecipa alla Whitney Biennial nel 1973 e, nei due anni successivi, realizza due mostre personali, rispettivamente presso Artists Space e Fischbach Gallery. In quel periodo lavora principalmente nell'ambito della tessitura e della pittura. Tuttavia percepisce nei suoi lavori una mancanza di significato: per questo nel 1976 prende un anno di pausa dalla sua attivit\u00e0 artistica. Sempre in questi anni Barbara Kruger lavora come insegnante in diverse scuole e universit\u00e0, tra cui anche nell'University of California, Berkeley e si avvicina alle opere di Walter Benjamin e Roland Barthes.\nA partire dal 1977 sperimenta per un breve periodo la fotografia e, intorno a questi anni, pubblica il libro \"Picture/Readings\". Dal 1979 inizia ad impiegare, nella propria arte, immagini prese da stampe americane della met\u00e0 del secolo, a cui sovrappone delle scritte. Questi primi collage, nei quali l'artista impiega tecniche che ha perfezionato nei suoi anni da graphic designer, inaugurano le sue provocazioni e i suoi commenti politici e sociali.\nI lavori dell'artista sono diretti e provocatori, per questo evocano una risposta immediata. Come lei stessa ha affermato: \u201cL'approccio diretto \u00e8 stato il motore dei miei lavori fin dall'inizio. [...] Sono interessata al modo in cui le identit\u00e0 sono costruite, a come gli stereotipi sono formati, a come le narrazioni si congelano e diventano storia\" (\"Direct address has motored my work from the very beginning. [...] I\u2019m interested in how identities are constructed, how stereotypes are formed, how narratives sort of congeal and become history\").\nSpesso la Kruger si avvale di immagini di donne recuperate da pubblicit\u00e0 presenti su riviste o sui giornali, a cui aggiunge brevi testi che ne sovvertono il senso. Tutte queste peculiarit\u00e0, come l'uso delle immagini su larga scala, in bianco e nero, il font e la scelta dei colori, hanno creato uno stile originale e facilmente riconoscibile. \nLo scopo dei messaggi di Barbara Kruger \u00e8 quello di far riflettere su temi politici e sociali e sui luoghi comuni della societ\u00e0 moderna. \nNegli anni recenti l'artista ha creato installazioni pubbliche dei suoi lavori (in gallerie, musei, stazioni, edifici municipali). Esce dall\u2019ambito protetto della galleria; questo gesto \u00e8 una ribellione al sistema dell\u2019arte, ma al contempo l\u2019artista non rifiuta di rimanere al suo interno. Tenta infatti di smontare il meccanismo del mercato e dei media, agendo dentro di esso e diventando una forte presenza.\nInoltre, dalla fine degli anni Novanta, ha utilizzato anche la scultura per esprimere la sua visione critica della moderna cultura americana. \nArte e opere.\nL'artista utilizza diverse tipologie di strumenti per realizzare la sua arte, dalla fotografia alla pittura, dal design al telaio: tra il 1972 e il 1981 realizza opere in cui vengono assemblati materiali diversi tra di loro come pelliccia, cotone, stoffa e carta. \nNel 1978 realizza il libro \"Picture/Readings\", il suo primo atto artistico maturo, dove il confine tra testo iconico e verbale si confronta continuamente.\nA partire dal 1979 lavora con immagini, in particolare modo in bianco e nero, alle quali abbina delle scritte rosse o nere in carattere Futura Bold o Helvetica Extra Bold. Presentate come se fossero seducenti manifesti con irresistibili slogan pubblicitari, le sue opere rivelano un\u2019aspra critica a vari aspetti della societ\u00e0 contemporanea. I suoi bersagli sono il maschilismo, il consumismo, le dinamiche di auto-rappresentazione. Ci\u00f2 che scuote l\u2019osservatore \u00e8 che viene posto di fronte a dubbi con immagini e forme, che \u00e8 abituato a riconoscere nel mondo pubblicitario, il quale invece vuole suscitare convinzione e consenso. L\u2019artista non offre soluzioni, ma dilemmi.\nFin dagli anni Novanta, Barbara Kruger \u00e8 una delle principali rappresentanti dei diritti delle donne nel mondo dell'arte. Un esempio importante \u00e8 l\u2019opera \u201cYour body is a battleground\u201d (1989), realizzata dall\u2019artista in sostegno della marcia delle donne su Washington a favorevoli all\u2019aborto.Dal 2000 in poi l'arte della Kruger si \u00e8 sviluppata tanto da raggiungere molte stanze di gallerie e musei, attraverso esposizioni interattive e allestite dei suoi lavori.\nLa sua arte in generale rimanda alle dinamiche di rapporto tra potere e destinatario del potere che si estende fino a rapporti di potere pi\u00f9 ampi e complessi. La Kruger ha basato la sua carriera sulla denuncia delle diverse forme di oppressione, come l'anti-aborto, la violenza sulle donne, l'omofobia e il razzismo. Un esempio pu\u00f2 essere l'opera \"Loser\". Si tratta di una copertina del giornale New York Magazine: si vede un primo piano in bianco e nero del leader repubblicano con una scritta centrale che vuole riprendere l'insulto spesso rivolto da Trump ai suoi rivali.\nDal 1974 Barbara Kruger ha realizzato 48 mostre personali in gallerie importanti, come la Mary Boone Gallery a New York, la Gagosian a Los Angeles, la Galerie Spruth Magers a Monaco e la Galerie Yvon Lambert a Parigi, cos\u00ec come istituzioni artistiche rilevanti, come l'Institute of Contemporary Art di Londra e la Los Angeles County Museum of Art e nel 1999 una grande retrospettiva sia al Museum of Contemporary Art di Los Angeles che al Whitney Museum of American Art a New York.\nHa partecipato anche a mostre di gruppo, tra cui quella al Whitney Museum, al Guggenheim Museum e al Museum of Modern Art, tutti a New York; all'Art Institute of Chicago; all'Institute of Contemporary Art di Boston, al Museum f\u00fcr Moderne Kunst di Vienna e al Centre Georges Pompidou di Parigi. Nel 2005 ha presentato l'opera \"The Experience of Art\" alla Biennale di Venezia e ha ricevuto il Leone d'oro per la carriera. \nDi recente, la Kruger ha creato installazione per il Broad Contemporary Art Museum al LACMA, per il Moderna Museet di Stoccolma e per il Price Center all'Universit\u00e0 della California.\nTra le opere pi\u00f9 conosciute troviamo: \nBarbara Kruger ha illustrato \"My Pretty Pony\", un racconto breve dello scrittore Stephen King del 1988. La storia tratta della percezione del tempo: la copertina del libro \u00e8 in acciaio inossidabile spazzolato ed \u00e8 decorata, non con un titolo o un'immagine, ma con un orologio digitale funzionante che tiene traccia del tempo del lettore. All'interno delle pagine, Kruger ha sovrapposto immagini di cavalli e cavalieri con una piccola fotografia di una mano che regge un cronometro, punteggiata da una o due parole, che insieme dicono: \"Il tempo non ha nulla a che fare con la velocit\u00e0 con cui puoi contare.\"\nInoltre, il MOCA le ha commissionato un murale per la mostra del 1989 \"A Forest of Signs: Art in the Crisis of Representation,\" a cui hanno anche partecipato con le loro opere Barbara Bloom, Jenny Holzer, Jeff Koons, Sherrie Levine e Richard Prince. Centrale nella sua opera \u00e8 il Pledge of Allegiance (Giuramento alla bandiera statunitense), scritto in lettere bianche su fondo rosso che evoca la bandiera degli Stati Uniti e rimanda alla deportazione di giapponesi durante la Seconda Guerra mondiale."}
{"id": "81075", "revid": "270833", "url": "https://it.wikipedia.org/wiki?curid=81075", "title": "Parigi-Tours", "text": "La Parigi-Tours (fr. \"Paris-Tours\") \u00e8 una corsa in linea maschile di ciclismo su strada che si svolge in Francia, ogni anno in ottobre, ed \u00e8 una delle cosiddette \"classiche d'autunno\". Dal 2005 al 2007 ha fatto parte del circuito UCI ProTour, mentre dal 2009 fa parte del UCI Europe Tour.\n\u00c8 organizzata dalla Amaury Sport Organisation.\nStoria.\nFu creata nel 1896 da L'Auto dopo essere stata ideata da Henri Desgrange, padre del record dell'ora e del Tour de France, con l'obiettivo di creare una grande corsa per rendere pi\u00f9 seguito il ciclismo su strada, allora molto meno conosciuto del ciclismo su pista, fu proprio per questo motivo che gli organizzatori decisero di dargli una cadenza quinquennale. L'intenzione era quella di ricalcare il percorso che i sovrani francesi svolgevano per arrivare in un castello di loro propriet\u00e0, e di collegare la vecchia e la nuova capitale francese.\nLe prime due edizioni si svolsero in primavera, mentre la terza, nel 1906 in ottobre.\nLa prima edizione fu disputata soltanto da dilettanti, mentre gi\u00e0 dalla seconda nel 1901 fu corsa da ciclisti professionisti. Dal 1906 ha avuto una cadenza annuale ed \u00e8 stata organizzata da Amaury Sport Organisation. A partire dal 1906 fino al 1914 la corsa ha visto tra i vincitori i pi\u00f9 grandi ciclisti di quell'epoca, dominatori del Tour de France: Lucien Petit-Breton, Fran\u00e7ois Faber, Octave Lapize; fu proprio in quegli anni che divenne una delle corse pi\u00f9 celebri e ambite dell'intero panorama ciclistico, anche grazie al fatto che torn\u00f2 a disputarsi in primavera..\nNel primo dopoguerra la classica conobbe un periodo di declino: venendo disputata sempre in concomitanza con il Giro d'Italia, la maggior parte dei grandi campioni dell'epoca non vi partecip\u00f2. Nonostante ci\u00f2, nell'albo d'oro di quel periodo figurano diversi vincitori del Tour de France.\nNel secondo dopoguerra la corsa vide tra i suoi vincitori diversi campioni del mondo, mentre Paul Maye e Guido Reybrouck stabilirono a tre il record di vittorie. Francesco Moser fu il secondo italiano dopo Jules Rossi a trionfare. Nel 1978 la corsa cambi\u00f2 nome in G.P. d'Autunno. \nQuesta classica venne anche molto seguita grazie alla partecipazione di Rik Van Looy, di Jo de Roo, e soprattutto di Eddy Merckx, che non riusc\u00ec mai ad aggiudicarsela.\nNel 1988 la corsa entr\u00f2 a far parte della Coppa del mondo di ciclismo su strada, mentre nel 2004 entr\u00f2 nel circuito UCI Pro Tour. Nel 2009 alla corsa \u00e8 stato dato il secondo nome di \"classica delle foglie morte\", appellativo che da sempre contraddistingue il Giro di Lombardia. In questo periodo vincono la corsa specialisti delle classiche come Philippe Gilbert, \u00d3scar Freire, Greg Van Avermaet e Matteo Trentin.\nPercorso.\nFin dagli inizi del ventesimo secolo ha avuto diverse partenze, tra cui Versailles, Chaville, Montlh\u00e9ry, e Saint-Arnoult-en-Yvelines, Tours e Blois. Dal 2018 la partenza \u00e8 stata fissata a Chartres.\nDal 1988 si \u00e8 conclusa sempre a Tours, sul Viale di Grammont, il suo storico arrivo, dove si arriva molto spesso in volata.\nSolitamente ha una lunghezza di circa 230\u00a0km, con diversi strappi e con un arrivo pianeggiante che favorisce i corridori dotati di spunto veloce. Dal 2018 sono stati aggiunti anche tratti di sterrato e pav\u00e9.\nIl tracciato spesso comprende le salite di Brou, Chatillon-en-Dunois, Santenay.\nDal 2013 la partenza \u00e8 ad Authon-du-Perche.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato al 2021.\""}
{"id": "81079", "revid": "287204", "url": "https://it.wikipedia.org/wiki?curid=81079", "title": "Teorema di Dandelin sull'ellisse", "text": ""}
{"id": "81080", "revid": "1226", "url": "https://it.wikipedia.org/wiki?curid=81080", "title": "Sator", "text": ""}
{"id": "81081", "revid": "883", "url": "https://it.wikipedia.org/wiki?curid=81081", "title": "Cella a combustibile", "text": ""}
{"id": "81082", "revid": "399", "url": "https://it.wikipedia.org/wiki?curid=81082", "title": "Spaghetti code", "text": "Spaghetti code \u00e8 un termine dispregiativo per il codice sorgente di quei programmi per computer che hanno una struttura di controllo del flusso complessa e/o incomprensibile, con uso esagerato ed errato di \"go to\", eccezioni, thread e altri costrutti di \"branching\" (diramazione del controllo) non strutturati.\nIl suo nome deriva dal fatto che questi tipi di codice tendono a assomigliare a un piatto di spaghetti, ovvero un mucchio di fili intrecciati ed annodati.\nSpaghetti code \u00e8 un esempio di anti-pattern.\nEsempio.\nIl seguente programma \u00e8 un esempio banale di spaghetti code in BASIC. Esso stampa su schermo la sequenza di numeri da 1 a 10 e il loro quadrato. Si noti come le istruzioni di \"GOTO\" introducano una dipendenza dai numeri di riga del programma, e come il flusso di esecuzione salti in maniera imprevedibile da una zona all'altra. In pratica, nei programmi reali le occorrenze di spaghetti code sono ben pi\u00f9 complesse e possono aumentare notevolmente i costi di manutenzione di un programma.\n 10 dim i\n 20 i = 0\n 30 i = i + 1\n 40 if i &lt;= 10 then goto 70\n 50 print \"Programma terminato.\"\n 60 end\n 70 print i &amp; \" al quadrato = \" &amp; i * i\n 80 goto 30\nEcco un esempio di codice equivalente scritto con uno stile di programmazione strutturato:\n function square(i)\n square = i * i\n end function \n dim i\n for i = 1 to 10\n print i &amp; \" al quadrato = \" &amp; square(i)\n next\n print \"Programma terminato.\"\nAnche questo programma esegue salti, ma in questo caso si tratta di salti predicibili e formalizzati. Questo perch\u00e9 il ciclo \"for\" e le funzioni definiscono flussi di controllo standardizzati, mentre le istruzioni \"goto\" incoraggiano flussi di controllo arbitrari."}
{"id": "81083", "revid": "1226", "url": "https://it.wikipedia.org/wiki?curid=81083", "title": "Bolscevico", "text": ""}
{"id": "81086", "revid": "1226", "url": "https://it.wikipedia.org/wiki?curid=81086", "title": "Bolscevichi", "text": ""}
{"id": "81087", "revid": "1226", "url": "https://it.wikipedia.org/wiki?curid=81087", "title": "Menscevico", "text": ""}
{"id": "81089", "revid": "104458", "url": "https://it.wikipedia.org/wiki?curid=81089", "title": "Daron Rahlves", "text": "Biografia.\nOriginario di Truckee e figlio di Dennis, campione del mondo di sci nautico, Rahlves inizi\u00f2 a praticare sport durante l'infanzia, soprattutto sci alpino in inverno e sport nautici in estate. Nel 1993 vinse il titolo mondiale di moto d'acqua.\nStagioni 1992-1998.\nNello sci alpino debutt\u00f2 in campo internazionale in occasione dei Mondiali juniores di Maribor nel 1992 e in Coppa del Mondo il 13 marzo 1994 a Whistler, classificandosi 62\u00ba in supergigante. Il 19 dicembre successivo colse a Lake Louise, nella medesima specialit\u00e0, la sua prima vittoria, nonch\u00e9 primo podio, in Nor-Am Cup, mentre nel 1996 esord\u00ec ai Campionati mondiali: nella rassegna iridata della Sierra Nevada si classific\u00f2 22\u00ba nel supergigante e non complet\u00f2 lo slalom gigante.\nL'anno dopo partecip\u00f2 ai Mondiali di Sestriere, piazzandosi 31\u00ba nella discesa libera e non terminando il supergigante e lo slalom gigante, mentre nel 1998 esord\u00ec ai Giochi olimpici invernali: a fu 7\u00ba nel supergigante e 20\u00ba nello slalom gigante. Il 17 e 20 marzo dello stesso anno colse a Jackson Hole la sua ultima vittoria (in supergigante) e il suo ultimo podio (in discesa libera) in Nor-Am Cup.\nStagioni 1999-2002.\nAi Mondiali di Vail/Beaver Creek 1999 si piazz\u00f2 13\u00ba nel supergigante e non complet\u00f2 la discesa libera, mentre nella stagione seguente ottenne la prima vittoria, e primo podio, in Coppa del Mondo, nella discesa libera di Lillehammer Kvitfjell del 3 marzo 2000; il giorno dopo biss\u00f2 il successo.\nAi Mondiali di Sankt Anton am Arlberg 2001 vinse la medaglia d'oro nel supergigante chiudendo davanti agli atleti di casa Stephan Eberharter e Hermann Maier; si piazz\u00f2 inoltre 5\u00ba nella discesa libera e 19\u00ba nello slalom gigante. Ai XIX Giochi olimpici invernali di fu 16\u00ba nella discesa libera e 8\u00ba nel supergigante.\nStagioni 2003-2004.\nNella stagione 2002-2003 fu per la prima volta costantemente ai vertici della Coppa del Mondo; ottenne 7 podi con 2 vittorie, colte nelle prestigiose discese libere della Stelvio di Bormio il 29 dicembre e della Streif di Kitzb\u00fchel il 25 gennaio, e chiuse l'annata al 6\u00ba posto nella classifica generale e al 2\u00ba in quella di discesa libera, sebbene staccato di 197 punti dal vincitore Eberharter. Ai Mondiali di Sankt Moritz fu invece 22\u00ba nel supergigante, 16\u00ba nello slalom gigante e non port\u00f2 a termine la discesa libera.\nAnche nella successiva stagione 2003-2004 primeggi\u00f2 in Coppa del Mondo e colse nuovamente 7 podi, con 4 vittorie: tra queste spiccarono quelle nella discesa libera della Birds of Prey di Beaver Creek (5 dicembre), nel supergigante della Streifalm di Kitzb\u00fchel (il 23 gennaio) e nella discesa libera della Kandahar Banchetta di Sestriere il 10 marzo. Fu 5\u00ba nella classifica generale e 2\u00ba sia in quella di discesa libera (a 204 punti dal vincitore Maier), sia in Coppa del Mondo di supergigante (a 240 punti da Maier).\nStagioni 2005-2006.\nNella stagione 2004-2005 in Coppa del Mondo fu ancora 5\u00ba nella classifica generale, con 4 podi e una vittoria, mentre ai Mondiali di Bormio/Santa Caterina Valfurva, sua ultima presenza iridata, vinse la medaglia d'argento nella discesa libera, quella di bronzo nello slalom gigante e si classific\u00f2 10\u00ba nel supergigante.\nDurante la sua ultima stagione agonistica nello sci alpino, 2005-2006, ottenne ancora 7 podi in Coppa del Mondo, con 3 vittorie in altrettante classiche della discesa libera: la Birds of Prey di Beaver Creek il 2 dicembre, la Stelvio di Bormio il 29 dicembre e la Lauberhorn di Wengen il 14 gennaio; in classifica generale fu 4\u00ba, suo miglior piazzamento in carriera. Al suo congedo olimpico, , si classific\u00f2 10\u00ba nella discesa libera, 9\u00ba nel supergigante e non concluse lo slalom gigante. In seguito a \u00c5re ottenne l'ultimo podio in Coppa del Mondo, il 16 marzo, e disput\u00f2 la sua ultima gara nel circuito, lo slalom gigante del giorno dopo in cui fu 6\u00ba. Termin\u00f2 la sua carriera nello sci alpino vincendo, il 26 marzo a Sugarloaf, il titolo nazionale 2006 in supergigante.\nStagioni 2008-2010.\nDopo due anni di inattivit\u00e0, nel 2008 torn\u00f2 a gareggiare, non pi\u00f9 nello sci alpino ma nel freestyle (specialit\u00e0 ski cross); esord\u00ec in Coppa del Mondo il 2 febbraio a Deer Valley, classificandosi al 4\u00ba posto, e l'anno dopo partecip\u00f2 ai Mondiali di Inawashiro, sua unica presenza iridata nella disciplina, piazzandosi 9\u00ba.\nIl 5 gennaio 2010 a Sankt Johann in Tirol ottenne il suo unico podio nella Coppa del Mondo di freestyle (2\u00ba); in seguito prese parte ai XXI Giochi olimpici invernali di , classificandosi al 28\u00ba posto. La prova olimpica fu l'ultima gara della carriera sciistica di Rahlves.\nPalmar\u00e8s.\nSci alpino.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante"}
{"id": "81091", "revid": "648716", "url": "https://it.wikipedia.org/wiki?curid=81091", "title": "Philip Barker", "text": "Dopo aver lasciato la scuola senza qualifiche, serv\u00ec nella RAF durante la seconda guerra mondiale, prima di diventare insegnante. Si interess\u00f2 di archeologia ed entr\u00f2 nel corpo accademico dell'Universit\u00e0 di Birmingham. Per molti anni fu l'archeologo incarico degli scavi alla cattedrale di Worcester.\nNegli anni 1970 e 1980 collabor\u00f2 alla creazione di Rescue e dell\"'Institute of Field Archaeologists\" e intraprese lavori di scavo a Wroxeter e a Hen Domen.\nScrisse una guida completa all'archeologia sul campo, \"Tecniche di scavo archeologico\" (titolo originale \"Techniques of Archaeological Excavation\"), pubblicato originariamente nel 1977 e tuttora ristampato e tradotto in diverse lingue, tra cui l'italiano."}
{"id": "81094", "revid": "287204", "url": "https://it.wikipedia.org/wiki?curid=81094", "title": "Vent'anni e un giorno", "text": "Vent'anni e un giorno \u00e8 un romanzo d'invenzione di Jorge Sempr\u00fan (scrittore nato in Spagna ma francese d'adozione) scritto nella lingua materna, lo spagnolo, che ricostruisce un episodio tragico accaduto durante l'inizio della guerra civile spagnola del quale viene celebrata dopo vent'anni una macabra ricorrenza.\nTrama.\nJos\u00e9 Maria Aveda\u00f1o, figlio minore di una ricca famiglia, viene ucciso dai suoi braccianti \nrepubblichini all'inizio della guerra civile spagnola. \nIl tragico episodio viene ricordato ogni anno nella tenuta di campagna del villaggio di Quismondo, in provincia di Toledo, con una messinscena teatrale alla quale sono costretti ad assistere i contadini e il personale per rivivere insieme il tragico accaduto.\nIl 18 luglio 1956, vent'anni dopo il delitto, la famiglia della vittima decide di ricordare per l'ultima volta, il tragico episodio e nella tenuta di famiglia, come ogni anno, si ricostruisce la scena.\nSono presenti alla commemorazione uno storico americano di origine sefardina che \u00e8 amico di Hemingway, un commissario di polizia che \u00e8 sulle tracce di Federico S\u00e1nchez, che non \u00e8 altro che l\"'alias\" dell'autore, e molti familiari di Jos\u00e9 Aveda\u00f1o compresa la vedova, Mercedes Piombo.\nAlla tenuta arrivano anche molti personaggi che vent'anni prima erano stati testimoni dell'accaduto o che semplicemente conservavano il ricordo della tragedia anche perch\u00e9 mescolato a complesse vicende personali vissute nell'arco di quegli anni.\nNel libro di Sempr\u00fan appare chiaramente che la realt\u00e0 romanzesca si ricollega a numerosi ricordi autobiografici che risaltano sullo sfondo storico della lotta fratricida trascorsa.\nNel romanzo si sovrappongono e si intrecciano due tempi: quello di Jos\u00e9 Maria e Mercedes, giovani sposi in viaggio di nozze in Italia e quello che lega a quanto succedeva nella vita politica spagnola durante la lotta contro Franco.\nViene ricostruito intanto, con diverse versioni, l'assassinio di Jos\u00e9 con la rivelazione di un complicato e insospettato intreccio di relazioni amorose maturate nel tempo.\nIn una prosa brillante e limpida, Sempr\u00fan dialoga con il lettore e lo rende partecipe di tutte le scelte e di tutti i giudizi che l'autore, a poco a poco, va svelando.\nCollegamenti esterni.\nApprofondimenti sul romanzo e sulla biografia dell'autore"}
{"id": "81096", "revid": "122760657", "url": "https://it.wikipedia.org/wiki?curid=81096", "title": "Ligornetto", "text": "Ligornetto () \u00e8 un ex comune ticinese che dal 2013 \u00e8 diventato quartiere costitutivo della citt\u00e0 di Mendrisio.\nGeografia fisica.\nLigornetto \u00e8 situato nella Campagna Adorna ai piedi del Monte San Giorgio.\nStoria.\nLigornetto era gi\u00e0 abitato in epoca romana, come testimoniano le numerose tracce rinvenute (in particolare vestigia romane) e la sua prima citazione in un documento risale al 789 (\"\"Logurno\"). Nei secoli successivi i richiami si susseguono con delle piccole variazioni, prima di approdare al nome \"Ligornetto\" nel 1276 (\"Lugurno\" nel 1033, \"Ligurno\" nel 1152, \"Ligurnio\" nel 1209, \"Ligorneto\"\" nel 1254). La data del 1254 \u00e8 anche quella della prima menzione di Ligornetto come comune (\"Ligorneto\"\"), dipendente a livello spirituale dalla pieve di Balerna, da cui si separ\u00f2 nel 1557 diventando parrocchia autonoma e attribuendo la funzione parrocchiale alla chiesa di S. Lorenzo. Il comune moderno nacque per\u00f2 nel 1803, quando grazie a Napoleone il Ticino divenne cantone. Questo fu anche il secolo in cui il Ticino sub\u00ec varie ondate di colera, e Ligornetto non ne fu risparmiato, nonostante non fu tra i paesi pi\u00f9 colpiti.\nDal punto di vista economico il paese si basava sulle risorse della terra, in particolare coltivando cereali, viti e tabacco, e dedicandosi alla bachicoltura (fino agli anni venti del XX secolo). Lavorare la terra per\u00f2 non permetteva a tutti la sopravvivenza e quindi molto uomini scelsero la via dell'emigrazione. Tra loro troviamo molti dediti all'attivit\u00e0 artigianale e artistica, come stuccatori, scultori, muratori, lapicidi, pittori e architetti. Questo fenomeno collettivo si presenta come una costante in particolar modo nei secoli che vanno dal XVI al XX, che vedono la partenza in direzione dell'Italia prima, dell'Europa centrale e orientale poi, e oltreoceano in seguito di numerose maestranze. \nGi\u00e0 comune autonomo che si estendeva per 2,03\u00a0km\u00b2, il 2013 \u00e8 stato accorpato a Mendrisio assieme agli altri comuni soppressi di Besazio e Meride. .\nSociet\u00e0 di Mutuo Soccorso.\nNel corso della storia la chiesa si occup\u00f2 spesso dei pi\u00f9 poveri, e solo nell'Ottocento l'assistenza ai poveri cominci\u00f2 a diventare anche di dominio laico. In territorio ticinese tra il 1875 e il 1900 nacquero molte Societ\u00e0 di Mutuo Soccorso operaio, che si proponevano di aiutare i lavoratori quando per malattia, per perdita del lavoro o per un incidente sul cantiere erano impossibilitati a lavorare e quindi mantenere la propria famiglia. Essi erano tenuti al versamento periodico di una certa somma, che andava a costituire il fondo della cassa per erogare gli aiuti. Nel territorio del Mendrisiotto, probabilmente a causa della forte emigrazione e dell'industrializzazione, nacquero molte di queste societ\u00e0, e anche Ligornetto ebbe la sua, che nacque nel 1889 con Spartaco Vela (figlio di Vincenzo Vela) come suo presidente. Alla sua morte nel 1895 egli fece una grande donazione alla Societ\u00e0 (oltre a dei fondi volti alla creazione di una scuola di disegno serale) e si decise di modificarne il nome in suo onore, trasformandolo in \"Societ\u00e0 Liberale di Mutuo Soccorso Vincenzo Vela\". Questo fu anche l'anno in cui la societ\u00e0 perse la sua caratteristica di apartiticit\u00e0, legandosi al Partito Liberale, per il quale i Vela simpatizzavano (l'altro partito attivo in Ticino in quel periodo era quello Conservatore). Nonostante nel corso del tempo le Societ\u00e0 di Mutuo Soccorso vennero sostituite nel loro ruolo dalle assicurazioni sociali (anni 1940-1950), quella di Ligornetto riusc\u00ec a resistere fino al 2010 per due principali motivi: da un lato per le personalit\u00e0 che ne hanno fatto parte (Spartaco Vela, Apollonio Pessina, ecc.) e dall'altro perch\u00e9 essendo legata al Partito Liberale fungeva da polo aggregativo per i membri dello stesso. \nSimboli.\nLo stemma \"Trinciato, di rosso e d\u2019azzurro da una cotissa d\u2019argento, accompagnata da due spighe di grano d\u2019oro\"\" fu progettato da Apollonio Pessina nel 1939, in occasione della prima Esposizione nazionale di Zurigo, con una piccola differenza: egli proponeva la banda nerastra, che per\u00f2 non fu accettata dalla commissione della Landi visto che questo colore era escluso dall'araldica, e venne quindi sostituita con quella bianca. La presenza delle spighe sottolinea il passato carattere rurale della comunit\u00e0.\nMonumenti e luoghi d'interesse.\nChiesa di S. Lorenzo.\nLe prime notizie relative alle chiesa di San Lorenzo risalgono al 1209, quando in un documento \u00e8 menzionato \"S.Laurencius de Ligurio\"\". Nel 1557 invece divenne parrocchia, separandosi dalla chiesa matrice di Balerna. Nei secoli successivi, in particolare nel XVIII secolo, fu ampiamente modificata su progetto di Giuseppe Caresana, e nel 1964 fu restaurata.\nL'interno della chiesa \u00e8 caratterizzato da numerose pitture realizzate da Cipriano Pelli nel 1777, ma sono anche presenti opere di artisti come Giovanni Battista Innocenzo Colomba, che realizz\u00f2 tre grandi tele raffiguranti episodi delle Storie di San Lorenzo (il \"Martirio\", l\"'Elemosina\" e il \"Commiato da papa Sisto V\"), Ugo Cleis, Giovanni Battista Bagutti e Domenico Colombara. \nOratorio di S. Giuseppe.\nL'Oratorio di San Giuseppe \u00e8 attestato dall'844 e fino al XVIII secolo era dedicato alla Madonna. Il culto di San Giuseppe infatti fu introdotto in seguito all'emigrazione di artisti e artigiani di Ligornetto nel territorio pavese, dove era molto venerato. L'oratorio, il cui edificio viene fatto risalire al XVI secolo, sorge nei pressi di quello che doveva essere un luogo di sepoltura romano, visto che nel 1936-1937 e nel 1973 sono state rinvenute delle tombe romane. Nei secoli successivi alla costruzione si susseguirono una serie di interventi, che portarono al suo ampliamento e a restauri.\n&lt;br&gt;Nella cappella di San Giuseppe \u00e8 presente un altare in marmo realizzato da Antonio Rossi sulla base dei disegni di Giuseppe Caresana (1748).\nMonumento funerario a Vincenzo Vela.\nIl cimitero di Ligornetto ospita il monumento funerario a Vincenzo Vela, che \u00e8 stato realizzato da alcuni suoi allievi sulla base del disegno di Augusto Guidini. \nL'opera fu restaurata nel corso del 2019-2020.\nSociet\u00e0.\nEvoluzione demografica.\n. L'evoluzione demografica \u00e8 riportata nella seguente tabella:\nCultura.\nArte.\nLa necessit\u00e0 di \"trovare un pane meno duro e con un companatico che non fosse solo 'coltello\"'\" port\u00f2 molte maestranze a migrare sin dal XII secolo verso l'Italia settentrionale, con un incremento consistente del fenomeno migratorio soprattutto a partire dal XVI-XVII secolo, che port\u00f2 le maestranze anche in Europa centrale e orientale. Il cambiamento di rotta nelle migrazioni si colloca precisamente verso la met\u00e0 del XVII secolo ed \u00e8 collegato direttamente alle condizioni italiane, e in particolare alle continue guerre e all'aumento della manodopera \"locale\". I ligornettesi per\u00f2 scartarono questa prospettiva di dirigersi a Nord per prediligere Pavia e i suoi dintorni, luoghi che stavano affrontando in quel periodo una prima ondata di iniziative pre-industriali (lanifici, opifici) che port\u00f2 vantaggio in tutti i campi, compreso quello artistico. Infatti, si costruirono o ampliarono chiese, edifici, case, che richiesero l'intervento soprattutto di muratori, e, come sostiene Giovanni Piffaretti \"(...) Ligornetto \u00e8 sempre stato terra di costruttori di case\"\".\nVincenzo Vela (1820-1891).\nVincenzo Vela nacque a Ligornetto da una famiglia di contadini nel 1820 e intraprese inizialmente la strada di scalpellino nelle cave di Besazio, dove si sa che egli era attivo all'et\u00e0 di 10 anni (l'apprendistato iniziava prestissimo e prevedeva che i giovani vivessero con gli artigiani, che gli offrivano oltre all'istruzione anche vitto e alloggio, e li seguissero nelle loro migrazioni). Fu poi mandato a Milano da suo fratello Lorenzo, dove, dopo un breve periodo in cui lavor\u00f2 come marmista nel Duomo, entr\u00f2 nello studio dello scultore Benedetto Cacciatori, artista molto noto in quei tempi. Dal 1835 al 1844 frequent\u00f2 l'Accademia di Brera, al termine della quale ottenne le prime commissioni importanti, tra cui il \"\"Monumento al vescovo Giuseppe Maria Luvini\" e \"La preghiera del mattino\". \nTra le sue opere di maggiore rilievo troviamo lo \"Spartaco\"\", opera conclusa nel 1851 e che divenne il simbolo degli ideali risorgimentali. &lt;br&gt;Dal 1853 al 1867 visse a Torino dove esegu\u00ec alcune delle sue pi\u00f9 importanti opere. Dopo la parentesi torinese torn\u00f2 a Ligornetto, dove nel frattempo aveva fatto costruire una villa con la triplice funzione di abitazione, laboratorio e museo privato. Quest'ultima fu aperta al pubblico dallo stesso scultore del 1868, ed \u00e8 oggi sede del Museo Vela. \nApollonio Pessina (1879-1958).\nApollonio Pessina nacque nel 1879 a Ligornetto, dove poi frequent\u00f2 la scuola elementare. In seguito studi\u00f2 alla Scuola Maggiore di Stabio e venne ammesso alla Scuola Cantonale di disegno di Mendrisio, dove si fece riconoscere per la sua abilit\u00e0. Dalla Svizzera si spost\u00f2 in Italia, precisamente a Milano, dove frequent\u00f2 la Reale Accademia di Belle Arti, e poi nel 1905 and\u00f2 a Parigi per frequentare la Scuola Nazionale di Belle Arti. Solo nel 1919 fece ritorno a Ligornetto e nel giardino della casa paterna costu\u00ec il suo atelier, dove realizz\u00f2 le numerose commissioni che ricevette sia in Ticino, sia nella Svizzera interna, che in Italia del Nord. La sua casa fu inoltre un luogo sempre aperto ai p\u00f9 bisognosi e ospit\u00f2 numerosi esuli soprattutto dopo lo scoppio della seconda guerra mondiale. &lt;br&gt;Una data importante nella sua vita \u00e8 quella del 1920, quando ottenne l'incarico di scolpire il monumento ai caduti ticinesi durante la prima guerra mondiale. Egli cominci\u00f2 inoltre la sua vita politica diventando membro del Gran Consiglio (Partito Liberale-radicale) e venne nominato curatore del Museo Vela. \nL'opera che diede maggior prestigio allo scultore fu il monumento della Battaglia dei Sassi Grossi di Giornico, che per\u00f2 gli diede anche molti dispiaceri (ci furono critiche, gelosie, ecc.). \nInfrastrutture e trasporti.\nIl quartiere \u00e8 stato servito dalla stazione di Ligornetto-Genestrerio della ferrovia di Valmorea, chiusa nel 1928.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81097", "revid": "827882", "url": "https://it.wikipedia.org/wiki?curid=81097", "title": "Nellie Melba", "text": "Biografia.\nStudi\u00f2 canto a Melbourne. Successivamente si sposta nel Queensland dove nel 1882 sposa Charles Nesbitt Frederick Armstrong a Brisbane e nel 1883 nasce il loro figlio George. In seguito si separa dal marito e torna a Melbourne dove ebbe luogo la sua prima apparizione in pubblico, presso il \"Melbourne Town Hall\" nel 1884. Fu proprio in ricordo della sua citt\u00e0 natale che adott\u00f2 il nome d'arte di Nellie Melba.\nDal 1886 studia a Parigi con Mathilde Marchesi e dopo pochi mesi firma un contratto con l'impresario Maurice Strakosch.\nDopo la morte dell'impresario debutta il 12 ottobre 1887 come Gilda in Rigoletto al La Monnaie/De Munt di Bruxelles dove poi \u00e8 Violetta ne La traviata, dal maggio 1888 canta Lucia di Lammermoor al Royal Opera House, Covent Garden di Londra e nel 1889 \u00e8 Oph\u00e9lie in Hamlet (opera) all'Op\u00e9ra national de Paris con successo. Nel giugno dello stesso anno a Londra \u00e8 Giulietta in Romeo e Giulietta (Gounod) con Jean de Reszke e nel luglio 1890 \u00e8 la protagonista nella prima di \"Esmeralda\" di Arthur Goring Thomas con Jean De Reszke a Londra.\nDopo il 1890 inizia una relazione con Luigi Filippo Roberto d'Orl\u00e9ans che l'accompagna quando va a cantare per Nicola II di Russia.\nA Londra nel 1893 \u00e8 Nedda in Pagliacci (opera).\nPer il Metropolitan Opera House di New York debutta nel dicembre 1893 come Lucia in Lucia di Lammermoor diretta da Luigi Mancinelli seguita da Oph\u00e9lie in Hamlet diretta da Enrico Bevignani, Nedda in Pagliacci con Fernando De Lucia e Mario Ancona e Gilda in Rigoletto con Sofia Scalchi, nel 1894 la protagonista in Semiramide (Rossini) con \u00c9douard de Reszke, Giulietta in Romeo e Giulietta (Gounod) bissando l'aria \"Je veux vivre\", Elisabeth in Tannh\u00e4user (opera), Elsa in Lohengrin (opera), Marguerite in Faust, canta nel \"Mme. Melba in a Grand Operatic Concert\" a New Haven, Micaela in Carmen (opera), la protagonista in \"Elaine\" di Herman Bemberg e Marguerite de Valois ne Les Huguenots con Victor Maurel, nel 1896 la protagonista in Manon (Massenet) e Br\u00fcnnhilde in Sigfrido (opera) diretta da Anton Seidl, nel 1900 Mim\u00ec ne La boh\u00e8me con Giuseppe Cremonini Bianchi e Marcel Journet e Violetta ne La traviata a San Francisco e nel 1901 Infanta in \"Le Cid\" di Jules Massenet. Fino al 1910 ha cantato in 238 recite del Met.\nDivenne uno dei migliori soprani al mondo facendo coppia con Enrico Caruso nella \"Boh\u00e8me\". La sua voce di soprano lirico-leggero, dotata di notevole agilit\u00e0, fu particolarmente apprezzata in Inghilterra e negli Stati Uniti. Lavor\u00f2 con Malcolm McEachern, Ella Caspers e Ada Crossley.\nSpos\u00f2 il nobile Charles Frederick Nisbett Armstrong dal quale ebbe un figlio, George. Anche se sulla carta dur\u00f2 quasi vent'anni, il matrimonio fu tempestoso sin dall'inizio e si concluse con il divorzio.\nRitornata in Australia, divenne direttore del conservatorio di Melbourne fino alla sua morte. Il grande chef francese Auguste Escoffier cre\u00f2, in suo onore, la Pesca Melba, un particolare tipo di dessert, e lo spuntino noto come Melba toast.\nNel 1931 muore, per setticemia, all'ospedale di Sydney."}
{"id": "81099", "revid": "6923", "url": "https://it.wikipedia.org/wiki?curid=81099", "title": "Andrej Kan\u010del'skis", "text": "Nazionale sovietico e, dal 1992, russo, ha militato come ala o esterno destro durante la sua carriera in varie squadre europee di primo piano, tra cui Manchester Utd, Everton, Fiorentina e Rangers.\nNel Regno Unito, dove ha ottenuto la cittadinanza in seguito ai numerosi anni in cui ha giocato, \u00e8 conosciuto con la traslitterazione anglosassone. Dopo lo scioglimento dell'URSS, con la cui Nazionale disput\u00f2 17 partite, il calciatore dopo aver militato anche per la CSI (6 presenze) scelse la nazionalit\u00e0 russa, scartando quella ucraina e quella lituana (il padre era originario della Lituania).\nTerminata la carriera calcistica, ha intrapreso quella del dirigente calcistico in Russia col FK Nosta Novotroitsk, club russo di seconda divisione, per poi divenire allenatore di varie formazioni di terza divisione russe, inframezzate dall'esperienza lituana con lo Jurmala. L'ultima esperienza da tecnico \u00e8 stata sulla panchina Navbahor Namangan, squadra uzbeka, tra il 2018 e 2020.\nBiografia.\nSposato per molti anni con Inna Ponomarev, ex Miss Kirovograd da ragazza, hanno avuto due figli, un maschio chiamato Andrei Junior e una femmina chiama Eva. I due si sono separati nel 2006 e successivamente hanno divorziato. Nell'Everton e nella Fiorentina scelse di indossare la maglia numero 17 in ricordo di un giocatore russo di hockey, Karlamov, che mor\u00ec in un incidente stradale. Calcisticamente \u00e8 stato sempre un grande ammiratore di Diego Armando Maradona e di Paolo Maldini, mentre per altri sport ha avuto sempre come idolo il campione ucraino di salto con l'asta Sergej Bubka.\nKan\u010del'skis \u00e8 un appassionato di hockey e sci di fondo, sport che da giovane praticava durante la pausa invernale del campionato russo. Successivamente ha sviluppato un notevole interesse al gioco degli scacchi di cui \u00e8 un ottimo giocatore. Kan\u010del'skis \u00e8 anche un grande amante del mare: durante la sua permanenza in Italia si dirigeva spesso sul litorale toscano col figlio per contemplare il Tirreno. A Firenze ancora possiede una casa con vista sulla citt\u00e0, a testimonianza, come ha dichiarato anche in seguito alla sua esperienza in maglia viola, di aver lasciato a malincuore la citt\u00e0 toscana.\nSu di lui sono stati scritti vari libri, fra cui il pi\u00f9 celebre in Inghilterra chiamato semplicemente \"Kanchelskis\", che ha venduto in poco tempo la tiratura stabilita di copie. Apparso gi\u00e0 come uomo copertina sulla confezione del videogioco \"\", nella seconda edizione della celebre serie \"PCCalcio\", Kan\u010del'skis era il secondo calciatore pi\u00f9 forte del gioco, con una valutazione di 91 punti, dietro soltanto all'inglese Alan Shearer che ne aveva 94.\nNel 2018 ha pubblicato un'autobiografia chiamata \"Russian Winters\" nella quale racconta vicende personali, storie inedite e aneddoti divenuti virali in poco tempo anche su internet e i social. Il pi\u00f9 clamoroso riguarda uno dei suoi primissimi incontri con il noto allenatore del Manchester United Sir Alex Ferguson al Cliff, il centro d'allenamento del club, dove spinto dai compagni di squadra, avrebbe risposto del tutto ignaro e senza sapere la lingua inglese ad un saluto dell'allenatore con un \"Fuck you, scottish bastard!\" ('Fanculo, bastardo scozzese') sorridendo, salvato dalla reazione di un impietrito Ferguson soltanto dal boato di risate proveniente dall'altra parte dell'edificio. Tra gli altri aneddoti diventati virali in poco tempo il fatto che atterrato in Inghilterra non sapesse per quale club stesse andando a firmare o che fosse stato costretto a comprare di corsa degli scarpini tremendi e troppo stretti per correre all'allenamento il giorno stesso del contratto senza essersi portato dietro nulla. Dell'esperienza fiorentina invece l'aneddoto secondo il quale fu contattato da un dirigente viola per aver portato il figlio al McDonald's, il quale lo avrebbe ammonito dicendogli \"nessun giocatore della Fiorentina va mai al McDonald's!\".\nIl passaggio nel 1996 da Manchester United ad Everton dell'ala russa fu oggetto di molte speculazioni e controversie. Nell'autobiografia di Sir Alex Ferguson, \"Managing My Life\", il tecnico scozzese afferma di aver ricevuto un'offerta di circa per vendere Kan\u010del'skis: al rifiuto del manager, sarebbero susseguite minacce di morte al presidente dello United Martin Edwards. Tuttavia lo stesso tecnico afferma che molto probabilmente n\u00e9 il giocatore n\u00e9 l'Everton sapessero nulla della faccenda. Secondo alcuni tabloid inoltre Kan\u010del'skis decise di lasciare Manchester per Liverpool per ingenti debiti accumulati giocando d'azzardo, in cerca di compensi pi\u00f9 elevati. Lo stesso calciatore ha pi\u00f9 volte respinto le accuse riguardo allo sperperare i soldi e di rifarsi con contratti miliardari, sostenendo che spesso erano i club a corto di soldi a cederlo, come nel caso della Fiorentina, oppure i procuratori che facevano pi\u00f9 i propri interessi che non quelli delle squadre o del diretto interessato.\nCaratteristiche tecniche.\nAla vecchio stampo col vizio del gol, poteva essere schierato anche come seconda punta o esterno offensivo. Per gran parte della sua carriera e soprattutto in Inghilterra, risult\u00f2 particolarmente letale negli inserimenti per le potenti accelerazioni e un dribbling non particolarmente funambolico ma immediato, rapido ed imprevedibile, con il quale tendeva a saltare frequentemente gli avversari ed apriva molto bene gli spazi ai compagni di squadra. Palla al piede era capace sia di tentare la conclusione di potenza da fuori area, sia di portarsi sul fondo per eseguire cross precisi al centro dell'area che soprattutto convergere in area e finalizzare a rete con conclusioni \"ruvide\", secche ed efficaci. Secondo l'ex giocatore del Manchester United Willie Morgan una delle qualit\u00e0 migliori di Kan\u010del'skis era la costante determinazione nel pressare i difensori avversari senza tregua e saltarli quando in possesso della sfera. Nonostante lo stile di gioco aggressivo Kan\u010del'skis era ritenuto molto professionale e corretto in campo.\nCarriera.\nClub.\n1988-1991: In Unione Sovietica.\nNato come cittadino dell'URSS, Kan\u010del'skis fece il suo esordio nella massima divisione del suo Paese nel 1988 con la maglia della . Dopo due stagioni e 15 incontri senza gol fu trasferito allo , dove gioc\u00f2 in totale 31 incontri e segn\u00f2 3 gol.\nIn Inghilterra.\n1991-1995: Manchester Utd.\nNel marzo 1991, a 21 anni, sigl\u00f2 un contratto con il Manchester United e fece il suo debutto con la maglia dei \"Red Devils\" l'11 maggio 1991 contro il Crystal Palace - ultima partita della stagione 1990-91, che la squadra di Manchester per 3-0 al Selhurst Park.\nLa stagione successiva, 1991-1992, Kan\u010del'skis ebbe molte opportunit\u00e0 di comparire tra i titolari della prima squadra e diede un contributo alla propria compagine nella vittoria della Football League Cup; poi lo United non vinse il titolo cedendo il passo al Leeds United.\nNel 1992-1993 fu definitivamente inserito tra i titolari inamovibili, precisamente nella parte destra del centrocampo, e fu tra i protagonisti della vittoria della prima Premier League di sempre.\nNel 1993-1994 i \"Red Devils\" vinsero di nuovo la Premier League, e anche la FA Cup. Kan\u010del'skis fu impiegato quasi sempre nel ruolo di ala destra. Segna un gol nella semifinale di coppa contro l'Oldham Athletic.\nDivenne anche il capocannoniere dello United nella stagione 1994-1995 con 15 gol in 32 partite (14 dei quali Premier League). Dovette saltare per un'ernia la parte finale del campionato, in cui la squadra arriv\u00f2 seconda dietro al Blackburn Rovers e perse la FA Cup contro l'Everton. \nKan\u010del'skis ha giocato 145 volte per lo United ed ha segnato 48 reti in circa quattro anni, ma nell'ultima stagione ebbe dissidi col manager Ferguson trovando sempre meno spazio in campo e favorendo l'ascesa del giovane astro nascente David Beckham che l'avrebbe sostituito sulla fascia dei Red Devils negli anni successivi. Nell'estate del 1995 lo United lo mise espressamente sul mercato.\n1995-1997: Everton.\nDopo un'estate di indiscrezioni che lo volevano al Liverpool ed un tentativo di acquisto fallito da parte di Bryan Robson che tent\u00f2 di portarlo con s\u00e9 al , Kan\u010del'skis sembrava destinato ad un'altra stagione a Manchester. Fu poco dopo l'inizio del campionato, negli ultimi giorni di mercato, che l'Everton riusc\u00ec ad aggiudicarsi il cartellino dell'ala russa per una somma di 5 milioni di sterline. Al tempo il trasferimento fu il pi\u00f9 oneroso della storia del club di Liverpool.\nNella sua prima stagione ai \"Toffees\", Kan\u010del'skis venne schierato spesso pi\u00f9 come seconda punta a supporto di Duncan Ferguson che non come esterno, segnando 16 reti, fra cui due gol all'Anfield contro i rivali del Liverpool. L'Everton raggiunse il sesto posto, migliore risultato per il club dal 1988.\nNella stagione seguente fu ceduto a gennaio alla Fiorentina per 8 milioni di sterline.\n1997-1998: In Italia.\nNel gennaio del 1997 un veloce \"blitz\" dei dirigenti della Fiorentina a Liverpool port\u00f2 ad un accordo: 15 miliardi di lire alla societ\u00e0 e quindici lordi al giocatore per un triennale. A met\u00e0 stagione 1996-1997 fu acquistato pertanto dalla societ\u00e0 italiana ed annunciato a fine mese, accolto dai tifosi viola con grande entusiasmo. Qui Kan\u010del'skis gioc\u00f2 poche partite nei primi sei mesi e a maggio, a seguito di un contrasto col difensore romanista Vincent Candela, abbandon\u00f2 il campo infortunato chiudendo la stagione.\nNella stagione successiva l'allenatore Malesani lo defin\u00ec l'\u00abarma in pi\u00f9\u00bb. Contro il segn\u00f2 il terzo gol dell'incontro. Nella terza giornata di campionato, a Milano contro l'Inter, Kan\u010del'skis fu vittima di un intervento \"a forbice\" sulla caviglia da parte del nigeriano Taribo West : costretto ad abbandonare il campo, il russo si ferm\u00f2 per circa un mese. Al suo rientro, durante l'incontro di spareggio valido per la qualificazione al campionato del mondo 1998 -, in uno scontro con il portiere Gianluca Pagliuca, Kan\u010del'skis si ruppe la rotula ed il ginocchio della gamba sinistra. Chiuse la stagione in \"viola\" con 17 presenze - molte delle quali come subentrante - e 2 gol.\n1998-2001: In Scozia.\nNel 1998-1999 Giovanni Trapattoni arriv\u00f2 sulla panchina della Fiorentina e Kan\u010del'skis si trasfer\u00ec ai Rangers. Il trasferimento fu il pi\u00f9 costoso al tempo pagato da un club scozzese (superato poi da quello, sempre dei Rangers, per Tore Andr\u00e9 Flo). In Scozia, pur non riuscendo ad eguagliare quanto mostrato in passato in Premier League, Kan\u010del'skis disput\u00f2 una prima stagione di ottimo rendimento, con 8 reti segnate su 30 partite giocate, una particolarmente pregevole al volo da fuori area contro il Dunfermline rimasta impressa nell'immaginario collettivo\nA fine esperienza con la squadra scozzese, il giocatore collezion\u00f2 65 partite segnando 13 gol in tre stagioni e mezza e vincendo in entrambe le prime 2 annate sia campionato che coppa nazionale.\nOltre che per i gol e le sue prestazioni, Kan\u010del'skis fece parlare di s\u00e9 in Scozia per alcuni momenti in campo fuori dalle righe. \nNel 2000-2001, durante una partita vinta 7-0 contro l'Ayr United nella quale il russo aveva segnato un gol e sarebbe stato eletto uomo partita, nel dare il via ad un'azione offensiva si port\u00f2 la mano in fronte e sal\u00ec con entrambi i piedi sul pallone, sostenendo poi che stava cercando di capire dove fosse l'attaccante non particolarmente alto. Altro momento piuttosto chiacchierato dai media britannici fu una strana piroetta in aria per cercare di dribblare un avversario in una partita di campionato senza che lo stesso toccasse minimamente il pallone a terra.\nDalla stagione 2000-2001 il russo vide sempre meno il rettangolo verde, relegato in panchina dal tecnico Dick Advocaat col quale entr\u00f2 presto in contrasto. L'ala russa non manc\u00f2 di accusare successivamente Advocaat sostenendo come, a suo dire, oltre a gestire il gruppo come fossero un'accademia militare o dei ragazzini, preferisse platealmente i giocatori olandesi fatti arrivare a prescindere da quelle che fossero le reali prestazioni in campo, di fatto logorando il gruppo e i rapporti con gli altri calciatori presenti. Le critiche di Kan\u010del'skis, presenti anche nella sua autobiografia del 2018, vennero indirettamente confermate dall'allora capitano dei Rangers Lorenzo Amoruso, che spese parole analoghe su Advocaat.\n2001-2003: tra ritorni in Inghilterra e un'altra annata in Scozia.\nNel gennaio 2001, sempre meno utilizzato dalla squadra scozzese nonostante una rete da subentrante in Champions League contro il Galatasaray, fu dato in prestito al Manchester City, dove per\u00f2 gioc\u00f2 10 partite senza segnare alcun gol in campionato, mentre si tolse la soddisfazione di segnare un gol in FA Cup ancora una volta contro il Liverpool. Il club inglese sarebbe retrocesso a fine stagione ed il calciatore russo torn\u00f2 in Scozia a giugno. Gioc\u00f2 quindi un'altra stagione a Glasgow, registrando comunque 14 presenze tra campionato e coppa e 2 reti.\nA fine 2002, svincolatosi, dopo un periodo di allenamento con la squadra del Brighton &amp; Hove Albion, ottenne un contratto dal Southampton. Il russo fece 2 apparizioni in bianco-rosso, sempre subentrando a partita in corso. I debiti del club portarono prima di Natale la dirigenza a rescindere il contratto di alcuni calciatori, tra i quali quello di Kan\u010del'skis. Pass\u00f2 quindi a gennaio all'Al Hilal, club dell'Arabia Saudita.\nNel Regno Unito \u00e8 stato l'unico calciatore della storia ad aver segnato in tre derby britannici, ovvero quella della \"Old Firm\" di Glasgow, quello di Liverpool ed infine di Manchester.\nFine carriera.\nNel club arabo dell'Al Hilal l'esperienza si concluse dopo 3 presenze. Dopo un periodo di allenamento con vari club inglesi, pass\u00f2 alla Dinamo Mosca, fino all'accordo con il Saturn. Dopo due anni di esperienza con la squadra moscovita \u00e8 approdato al dove ha giocato due stagioni.\nSi \u00e8 ritirato dalla carriera professionistica nel febbraio 2007.\nNazionale.\nKan\u010del'skis fu convocato sin da giovane nelle file dell', con la quale gioc\u00f2 23 partite segnando 3 reti. Al momento dello scioglimento dell'Unione Sovietica partecip\u00f2 prima con la CSI e poi con la divisa della Nazionale russa, nonostante fosse ucraino di nascita. Nella Russia gioc\u00f2 36 partite ufficiali segnando 5 gol.\nPresente con la CSI all'Europeo 1992, non partecip\u00f2 al mondiale di USA 1994 per forti contrasti col CT Pavel Sadyrin, contro il quale si dice addirittura che capeggi\u00f2 un gruppetto di calciatori dissidenti nello spogliatoio. Tuttavia Andrej ha smentito successivamente parte delle accuse, soprattutto per quelle che lo vedevano \"leader\" dei riottosi: in realt\u00e0 a suo dire fu contattato telefonicamente e alla domanda rivoltagli se fosse d'accordo sulla linea degli altri contestatori, lui rispose affermativamente e segnarono la sua posizione con una crocetta. Non ha esitato a dire durante la rettifica che, nonostante le ragioni che lo spingessero insieme ai compagni a contestare Sadyrin, nutre notevoli rimpianti per non aver partecipato a quel Mondiale.\nPartecip\u00f2 quindi all'Europeo 1996, giocando da titolare per tutta la durata dell'incontro le prime due partite contro Italia, dove mise in difficolt\u00e0 sulla destra Paolo Maldini, e Germania. La Russia usc\u00ec per\u00f2 subito dalla competizione.\nNel 1997, durante la partita di qualificazione ai Mondiali tra Russia e Italia a Mosca, ha giocato per il resto del primo tempo a seguito dell'infortunio, circa quindici minuti, con la rotula ed il ginocchio sinistro rotti continuando comunque a correre, dicendo in seguito che con il freddo piuttosto elevato sentiva un dolore fortissimo ma riusciva comunque a muoversi pur zoppicando.\nFallita la qualificazione al Mondiale del 1998, ha residualmente giocato per poi abbandonare il calcio internazionale.\nAllenatore.\nKan\u010del'skis dopo la carriera da calciatore ha intrapreso quella di dirigente prima ed allenatore poi. Ha allenato dal 2006 le squadre russe Torpedo-ZIL Mosca e Ufa. \u00c8 stato poi ingaggiato a campionato in corso dai lettoni dello J\u016brmala per scongiurare una retrocessione poi comunque avvenuta. Ha poi tentato nel 2014 l'avventura con la squadra russa di terza divisione Solyaris di Mosca, dove viene esonerato dopo 3 mesi per aver mancato matematicamente la promozione alla serie superiore.."}
{"id": "81103", "revid": "709565", "url": "https://it.wikipedia.org/wiki?curid=81103", "title": "Gohonzon", "text": "Il Go-honzon (\u5fa1\u672c\u5c0a, \"Oggetto di culto\", dalla pronuncia giapponese dei caratteri cinesi \u5fa1 \"go\" che \u00e8 un titolo onorifico, e \u672c\u5c0a \"hon-zon\", cio\u00e8 \"oggetto di culto\") \u00e8 un \"ma\u1e47\u1e0dala\" iscritto su di una pergamena redatta in caratteri cinesi e sanscrito.\nSi tratta dell'oggetto di culto del Buddhismo Nichiren, scuola buddhista giapponese fondata nel XIII secolo dal monaco buddhista Nichiren (\u65e5\u84ee, 1222-1282). \nIl \"Go-honzon\" \u00e8, nella scuola Nichiren Sh\u014dsh\u016b, una fedele copia del \"Dai-Gohonzon\" (\u5927, giapp. \"dai\", \"grande\") \u00e8 stato inciso 200 anni dopo la morte di Nichiren non esistendo la tecnologia necessari per poterlo fare in quel periodo storico, in una tavola lignea e conservato tutt'oggi nel padiglione H\u014dan-d\u014d (\u5949\u5b89\u5802), presso il tempio Taiseki-ji (\u5927\u77f3\u5bfa), dalla scuola Nichiren Sh\u014dsh\u016b fondata dal discepolo di Nichiren, Nikk\u014d (\u65e5\u8208, 1246-1333). La Nichiren Sh\u014dsh\u016b \u00e8 stata fondata nel 1919.\nEsso nella Nichiren Sh\u014dsh\u016b riceve, prima di essere affidato ad un credente, la Cerimonia dell'\"Apertura degli occhi\" per permettere a chi pratica di fronte ad esso di fondere la propria natura con quella del Buddha (\"Kyo-chi Myo-go\") e conseguire immediatamente l'illuminazione.\nFino al 7 settembre 1993, anche la Soka Gakkai aveva dei Gohonzon analoghi, ma da quella data ha cominciato a sostituirli con delle riproduzioni di un Gohonzon trascritto dal 26\u00b0 Sommo Patriarca della Nichiren Sh\u014dsh\u016b, Nichikan (1663-1726).\nIl \"Go-honzon\" non simboleggia alcuna divinit\u00e0, ma \u00e8 la vita stessa del \"Buddha originale\" (\u672c\u4f5b, \" hon butsu\"), titolo attribuito dalla Nichiren Sh\u014dsh\u016b e dalla Soka Gakkai, la Soka Gakkai \u00e8 un ente religioso laico che si \u00e8 distaccato dalla Nichiren Sh\u014dsh\u016b per motivi dottrinali. La scuola originale fondata direttamente da Nichiren \u00e8 la Nichiren sh\u016b. \nQuesto \"ma\u1e47\u1e0dala\" \u00e8 trascritto in inchiostro \"sumi\" (\u58a8\u7d75) con la funzione di aiutare ogni singolo essere vivente a realizzare la vera entit\u00e0 di tutti i fenomeni attraverso la \"Legge mistica\" rappresentata dal \"daimoku\" (\u984c\u76ee). \nDavanti ad esso il fedele medita, prega, esprime gratitudine e ricerca la condizione che la base dottrinaria buddhista di questa scuola considera la pi\u00f9 alta, nell'essere umano e nell'universo, la condizione che viene ad identificarsi con la stessa \"Legge Fondamentale di causa ed effetto\", e manifesta attivamente la decima delle condizioni possibili (nella visione buddhista mah\u0101y\u0101na del principio dei dieci mondi, \u5341\u754c giapp. \"j\u00f9kai\"): la 'buddhit\u00e0 '(lo stato di buddha, \u4f5b giapp. \"butsu\").\nLa realizzazione dell'\"illuminazione\", nel Buddhismo Nichiren, \u00e8 una condizione dinamica che si manifesta attraverso il vivo interessamento per lo stesso raggiungimento dell'\"illuminazione\" da parte delle altre persone attraverso azioni concrete nella propria vita, l'invocazione, del \"daimoku\" (\"nam my\u014dh\u014d renge ky\u014d\" \u5357\u7121\u5999\u6cd5\u84ee\u83ef\u7d4c) si legge Namu Myoho Renge Kyo, e la recitazione del \"gongy\u014d\" (\u52e4\u884c, lett. servizio devozionale) che corrisponde alla recitazione di due capitoli del \"Sutra del Loto\", cio\u00e8 di un brano del (comunemente indicato come \u65b9\u4fbf\u54c1 giapp. \"h\u014dben-hon\") e del (\u58fd\u91cf\u54c1 \"jury\u014d-hon\") sono i due capitoli fondamentali ma si leggono e recitano anche altri."}
{"id": "81105", "revid": "1632387", "url": "https://it.wikipedia.org/wiki?curid=81105", "title": "Stato della materia", "text": "Con stato della materia (o stato di aggregazione delle molecole) si intende una classificazione convenzionale degli stati che pu\u00f2 assumere la materia a seconda delle propriet\u00e0 meccaniche che manifesta.\nI principali stati della materia.\nLa distinzione tra gli stati della materia viene storicamente fatta basandosi sulle seguenti differenze qualitative:\nSolido.\nNello stato solido i costituenti della materia sono legati da forze molto intense che consentono soltanto moti di vibrazione, nella maggior parte dei casi le molecole si distribuiscono secondo un reticolo cristallino o in maniera amorfa. L'unico modo per variare la forma di un solido consiste nell'applicazione di forze abbastanza intense da spezzare i legami, causando per\u00f2 la rottura o il taglio del corpo.\nLiquido.\nNello stato liquido le forze tra i componenti della materia sono meno intense ed essi sono liberi di scorrere gli uni sugli altri. Un liquido va incontro a variazioni di volume molto meno marcate rispetto ai gas tanto che nel linguaggio comune si dice impropriamente che il volume dei liquidi non varia, ma questo non \u00e8 vero: piuttosto, a parit\u00e0 di variazione di temperatura \"\u0394T\" o variazione di pressione \"\u0394P\", la variazione di volume nei liquidi \u00e8 molto pi\u00f9 bassa della variazione di volume nei gas e tende ad assumere la forma del recipiente nel quale \u00e8 contenuto.\nAeriforme.\nNello stato aeriforme le interazioni sono estremamente deboli e ai costituenti \u00e8 consentito muoversi indipendentemente, non hanno dunque forma propria e tendono a espandersi e occupare tutto il volume disponibile, risultando comprimibili.\nParticolari aeriformi sono i gas, i vapori e i fluidi supercritici.\nPlasma.\nLo stato plasmatico \u00e8 simile a un gas ma \u00e8 ionizzato, costituito da un insieme di elettroni e ioni e globalmente neutro (la cui carica elettrica totale \u00e8 nulla). In quanto tale, il plasma \u00e8 considerato come il \"quarto stato\" della materia, che si distingue quindi dal solido, dal liquido e dall'aeriforme, mentre il termine \"ionizzato\" indica che una frazione significativamente grande di elettroni \u00e8 stata strappata dai rispettivi atomi.\nCondensato di Bose-Einstein.\nIl condensato si forma quando dei bosoni sono raffreddati a temperature di poco superiori allo zero assoluto. In questo stato la maggior parte delle particelle del condensato occupa lo stato quantistico di minima energia, e gli effetti quantistici (come la sovrapposizione delle loro funzioni d'onda), che di solito sono rilevanti solo su scala microscopica, diventato osservabili anche a livello macroscopico. Possono essere formati a partire da gas a bassa densit\u00e0 di atomi ultrafreddi, o da alcune quasiparticelle all'interno di solidi, come gli eccitoni. Ha molte somiglianze con lo stato superfluido dell'elio-4.\nAltri stati.\nNella scienza moderna in realt\u00e0 questa semplice classificazione risulta inadeguata a descrivere esaustivamente le numerose possibilit\u00e0 che ha la materia di organizzarsi. Il plasma e il condensato di Bose-Einstein sono stati probabilmente i primi \"nuovi\" stati della materia a essere aggiunti a questa catalogazione, ma ce ne sono molti altri, i quali compaiono in condizioni particolari di temperatura e pressione:\nCambiamenti di stato.\nQuando la materia viene sottoposta a variazione di pressione e temperatura pu\u00f2 passare a uno stato di aggregazione diverso, si verifica quindi un passaggio di stato.\nOgni passaggio di stato \u00e8 caratterizzato dalla rottura o dalla formazione di legami chimici, durante il cambiamento di stato la temperatura del sistema rimane costante e ogni sostanza per cambiare stato ha bisogno di una certa quantit\u00e0 di calore, il calore latente, di ioni o di energia.\nI passaggi di stato sono i seguenti:"}
{"id": "81111", "revid": "74801", "url": "https://it.wikipedia.org/wiki?curid=81111", "title": "Joseph Addison", "text": "Biografia.\nIl suo nome \u00e8 solitamente ricordato per essere stato il fondatore del giornale \"The Spectator\", o anche assieme a quello di Richard Steele, che invece fond\u00f2 \"The Tatler\" (Il chiacchierone). \u00c8 passato alla storia con la definizione di \"padre del giornalismo inglese\".\nAddison nacque nel Wiltshire. Suo padre, Lancelot Addison, era decano della cattedrale di Lichfield. Addison studi\u00f2 alla scuola Charterhouse, dove incontr\u00f2 per la prima volta Steele, ed in seguito a Oxford, presso il Queen's College, mettendosi in luce nello studio dei classici. Nel 1693 dedic\u00f2 un poema a John Dryden, poeta laureato, e la sua prima opera, pubblicata nel 1694, fu un libro riguardante le vite dei poeti inglesi. Nello stesso anno tradusse le Georgiche di Virgilio.\nNel 1699 cominci\u00f2 la sua carriera di diplomatico e viaggi\u00f2 molto in tutta l'Europa, scrivendo e studiando politica. Al suo soggiorno in Italia dedic\u00f2 ben due testi, uno del 1701 intitolato \"Letter from Italy to the Right Hon. Charles Lord Halifaz\", l'altro del 1705 intitolato \"Remarks on Several Parts of Italy\". Il suo poema \"The Campaign\", che celebrava la battaglia di Blenheim, gli valse una promozione e nel 1705 divent\u00f2 sotto-segretario di stato nel governo di Charles Montagu, primo conte di Halifax. Nel 1708 fu membro del parlamento per Malmesbury e subito dopo fu mandato in Irlanda, dove incontr\u00f2 Jonathan Swift. In seguito aiut\u00f2 a fondare il Club Kitcat e rinnov\u00f2 la sua associazione con l'amico Steele. Con lui fond\u00f2 \"The Spectator\" nel 1711, e cominci\u00f2 una seconda carriera come drammaturgo.\nNel 1716 spos\u00f2 la contessa di Warwick, e la sua carriera politica conobbe un periodo di splendore: serv\u00ec il Segretario di Stato dal 1717 al 1718. Nonostante ci\u00f2, il suo giornale politico, \"The Freeholder\", fu ampiamente criticato, e Alexander Pope fu uno dei tanti che lo derisero nominandolo \"Atticus\". Nel 1718 gli furono imposte le dimissioni dalla carica di Segretario di Stato a causa delle sue condizioni di salute, ma rimase un parlamentare fino alla morte. Fu sepolto all'Abbazia di Westminster.\nOltre ai due testi dedicati al suo soggiorno italiano, le altre opere principali di Addison furono: \"Dialogues upon the Usefulness of Ancient Medals\", pubblicato nel 1721, nel quale l'autore evidenzia una certa erudizione nel settore della numismatica, disciplina necessaria come chiave di accesso verso il mondo antico; \"The Campaign\", del 1705, poemetto richiesto dal ministro inglese per celebrare la vittoria della battaglia di Blenheim e la tragedia \"Cato\", del 1713 che riscosse un buon successo. Un suo impegno infruttuoso fu invece quello di rinnovare il teatro inglese di costume, visto il fallimento di \"The Drummer\"."}
{"id": "81119", "revid": "33689", "url": "https://it.wikipedia.org/wiki?curid=81119", "title": "Antef I", "text": "Biografia.\nAntef I \u00e8 stato il primo rappresentante della XI dinastia ad attribuirsi, almeno formalmente, il titolo di \"Re dell'Alto e del Basso Egitto\", ossia di faraone.\nFiglio maggiore e successore di Mentuhotep I, molto probabilmente condusse una vittoriosa campagna contro Ankhtifi, potente signore di Hierakonpolis fedele al sovrano di Heracleopolis Magna. L'identificazione di questo sovrano avversario \u00e8 controversa: nella tomba di Ankhtifi viene citato un misterioso re \"Kaneferra\" che gli egittologi interpretano come uno dei tanti Neferkara che regnarono durante il periodo heracleopolita. Secondo alcuni studiosi potrebbe trattarsi di Neferkara III.\nDopo questa azione militare, che lo vide conquistare i governatorati di Ankhtifi a sud di Tebe, oltre alle citt\u00e0 di Coptos e Dendera (capoluoghi rispettivamente del 5\u00b0 e 6\u00b0 \"nomos\" dell'Alto Egitto), Antef I adott\u00f2 i titoli della sovranit\u00e0 su tutto l'Egitto, assumendo il nome \"Horo\" Sehertawy.\nAntef I dovrebbe aver regnato al massimo 16 anni: il Canone Reale, danneggiato in questo punto, riunisce il suo regno e quello del padre Mentuhotep I in un'unica posizione; tuttavia non vi \u00e8 alcuna prova di una eventuale coreggenza tra i due. Probabilmente \u00e8 lui il titolare di una tomba a saff ritrovata ad el-Tarif presso Tebe, nella necropoli nota come \"cimitero degli Antef\". A succedergli sul trono fu il fratello minore, Antef II.\nIn una raffigurazione realizzata al tempo del discendente Mentuhotep II e proveniente dal tempio di Montu a Tod, Antef I appare come il pi\u00f9 antico dei tre Antef che precedettero direttamente Mentuhotep II.\nTitolatura.\nDi questo sovrano si conosce anche una titolatura \"privata\", a conferma che l'assunzione dei titoli della regalit\u00e0 avvenne solamente dopo la vittoria contro il sovrano di Heracleopolis e i suoi alleati:\nD21:Q3:D36-F4:D36- D2*D1:O29-N35-M23-W25-N35:X1:I9\nrp\u02c1 \u1e253t \u02c1 hr tp \u02c13 n \u0161m\u02c1 ini it=f - \"Il Nobile di nascita, Signore e Gran Capitano del Sud Intef\""}
{"id": "81121", "revid": "287204", "url": "https://it.wikipedia.org/wiki?curid=81121", "title": "Stabio", "text": "Stabio \u00e8 un comune svizzero di 4\u00a0627 abitanti del Cantone Ticino, nel distretto di Mendrisio.\nStoria.\nSono numerosi i reperti romani trovati nel territorio di Stabio. Il pi\u00f9 importante \u00e8 la necropoli romana e longobarda che si trova in localit\u00e0 San Pietro; allo stesso periodo, il I secolo, risale anche la stele funeraria esposta alle spalle del municipio .\nA questi reperti nel XIX secolo si aggiunsero alcune placche in bronzo dorato longobarde, provenienti dal reperto detto \"Scudo di Stabio\" e trovate in localit\u00e0 Alla Vigna. Negli anni 1830 furono trovati inoltre diversi oggetti preziosi che oggi non sono pi\u00f9 a Stabio: una croce equilatera in oro e alcuni orecchini di tradizione bizantina.\nUna seconda necropoli, questa volta longobarda, fu trovata nel 1999 in localit\u00e0 Barico: si tratta di sei tombe, una delle quali conserva l'ampio corredo di un guerriero, del quale fanno parte la punta di una lancia, una cesoia, due coltelli, alcuni frammenti (di una croce in oro, di un pettine in osso e di una cassetta), una spada e parte del suo fodero, uno \"scramasax\", una tracolla e una cintura, un umbone, un gancio, l'impugnatura di uno scudo, uno sperone e alcune linguette. L'abbigliamento e le armi del guerriero, sottoposti a radiografia e tomografia all'ospedale di San Giovanni a Bellinzona e poi studiati al Museo Nazionale Svizzero di Zurigo, \u00e8 composto di lino filato, lana, vello ovino o caprino, fusaggine, ontano, quercia e pioppo.\nStabio fa parte della Svizzera dal 9 maggio 1517, quando fu scambiato con Domodossola in occasione del trattato di Ponte Tresa.\nSociet\u00e0.\nEvoluzione demografica.\nNel 2010 nel paese abitavano 4\u00a0345 persone, . L'evoluzione demografica \u00e8 riportata nella seguente tabella:\nInfrastrutture e trasporti.\nPosto sul confine con l'Italia, Stabio ospita i valichi di frontiera di Rodero e di Gaggiolo (quest'ultimo servito dalla strada H394/N24).\nIl comune \u00e8 dotato dell'omonima stazione un tempo parte della ferrovia di Valmorea, aperta nel 1926; dopo due anni, nel 1928, la ferrovia internazionale fu soppressa, tuttavia la linea in territorio svizzero rimase attiva come raccordo industriale. Nel 2008 iniziarono, in territorio svizzero, i lavori di realizzazione della nuova ferrovia Mendrisio-Varese; della quale il tratto Stabio-Mendrisio \u00e8 entrato in funzione il 15 dicembre 2014, restituendo cos\u00ec la stazione sita in via Ufentina 25 al servizio passeggeri. La linea Varese-Mendrisio \u00e8 stata inaugurata il 22 dicembre 2017 e l'inizio del servizio passeggeri regolare \u00e8 avvenuto il 7 gennaio 2018.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nNel comune hanno sede la squadra di calcio dilettantistica Football Club Stabio, la societ\u00e0 federale di ginnastica SFG Stabio e lo Sci Club Stabio, attivo dal 1979."}
{"id": "81126", "revid": "1652635", "url": "https://it.wikipedia.org/wiki?curid=81126", "title": "Bianco", "text": "Il bianco \u00e8 un colore con elevata luminosit\u00e0 ma senza tinta (per cui \u00e8 detto \"colore acromatico\").\nPi\u00f9 precisamente \u00e8 dato dalla sintesi additiva di tutti i colori dello spettro visibile (o di tre colori primari, ad esempio rosso, verde e blu oppure ciano, magenta e giallo). Da questo punto di vista, pu\u00f2 essere considerato l'opposto del nero, anch'esso senza tinta, ma dato dalla sintesi sottrattiva di tutti i colori dello spettro visibile (o di tre colori primari). In questo senso, si dice comunemente che il bianco \u00e8 dato dalla \"combinazione di tutti i colori\", mentre il nero \u00e8 dato dall'\"assenza di colore\".\nPrima che venisse accettata la teoria di Newton, la maggior parte degli scienziati riteneva che il bianco fosse il colore fondamentale della luce, e che gli altri colori si formassero solamente con l'aggiunta di qualcosa alla luce. Newton invece dimostr\u00f2 che il bianco era formato dalla combinazione di altri colori.\nLa luce bianca, al passaggio attraverso un prisma di cristallo, crea un arcobaleno con la gamma completa dei colori, suddividendosi in tutti i colori da cui \u00e8 composta.\nEtimologia.\nIl termine deriva etimologicamente dal germanico \"blank\", essendo venuto meno in italiano il latino \"albus\".\nIn natura.\nNel mondo vegetale, il colore bianco pu\u00f2 indicare la presenza di quercetina, allisolfuro o selenio.\nNel mondo animale, il colore bianco \u00e8 spesso utilizzato per mimetizzarsi nella neve. Molti animali (ad esempio la volpe polare) attraversano durante il periodo invernale una muta, durante la quale la pelliccia, pi\u00f9 scura nella stagione calda, diventa bianca. Altri animali invece, vivendo sempre in regioni ghiacciate vicino ai poli, presentano permanentemente una colorazione bianca (ad esempio: orsi polari).\nIl bianco \u00e8 inoltre conseguenza dell'albinismo, una particolare condizione presente dalla nascita in alcuni individui di molte specie che consiste nell'assenza di melanina.\nIl bianco \u00e8 il colore della neve. \u00c8 inoltre delle nuvole, assieme al grigio. In particolare, nuvole di colore pi\u00f9 grigio indicano un carattere delle nuvole pi\u00f9 temporalesco, mentre nuvole bianche sono generalmente meno cariche di pioggia.\nPercezione.\nNegli esseri umani.\nIl colore bianco \u00e8 percepito da un osservatore quando una luce che contiene tutte le componenti dello spettro elettromagnetico nel visibile (ovvero, una luce bianca) viene riflessa illuminando un oggetto. Nel caso in cui tutto lo spettro che illumina un oggetto venisse assorbito totalmente l'oggetto apparirebbe nero, mentre un oggetto appare di un determinato colore (es. verde) se l'oggetto assorbe tutte le lunghezze d'onda dello spettro ad eccezione della lunghezza d'onda relativa al colore con cui vediamo l'oggetto (es. verde).\nColorazione.\nIn pirotecnica.\nNell'ambito pirotecnico, giochi d'artificio di colore bianco possono essere ottenuti da siliciuro di calcio, sali di antimonio (ad esempio trisolfuro di antimonio) o magnesio, o attraverso una miscela di canfora, salnitro e zolfo.\nIn chimica analitica.\nNel saggio alla fiamma, una fiamma di colore bianco pu\u00f2 indicare la presenza di antimonio, magnesio o piombo. In generale, fiamme di colore bianco indicano una temperatura di fiamma elevata (intorno ai 1200 \u00b0C circa).\nCodifica.\nI monitor solitamente hanno un controllo della temperatura di colore, e permettono all'utente di selezionare la temperatura (solitamente tra alcuni valori fissi) della luce emessa quando il computer produce il segnale elettrico corrispondente al \"bianco\".\nRGB.\nLe coordinate RGB del bianco sono 255, 255, 255.\nCombinazioni con altri colori.\nNell'ambito del web, miscelando attraverso miscelazione sottrattiva il colore \"bianco\" (inteso come colore la cui codifica esadecimale \u00e8 #FFFFFF) con altri colori, si ottengono le seguenti combinazioni:\nLe combinazioni della tabella precedente sono valide solo \"a video\" e i colori risultanti sono ottenuti a partire dal codice del colore, ovvero attraverso un procedimento matematico da cui si ottiene il codice del colore che \u00e8 la combinazione \"teorica\" dei primi due colori.\nNel caso della pittura, della stampa e in altri ambiti in cui il colore bianco non \u00e8 ottenuto su uno schermo elettronico, bens\u00ec attraverso l'utilizzo di un pigmento o colorante, il colore che ne risulta pu\u00f2 essere pi\u00f9 o meno differente a seconda delle sostanze utilizzate, dal supporto e della proporzione dei due colori iniziali.\nLa miscelazione del bianco con gli altri colori fornisce dei risultati differenti da quelli indicati sopra nel caso in cui si utilizzino tecniche di miscelazione additiva (ad esempio combinando tra loro due fasci di luce di due colori).\nTemperatura di colore.\nNella scienza della luce c'\u00e8 un continuum di colori della luce che possono esser chiamati \"bianco\". Alcuni di questi colori sono quelli emessi tramite l'incandescenza da un corpo a temperatura molto elevata (v. Radiazione di corpo nero): per esempio, il colore della radiazione emessa da un corpo nero riscaldato alla temperatura di 2848 kelvin \u00e8 grosso modo equivalente alla luce della lampadina a incandescenza per uso domestico. Si dice pertanto che quest'ultima ha una temperatura di colore di 2848 kelvin. La luce bianca emessa dalle lampade di teatro ha invece una temperatura di colore superiore: circa 3200 K; la luce del giorno ha una temperatura di colore di 5400 K, ma pu\u00f2 variare da un rosso freddo fino a un blu a 25000 K.\nNon tutte le radiazioni di un corpo possono essere considerate luce bianca: la temperatura della radiazione dell'universo, ad esempio, \u00e8 solo di pochi kelvin ed \u00e8 quasi invisibile.\nBianchi standard.\nI bianchi standard sono definiti in relazione al diagramma cromatico della Commissione internazionale per l'illuminazione. Questi appartengono alla serie D degli illuminanti standard. L'illuminante D65 corrisponde originariamente alla temperatura di colore di 6500 K e rappresenta la luce del giorno standard.\nSimbolismo.\nNella cromoterapia.\nIn cromoterapia il bianco \u00e8 utilizzato per attenuare la sensazione di solitudine, chiarire le idee, trasmettere sensazioni di libert\u00e0 e alleviare la tensione emotiva.\nCollegamenti esterni.\n "}
{"id": "81129", "revid": "104265", "url": "https://it.wikipedia.org/wiki?curid=81129", "title": "Besazio", "text": "Besazio () \u00e8 un ex comune ticinese che dal 2013 \u00e8 diventato quartiere costitutivo della Citt\u00e0 di Mendrisio.\nGeografia fisica.\nBesazio \u00e8 situato sulle propaggini meridionali del Monte San Giorgio.\nOrigini del nome.\nSecondo la tradizione popolare il nome deriva da \"\"bel sass\", ossia \"bella pietra\" in dialetto ticinese, e si collegherebbe alla presenza delle cave di marmo di Besazio. Il sacerdote di Besazio Carlo Crespi invece rincondusse il nome alla sua posizione geografica, definendolo \"bel sasso, perch\u00e9 localit\u00e0 stupenda a 500 m. di altezza, situata in posizione incantevole sovrastante la pi\u00f9 amena, solatia collina del Mendrisiotto\"\".\nStoria.\nLa storia di Besazio, quale luogo di insediamento umano, ha le sue radici nell'antichit\u00e0, come dimostrato da numerosi ritrovamenti risalenti all'epoca romana: in particolare, sono state rinvenute delle tombe romane, alcune fondamenta di abitazioni di epoca romana e un antico fonte battesimale che era gi\u00e0 sarcofago romano (oggi trasformato in fontana e visibile nella piazza del paese).\nLa sua prima menzione come comune risale al 1335 con il nome \"\"Besatio\", ma nei secoli successivi, in particolare tra il XV e il XVIII, lo si ritrova anche con il nome \"Besaccio\"\". Amministrativamente e spiritualmente Besazio dipendeva dalla pieve di Riva San Vitale, da cui si separ\u00f2 nel 1579 eleggendo la chiesa di Sant'Antonino a parrocchia. Ques'ultima mantenne la funzione parrocchiale fino al XVII secolo, quando venne sostituita da quella che ancora oggi \u00e8 la chiesa parrocchiale del paese, ossia la chiesa dell'Immacolata.\nPer molti secoli l'economia di Besazio di bas\u00f2 sull'estrazione del marmo e sullo sfruttamento delle risorse agricole; attivit\u00e0 affiancate dall'emigrazione stagionale, anche di artisti e artigiani, che oltrepassavano i confini e mettevano al servizio di altri Paesi la loro forza lavoro e la loro abilit\u00e0. Inizialmente le mete furono soprattutto citt\u00e0 italiane, ma in seguito, soprattutto a partire dalla met\u00e0 del XVII secolo, anche altri Paesi dell'Europa centrale e orientale e dell'America (XX secolo).\nTra i cittadini illustri si possono annoverare Antonio Maria Fontana (1600 ca.-1668) e l'abate Antonio Fontana (1784-1865), i quali sono molto cari agli abitanti di Besazio.\nIl primo fu un architetto attivo soprattutto a Roma, al quale, secondo la letteratura locale, si deve il progetto, la costruzione e il finanziamento dell'oratorio della Madonna del Rosario a Besazio (oggi chiesa dell'Immacolata), e che \u00e8 ricordato anche per la sua generosit\u00e0 nei confronti del suo paese natale. In effetti egli nel suo testamento prescrisse \"che, morti il nipote Andrea Belloni e la sorella Caterina Fontana in Belloni, sia nomintata sua erede universale la Confraternita del SS.Rosario di Besazio, a cui andranno tutti i beni lasciati, comprese le case romane\", e questo legato fu quello che permise alla Confraternita, attiva nel campo formativo e di aiuto alle ragazze a costituire la loro dote per il matrimonio, di portare avanti le sue iniziative.\nL'abate Antonio Fontana invece fu un notevole insegnante e autore di vari manuali scolastici che erano molto diffusi in Lombardia e in Ticino, come la \"\"Grammatica pedagogica elementare della lingua italiana\" (1828) e il \"Trattenimento di lettura pei fanciulli di campagna\"\" (1832).\nGi\u00e0 comune autonomo che si estendeva per 0,87\u00a0km\u00b2, il 2013 \u00e8 stato accorpato a Mendrisio assieme agli altri comuni soppressi di Ligornetto e Meride. .\nLe cave di Besazio.\nLe cave erano di propriet\u00e0 della comunit\u00e0 di Besazio, ma erano gestite dai mastri di cava, che vi lavoravano con dedizione, trasmettendo il sapere di generazione in generazione. In particolare nel caso di Besazio si fa riferimento alle famiglie Realini, Fontana e Caslani, ma anche Toscani e Zoppi, le quali erano attive in una sorta di \"mercato delle predere\" (=cave) in cui cedevano e acquistavano il \"lavorerio\", ossia la gestione delle cave.\n\u00c8 proprio nelle cave di Besazio che Vincenzo Vela era attivo a partire dall'et\u00e0 di dieci anni: in effetti, l'apprendistato iniziava prestissimo, probabilmente intorno ai dieci-quindici anni, e prevedeva che i ragazzi alloggiassero presso il maestro, che offriva loro, oltre all'istruzione, vitto e alloggio dietro al pagamento di un compenso da parte della famiglia. L'apprendista era inoltre tenuto a seguire il maestro nelle sue migrazioni.\nSimboli.\nLo stemma, con la presenza di un blocco di marmo e di un compasso, ricorda l'attivit\u00e0 principale degli abitanti di Besazio, ossia quella di scalpellini nelle cave del paese.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81134", "revid": "838137", "url": "https://it.wikipedia.org/wiki?curid=81134", "title": "Angolo di parallelismo", "text": "In geometria iperbolica, l'angolo di parallelismo \u00e8 una quantit\u00e0 dipendente da una retta formula_1 e un punto formula_2 disgiunto da formula_1. Indica il minimo angolo che una retta parallela a formula_1 e passante per formula_2 forma con la normale a formula_1 passante per formula_2. \nA differenza di quanto accade nella geometria euclidea, l'angolo di parallelismo non \u00e8 retto, bens\u00ec acuto.\nDefinizione.\nSia formula_1 una retta nel piano iperbolico e formula_2 un punto esterno ad essa. Sia formula_10 la retta perpendicolare a formula_1 passante per formula_2. Sia formula_13 una retta passante per formula_2 e asintoticamente parallela a formula_1. L'angolo acuto formato dalle rette formula_13 e formula_17 \u00e8 l'angolo di parallelismo di formula_1 e formula_2.\nPropriet\u00e0.\nRette parallele.\nL'angolo di parallelismo pu\u00f2 essere definito in modo analogo anche in geometria euclidea: in questa geometria, risulta sempre essere un angolo retto ed \u00e8 quindi meno interessante. In geometria iperbolica, l'angolo formula_20 \u00e8 invece un angolo acuto, che pu\u00f2 variare nell'intervallo aperto formula_21.\nNella geometria iperbolica, le rette parallele a formula_1 passanti per formula_2 sono infinite. Queste sono esattamente le rette che formano con la normale formula_17 un angolo acuto maggiore o uguale a formula_20. Le due rette con angolo di parallelismo formula_20 sono asintoticamente parallele a formula_1. Tutte le rette con angolo maggiore di formula_20 sono ultraparallele con formula_1.\nDipendenza dalla distanza.\nL'angolo di parallelismo formula_20 in realt\u00e0 dipende soltanto dalla distanza formula_31 fra il punto formula_2 e la retta formula_1. Si tratta quindi di una funzione formula_34 definita per ogni valore non negativo di formula_31. Si tratta di una funzione decrescente. La relazione fra formula_20 e formula_31 pu\u00f2 essere espressa concretamente con una delle formule seguenti, tutte equivalenti:\nLimiti.\nQuando la distanza formula_31 tende a zero, l'angolo di parallelismo formula_20 tende all'angolo retto formula_44. Questo fatto \u00e8 in accordo con il principio seguente: la geometria iperbolica, letta localmente e vista con una lente di ingrandimento, assomiglia alla geometria euclidea (si tratta di un principio generale della geometria riemanniana, valido ad esempio anche nella geometria sferica).\nNelle formule precedenti si \u00e8 supposto lo spazio iperbolico avente curvatura negativa -1. In uno spazio iperbolico con curvatura negativa arbitraria formula_45, le due quantit\u00e0 sono in relazione secondo la formula seguente:"}
{"id": "81140", "revid": "76963", "url": "https://it.wikipedia.org/wiki?curid=81140", "title": "Jean Gr\u00e9millon", "text": "Biografia.\nGr\u00e9millon entr\u00f2 nel cinema nel 1923 con la realizzazione di un documentario, \"La cathedrale de Chartres\" (La cattedrale di Chartres) al quale faranno seguito tanti altri. I suoi primi film a soggetto, come \"Maldonne\" del 1927 e \"Gardiens de phare\" (Guardiani di faro) del 1929 scritto da Jacques Feyder, risentiranno della sua prima esperienza.\n In \"La petite Lise\", il suo primo film parlato, che risale al 1930, Gr\u00e9millon sfrutta la sua conoscenza della musica per ottenere effetti sonori davvero sorprendenti.\n La sua opera pi\u00f9 importante, \"L'\u00e9trange Monsieur Victor\" (Lo strano Monsieur Victor) (1932) risale al periodo d'anteguerra, ma la sua fama \u00e8 legata a un gruppo di film che vennero realizzati nel periodo bellico: \"Remorques\" (Tempesta) del 1941 per cui si avvalse della collaborazione di Jacques Pr\u00e9vert che ne scrisse la sceneggiatura; \"Lumi\u00e8re d'\u00e9t\u00e9\" (Luce d'estate) del 1942, un film di aspra critica sociale che ricorda \"La r\u00e8gle du jeu\" di Jean Renoir; \"Le ciel est \u00e0 vous\" (Il cielo \u00e8 vostro) del 1944 e \"Le six juin \u00e0 l'aube\" (Il 6 giugno all'alba) del 1945, un lungo mediometraggio sullo sbarco in Normandia.\n Il suo ultimo film a soggetto, \"L'amour d'une femme\" (L'amore di una donna) fu girato nel 1953, ma in seguito il regista ritorn\u00f2 al documentario con \"Astrologie\" (Astrologia) del 1953 e \"La maison des images\" (La casa delle immagini) nel 1956."}
{"id": "81141", "revid": "2048625", "url": "https://it.wikipedia.org/wiki?curid=81141", "title": "Riva San Vitale", "text": "Riva San Vitale () \u00e8 un comune svizzero di 2.627 abitanti del Cantone Ticino, nel distretto di Mendrisio.\nGeografia fisica.\nRiva San Vitale sorge sul Lago di Lugano, ai piedi del Monte San Giorgio, sito Patrimonio mondiale dell'UNESCO.\nStoria.\nLe origini del villaggio di Riva San Vitale risalgono all'epoca romana; da una lunga iscrizione tombale ritrovata in paese, una stele antecedente il III secolo, si \u00e8 saputo che il nome della localit\u00e0 era allora \"Vicus Subinates\", ossia paese dei Subinati. La prima citazione in un documento scritto risale tuttavia al 774 (nella forma \"Primo Sobenno\"), ossia alla fine dell'epoca longobarda. La pieve di Riva San Vitale \u00e8 stata tra le pi\u00f9 antiche della diocesi di Como. In et\u00e0 napoleonica ebbe vita effimera la Repubblica di Riva (1798); il 16 marzo 1790 la pieve cess\u00f2 di essere indipendente e venne aggregata alla comunit\u00e0 di Lugano.\nSociet\u00e0.\nEvoluzione demografica.\n. L'evoluzione demografica \u00e8 riportata nella seguente tabella:\nCultura.\nIstruzione.\n e dell'Istituto Pietro Canisio-Opera Don Guanella.\nInfrastrutture e trasporti.\nIl comune \u00e8 servito dalla stazione di Capolago-Riva San Vitale della ferrovia del Gottardo; tra il 1910 e il 1948 fu attiva la tranvia Chiasso-Riva San Vitale.\nSport.\nA Riva San Vitale hanno sede la Societ\u00e0 Tennis Tavolo Riva San Vitale (1967), la societ\u00e0 di atletica leggera ASSPO (1969), la societ\u00e0 bocciofila, la societ\u00e0 cestistica Riva Basket (1979) e la societ\u00e0 di calcio dilettantistica FC Riva (1948)."}
{"id": "81143", "revid": "122968449", "url": "https://it.wikipedia.org/wiki?curid=81143", "title": "Tremona", "text": "Tremona \u00e8 un ex comune ticinese che dal 2009 \u00e8 diventato quartiere costitutivo della Citt\u00e0 di Mendrisio.\nGeografia fisica.\nTremona \u00e8 situato sul versante meridionale del Monte San Giorgio.\nOrigine del nome.\nIl nome del quartiere deriva probabilmente dalla locuzione latina \"tre montes\", etimologia che pu\u00f2 essere comprensa pensando alla posizione del paese: in effetti, esso si trova circondato da \"monti\", che per\u00f2 non sono tre come ricordato dal nome, bens\u00ec quattro. Le colline prese in considerazione nel nome sono quelle del Castello (650 m s.l.m), di Sant'Agata (617 m s.l.m) e di Grom (574 m s.l.), mentre quella omessa \u00e8 Certara (561 m s.l.m).\nStoria.\n\"Ecco gli antenati del neolitico, poi del bronzo, poi del ferro. Tracce ne hanno lasciato un po' dappertuttto dalle nostre parti (...)\", scriveva lo studioso locale Giuseppe Martinola, e in effetti Tremona \u00e8 il luogo adatto per scoprire queste tracce. Sono stati infatti ritrovati oggetti nella zona del Castello (dove oggi sorge il parco archeologico) che permettono di constatare come la storia dell'abitato sulla collina sia cominciata nel lontano Neolitico per proseguire durante l'Et\u00e0 del Bronzo e l'Et\u00e0 del ferro: in particolare, per il primo periodo sono state ritrovate asce di serpentino, lame, e frammenti di recipienti di terracotta; per il secondo, invece, frammenti di vasi a forma di campana rovesciata; infine, per il terzo vasi di ceramica creati usando il tornio, orecchini di bronzo, fibule . In realt\u00e0 non troviamo solo oggetti con il ruolo di testimoni di queste antiche epoche, ma anche una necropoli databile alla seconda Et\u00e0 del ferro e all'epoca romana (42 tombe) . La storia dell'abitato non si arresta all'et\u00e0 romana, e vi sono altre tracce che permettono di giungere fino al XV secolo, in particolare gli scavi hanno fatto riemergere:\nNon solo scavi archeologici ma anche tracce meno remote ci permettono di tracciare la storia di questo borgo, che per un lungo periodo fu legato alla pieve di Riva S.Vitale dal punto di vista amministrativo e spirituale. Nel 1493 si separ\u00f2 e divent\u00f2 diventando parrocchia autonoma, facendo capo inizialmente alla chiesa di S.Agata e poi alla chiesa di S.Maria Assunta .\nSimboli.\nLo stemma viene delineato ne \"L'armoriale dei Comuni ticinesi\" di Gastone Cambin come segue: \"\"Di rosso alla brenta d\u2019argento, bordata, caricata d\u2019uva fogliata, il tutto d\u2019oro, sostenuto da tre monti di verde. L\u2019arma deriva dal nome Tremona che, secondo l\u2019opinione popolare, significa Tre monti: infatti l\u2019abitato si trova in una conca, circondata da tre colline. La maggior caratteristica della zona \u00e8 la ricchezza dei vigneti, principale fonte di guadagno della popolazione\". \"\nMonumenti e luoghi d'interesse.\nArchitetture religiose.\nChiesa di S.Maria Assunta.\nLa chiesa di S.Maria Assunta \u00e8 attestata dal 1578, anno in cui il vescovo di Como Mons. Bonomi in visita la defin\u00ec \"cappella fatta a novo\" , e nel 1770 sostitu\u00ec la chiesa di Sant'Agata nel suo ruolo di chiesa parrocchiale.\nLa chiesa conserva affreschi di Antonio Rinaldi (immagine di Sant'Agata e Sant'Apollonia), Francesco Antonio Giorgioli (immagine dell'Assunta), Bernardino Luini (immagine della Madonna col Bambino), e Silvano Gilardi (immagine del beato Manfredo Settala e di Santa Lucia) e venne restaurata nel 1972 ad opera di Alberto Finzi.\nChiesa di Sant'Agata.\nQuando Tremona nel 1493 divenne parrocchia, separandosi dalla pieve di Riva S.Vitale, la Chiesa di Sant'Agata assunse la funzione parrocchiale. Le sue origini sono misteriose, ma un'opinione diffusa \u00e8 che essa venne costruita sui resti di una fortezza longobarda (a sostegno di questa tesi sarebbero il tozzo del campanile e il parere di alcuni che Sant'Agata fosse tra le \"sante longobarde\").\nLa Chiesa conserva affreschi gotici, frammenti di affreschi della scuola dei Seregnesi della seconda met\u00e0 del XV secolo, una medaglia con il martirio di Sant'Agata eseguita da Francesco Antonio Giorgioli, e la statua della santa, che fu modellata da Francesco Silva (1560-1641). Prima di accedere alla chiesa sono inoltre visibili anche l'ossario (in cui \u00e8 presente il mezzobusto di Antonio Rinaldi scolpito da Enrico Mariotti) e la Via Crucis con affreschi di Mario Ribola.\nSiti archeologici.\nParco archeologico di Tremona.\nTremona \u00e8 molto conosciuta per gli scavi archeologici che hanno permesso di ricostruire la storia dell'abitato sulla collina del Castello e di riflesso anche della regione. Tali ricerche hanno preso avvio nel 1991 e nel corso degli anni hanno permesso di portare alla luce tracce relative a varie epoche (vedasi \"Storia\"). L'importanza fu tale da suggerire la costruzione di quello che oggi \u00e8 noto con il nome di \"parco archeologico di Tremona\" inaugurato nel 2016. Questo luogo consente ai visitatori di confrontarsi con un passato lontano e soprattutto addentrarsi all'interno della vita quotidiana di un villaggio medievale, che nel caso di Tremona si dedicava con dedizione all'agricoltura, ma anche e soprattutto all'artigianato: in effetti sono stati trovati reperti che consentono di affermare che gli abitanti si dedicavano alla lavorazione del metallo e all'artigianato tessile (filatura, tessitura, cucito e lavorazione delle pelli). \n&lt;br&gt; Al fine di addentrarsi all'interno del villaggio medievale il parco archeologico offre varie possibilit\u00e0, tra cui un itinerario guidato che attraverso pannelli illustrativi consente di comprendere gli aspetti caratteristici della vita quotidiana, un video in 3D che mostrano la ricostruzione del villaggio e dieci tappe di realt\u00e0 aumentata che consentono al visitatore di proiettarsi direttamente nell'epoca medievale e visitare ad esempio la bottega del fabbro e le abitazioni.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nArte.\n\"\"Tremona primeggia (...) nell'espressione artistica: una vera e propria fioritura mai avvizzita nei secoli\" scrisse Giovanni Piffaretti, sottolineando la vocazione artistica degli abitanti di questo paese come Antonio Rinaldi, Enrico Mariotti, Giuseppe Rusconi e i Durini.\nMolti artisti furono costretti a cercare fortuna altrove, perch\u00e9, come sottolinea lo stesso Piffaretti in un'altra sua opera, \"Non si deve pensare che i Ticinesi abbandonassero i loro villaggi quali artisti compiuti, consci di una missione culturale o estetica, per portare la loro genialit\u00e0 nel mondo. Niente di tutto questo: i Ticinesi emigravano come lapicidi, manovali, fornaciai, muratori, carpentieri, capomastri, ingegneri, architetti, stuccatori, pittori nella speranza di trovare modo di vivere e di combattere la fame\". Questo passo relativo ai Ticinesi in generale risulta calzante anche per le maestranze di Tremona, che spesso mettevano le loro doti al servizio di altri Paesi, pi\u00f9 o meno vicini. L'emigrazione artistica attuata dai tremonesi permette di affrontare anche la questione della scuola, visto che gli emigranti si trovavano in contesti in cui era loro richiesto saper scrivere, leggere e fare di conto. Imparare a scrivere risultava di fondamentale importanza anche per rimanere in contatto con i propri cari durante i mesi di assenza: la corrispondenza si svolgeva con l'ausilio di intermediari, in particolare il cappellano e il notaio, i quali ricevevano le lettere scritte dagli emigranti e le leggevano poi ai destinatari. Tra questi due intermediari sussiste per\u00f2 una differenza che va nella direzione della conservazione delle missive, in quanto i cappellani non conservarono le lettere, destinandole quindi alla scomparsa, mentre vi \u00e8 un caso di lettere inviate ai notai che sono state tramandate, ossia quelle che i notai Oldelli di Meride hanno conservato.\nA Tremona gli edifici che ospitarono la scuola furono: \nAntonio Rinaldi (1816-1875).\nAntonio Rinaldi, pittore con uno stile vicino al romanticismo, fu un cittadino illustre di Tremona che si form\u00f2 all'Accademia di Brera. Cominci\u00f2 i suoi studi nel 1829 e li port\u00f2 a termine nel 1840, ricevendo gli insegnamenti di Luigi Sabatelli, il quale per\u00f2 non riusc\u00ec ad avere un vero influsso sul pittore tremonese, che si sentiva maggiormente vicino al mondo artistico dominato da Francesco Hayez. Dopo i suoi studi il Rinaldi torn\u00f2 a Tremona, restandoci per gran parte della sua vita e rimanendo quindi un po' ai margini nella storia dell'arte dell'Ottocento italiano. Nonostante questo egli fece opere mirabili, come \"La Romantica\", \"Cacciatore piumato\", \"L\u2019Immacolata\", \"Il marmista Aglio\", \"Il Cappuccino\", \"La Santa Teresa in estasi\", \"Lo spazzacamino piangente\" e altri, che dimostrano la sua abilit\u00e0. Come ricorda Giuseppe Martinola il Rinaldi si ritrova in molte chiese della regione, ma anche in molte case civili del Mendrisiotto, e alcune delle sue opere sono visibili anche a Tremona, in particolare nel portico di Casa Andreazzi si trova una \"Madonna con Bambino\", all'interno il \"Giuramento del R\u00fctli\" e il \"Sacrificio di Antonio di Wikelried\", mentre nella corte della sua casa natale si trovano affreschi con i ritratti di Leonardo, Raffaello e Michelangelo.\nI Durini di Tremona.\nLa famiglia Durini giunse a Tremona sul finire del XVIII secolo dalla Lombardia. Giovanni Durini (1826-1907) arrivato in terra elvetica impar\u00f2 la professione di scalpellino ad Arzo, per poi seguire artisti di Tremona nelle loro migrazioni stagionali. Egli spos\u00f2 Elisabetta Vassalli, da cui ebbe due figli (Francesco e Lorenzo), e insieme intrapresero il viaggio che li port\u00f2 in Sud America (per dirla con un'espressione dialettale usata da tutti gli emigrati che andavano in America \"l'a traversaa ul buzun\"). Entrambi i figli facero brevemente ritorno in Europa, per tornare poi in Ecuador dopo gli studi di architettura. Lorenzo decise in seguito di tornare nel suo paese natale con i figli, che vi frequentarono la scuola elementare, ma dopo questo periodo torn\u00f2 in Ecuador definitivamente. Lorenzo, Francisco e Pedro Durini sono ricordati per la loro opera architettonica sul territorio ecuadoriano: infatti si ritrovano molteplici costruzioni e progetti realizzati da loro sulle piazze principali dell'Ecuador e ebbero un notevole ruolo nella trasformazione architettonica di questa terra. Questa loro opera ha permesso a Giovanni Piffaretti di affermare che \"Con le dovute proporzioni, l'intervento dei Durini nel tessuto urbano di quelle citt\u00e0, pu\u00f2 benissimo essere paragonato all'intervento del Gaud\u00ed a Barcellona, a quello del barone Haussmann nella Parigi della fine dell'Ottocento, in un'epoca immediatamente anteriore a quella dei nostri emigrati in Ecuador\"\".\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81144", "revid": "72396", "url": "https://it.wikipedia.org/wiki?curid=81144", "title": "Watchmen", "text": "Watchmen \u00e8 una miniserie a fumetti scritta dall'autore britannico Alan Moore e illustrata dal suo connazionale Dave Gibbons. \u00c8 stata pubblicata in dodici albi mensili dalla statunitense DC Comics tra il 1986 e il 1987 e raccolta in volume unico nel 1987. La prima edizione italiana venne pubblicata come inserto della rivista \"Corto Maltese\" della Rizzoli tra il 1988 e il 1990, e nel 1993 segu\u00ec l'edizione in volume brossurato. Nel corso degli anni l'opera \u00e8 stata edita in altre versioni anche da Play Press, Planeta DeAgostini e RW Edizioni, fino alla pi\u00f9 recente della Panini Comics.\nLa serie mette in scena dei personaggi originali in una realt\u00e0 ucronica esterna all'universo DC. L'opera \u00e8 ambientata negli Stati Uniti del 1985, un paese in cui i supereroi sono realt\u00e0 e hanno operato a servizio della legge come avventurieri in costume, prima di essere dichiarati fuorilegge da un decreto amministrativo che prendeva atto del crescente malcontento popolare nei loro confronti. Con il paese sull'orlo di una guerra nucleare contro l'Unione Sovietica, il ritrovamento del cadavere di un ex vigilante mette in moto le indagini dell'ultimo avventuriero in costume rimasto in azione, che ipotizza l'esistenza di un complotto mirato a eliminare i vecchi supereroi ormai ritiratisi.\nLa particolarit\u00e0 innovativa che differenzia \"Watchmen\" dai fumetti di genere che lo hanno preceduto \u00e8 quella di presentare i supereroi nel loro aspetto umano e quotidiano \u2014 con i loro problemi etici e personali \u2014 piuttosto che in quello straordinario e avventuroso, \"decostruendo\" l'archetipo del supereroe convenzionale. A questo si aggiungono un ampio uso di simboli ricorrenti, dialoghi con pi\u00f9 livelli interpretativi e metanarrazione. L'opera \u00e8 considerata un titolo di riferimento del fumetto nordamericano: ha introdotto approcci e linguaggi nuovi, oltre a temi pi\u00f9 maturi rispetto alla maggior parte delle storie a fumetti tradizionali pubblicate fino ad allora. Il successo di critica e pubblico di cui godette contribu\u00ec a diffondere il genere del romanzo a fumetti e ad aumentare la considerazione del valore dei fumetti come forma d'arte. Tra i numerosi riconoscimenti ottenuti, \"Watchmen\" \u00e8 a oggi l'unico fumetto ad aver vinto un premio Hugo e a essere inserito nella lista di \"Time\" dei cento migliori romanzi in lingua inglese dal 1923 a oggi.\nDopo un numero di tentativi infruttuosi di trasporre il fumetto in un film cinematografico, nel 2009 usc\u00ec il lungometraggio \"Watchmen\" del regista Zack Snyder. Nello stesso anno fu pubblicato il videogioco \"Watchmen: The End is Nigh\" per coincidere con l'uscita del film. Nel 2012 la DC Comics inizi\u00f2 la pubblicazione di \"Before Watchmen\", una serie a fumetti prequel di \"Watchmen\" realizzata senza il coinvolgimento di Moore e Gibbons.\nStoria.\nAmbientazione.\nLe vicende di \"Watchmen\" sono ambientate in una realt\u00e0 alternativa molto simile a quella del mondo reale, in un 1985 in cui Stati Uniti e Unione Sovietica sono in piena guerra fredda e sull'orlo di una guerra nucleare. La principale differenza con il mondo reale \u00e8 la presenza di supereroi nella societ\u00e0, che hanno influenzato e comportato un diverso epilogo per alcuni avvenimenti storici, come la vittoria degli Stati Uniti nella guerra del Vietnam o l'elezione del presidente Richard Nixon per ben cinque mandati. Sebbene questi \"avventurieri in costume\" vengano identificati come \"supereroi\", l'unico personaggio che possiede effettivi poteri soprannaturali \u00e8 il Dottor Manhattan, la cui esistenza ha dato agli Stati Uniti un decisivo vantaggio strategico sull'Unione Sovietica e ha inasprito i rapporti tra le due nazioni e la corsa agli armamenti. Col tempo per\u00f2 i vigilanti sono diventati sempre meno popolari tra il pubblico e la polizia, fino all'approvazione, nel 1977, del decreto Keene che li ha messi al bando. Mentre molti dei supereroi si sono ritirati dalle scene, il Dottor Manhattan e il Comico hanno accettato di operare come agenti governativi, e Rorschach, restio al cambiamento e ai compromessi, ha iniziato a vivere al di fuori della legge.\nTrama.\nNell'ottobre del 1985 la polizia newyorkese sta investigando sulla morte di Edward Blake. Venuto a sapere della cosa, Rorschach, l'ultimo misterioso avventuriero in costume ancora in attivit\u00e0, inizia a svolgere delle indagini in modo autonomo e scopre che Blake era in realt\u00e0 un suo conoscente: l'eroe mascherato chiamato il Comico, uno dei due avventurieri in costume che avevano accettato di mettersi al servizio del governo. Sospettando che la morte di Blake sia parte di un complotto pi\u00f9 grande finalizzato all'eliminazione degli eroi in costume, Rorschach decide di mettere in guardia gli altri ex avventurieri suoi conoscenti: il suo ex partner Daniel Dreiberg (il secondo Gufo Notturno), l'altro supereroe protetto dal governo Jon Osterman (il Dottor Manhattan), la compagna di questi Laurie Juspeczyk (la seconda Spettro di Seta) e Adrian Veidt (Ozymandias), da tutti considerato l'uomo pi\u00f9 intelligente del mondo e capo di un impero commerciale da lui creato dal nulla dopo essersi ritirato dalla vita avventurosa nel 1975.\nI sospetti del vigilante sembrano concretizzarsi quando, dopo la morte dell'ex supercattivo Moloch, Rorschach viene accusato dalla polizia del crimine e condotto al penitenziario di Sing Sing; Adrian Veidt \u00e8 oggetto di un tentativo di assassinio da parte di uno sconosciuto, dal quale riesce per\u00f2 a salvarsi grazie alle sue capacit\u00e0 di ex avventuriero; e l'onnipotente Dottor Manhattan si ritrova al centro di un'aspra contestazione popolare e mediatica originata dalla pubblicazione di una serie di prove che dimostrerebbero come alcuni suoi colleghi di lavoro abbiano contratto un tumore a causa della sua vicinanza. Questa crisi nella sfera pubblica si aggiunge a un'altra privata covata da lungo tempo: da quando \u00e8 divenuto un essere sovrumano, Osterman mostra sempre maggiori difficolt\u00e0 a relazionarsi con le altre persone. La crisi sentimentale con Laurie Juspeczyk, che si sente trascurata, lo porta quindi a prendere coscienza della sua estraneit\u00e0 alla societ\u00e0 umana e ad auto-esiliarsi su Marte. La sua partenza fa di colpo venire meno la supremazia militare degli Stati Uniti, scatenando l'opportunismo sovietico che subito invade l'Afghanistan; la tensione globale si aggrava cos\u00ec ulteriormente e Nixon si vede costretto a considerare l'eventualit\u00e0 di ricorrere a rappresaglie nucleari.\nLasciato Osterman, Laurie trova alloggio e conforto presso l'amico Daniel, segretamente innamorato di lei. I due avviano una relazione e, in preda al desiderio d'avventura, riesumano i loro vecchi costumi da vigilanti. Daniel confida a Laurie di cominciare a credere alla teoria di Rorschach secondo cui qualcuno, da qualche parte, sta cercando di eliminare i vecchi avventurieri in costume e insiste per andare a liberarlo dal carcere. Il Dottor Manhattan, intanto, ritorna sulla Terra per prendere Laurie e portarla con s\u00e9 su Marte: grazie ai suoi poteri infatti ha visto che nel futuro dovr\u00e0 tenere un'importante conversazione con la ragazza che lo pregher\u00e0, riuscendoci, di tornare definitivamente e salvare l'umanit\u00e0 dal disastro atomico imminente. Durante la loro discussione Laurie \u00e8 costretta ad accettare il fatto che l'odiato Blake, che aveva in passato cercato di violentare sua madre (la prima Spettro di Seta), \u00e8 in realt\u00e0 il suo padre biologico, in seguito a un secondo rapporto consensuale tra i due. Questa scoperta, che rivela la complessit\u00e0 delle relazioni umane, riaccende l'interesse del Dottor Manhattan per l'umanit\u00e0.\nNel frattempo, il ritrovato duo Rorschach-Gufo Notturno continua a indagare sul complotto contro gli avventurieri in costume, ma ogni pista non fa che aumentare i loro sospetti sullo stesso Veidt, prospettando ai due l'angosciante ipotesi che tutti gli avvenimenti che hanno coinvolto i membri del loro vecchio gruppo siano stati orchestrati proprio dal loro ex compagno. Rorschach scrive i suoi sospetti su Veidt nel proprio diario, in cui aveva annotato tutte le sue indagini, e lo spedisce a \"The New Frontiersman\", una rivista di estrema destra che leggeva spesso, poi insieme a Daniel parte alla volta di Karnak, la fortezza di Veidt in Antartide. Qui Veidt rivela che il suo piano per salvare l'umanit\u00e0 dall'imminente guerra nucleare consiste nel simulare una falsa invasione aliena a New York, sperando che la comparsa di un unico nemico comune faccia coalizzare le varie fazioni mondiali a difesa del pianeta. Per ottenere ci\u00f2 ha fatto costruire dai pi\u00f9 grandi scienziati mondiali, impiegati in segreto su un'isola sconosciuta, un immenso mostro biomeccanico che, teletrasportato al centro di New York ha generato un'enorme onda d'urto che ha sterminato met\u00e0 della popolazione della citt\u00e0 e ha condotto alla pazzia molti dei sopravvissuti. Egli rivela inoltre di aver ucciso il Comico, che aveva scoperto per caso l'isola dove venivano compiuti gli esperimenti; di aver messo in piedi lo scandalo dei colleghi morti di cancro per costringere il Dottor Manhattan, l'unico che avrebbe potuto fermarlo, a lasciare il pianeta; di aver incastrato Rorschach per l'assassinio di Moloch; e di aver inscenato l'attentato alla sua vita per mettersi al di sopra di ogni sospetto.\nQuando Laurie e il Dottor Manhattan si teletrasportano a New York da Marte, trovano la citt\u00e0 ormai devastata e, seguendo il segnale da cui veniva controllata la creatura, giungono a Karnak. Veidt mostra quindi loro i notiziari che confermano la cessazione delle ostilit\u00e0 globali e la cooperazione contro la minaccia extraterrestre. Seppur inorriditi dal piano di Veidt, i vigilanti accettano di mantenere il silenzio per far perdurare lo stato di pace; Rorschach, invece, si prepara a fare ritorno negli Stati Uniti per rivelare tutta la verit\u00e0 sull'accaduto. Quando Jon prova a dissuaderlo egli gli fa capire che non riuscir\u00e0 mai a scendere a compromessi e che per questo \u00e8 meglio che muoia; il Dottor Manhattan, quindi, obbedisce alla richiesta dell'amico, e lo vaporizza. Lasciando Veidt col dubbio di aver fatto la cosa giusta, il Dottor Manhattan lascia la Terra per sempre, mentre Daniel e Laurie assumono nuove identit\u00e0 e continuano la loro relazione. A New York il caporedattore di \"The New Frontiersman\" si lamenta di dover redigere un articolo sull'Unione Sovietica a causa del nuovo clima politico e incarica uno dei suoi assistenti di cercare nell'archivio un po' di materiale riempitivo. La serie si conclude con l'uomo che allunga il braccio verso una pila di fogli sulla cui sommit\u00e0 poggia il diario di Rorschach.\nPersonaggi.\nAlan Moore aveva inizialmente pensato di strutturare la storia attorno a dei personaggi in disuso, che avrebbe potuto reinterpretare in chiave drammatica, e, dato che la DC Comics aveva di recente acquisito i diritti per alcuni personaggi della Charlton Comics, pens\u00f2 di sfruttarli. Quando per\u00f2 gli venne negato il loro utilizzo, l'autore decise, insieme all'illustratore Dave Gibbons, di ispirarsi ad essi per svilupparne di nuovi, potendo godere di una maggiore libert\u00e0 creativa nel ricalcare le figure preesistenti e sperimentare nuove formule. L'intento che Moore desiderava raggiungere con la sua opera era mostrare quattro o cinque \"modi radicalmente opposti\" di percepire e rapportarsi al mondo, dando ai lettori la possibilit\u00e0 di determinare quale fosse quello moralmente pi\u00f9 coerente. Rigettando la pratica di tediare i lettori con del \"trito moralismo\", l'autore cerc\u00f2 invece di mostrare i supereroi sotto una luce ambigua: \u00abQuello che volevamo fare era mostrare ogni cosa di queste persone, verruche e tutto. Dimostrare che anche il peggiore di loro possiede delle qualit\u00e0 o il migliore i suoi vizi\u00bb.\nRorschach, alias Walter Joseph Kovacs, \u00e8 un vigilante che indossa una maschera bianca con delle macchie di inchiostro nero sempre cangianti. Il suo personaggio \u00e8 basato sulle creazioni di Steve Ditko: Mr. A e Question. La sua filosofia di vita \u00e8 stata riassunta dallo storico del fumetto Bradford W. Wright come \u00abun insieme di valori in bianco e nero che assumono diverse forme ma che non si mischiano mai a formare scale di grigi, come le macchie del test da cui prende il nome\u00bb. Rorschach vede l'esistenza come casuale, ma ha un forte senso etico, che gli impedisce di scendere a compromessi e lo rende inflessibile nei confronti del crimine. A causa del suo carattere burbero e del suo personale senso di giustizia \u00e8 stato l'unico degli avventurieri in costume a non adattarsi alla messa al bando dei supereroi e si \u00e8 ritirato a vivere al di fuori dell'ordine costituito Moore rivel\u00f2 che non aveva previsto la morte di Rorschach fino al quarto numero, quando si rese conto che il suo rifiuto di scendere a compromessi avrebbe comportato la sua fine. Il personaggio era stato concepito per essere un \u00abavvertimento sui possibili esiti di una mentalit\u00e0 da vigilante. Ma molti lettori ritennero \u2014 contrariamente alle intenzioni di Moore \u2014 che la sua inflessibilit\u00e0 spietata e psicotica fosse la sua caratteristica pi\u00f9 accattivante\u00bb.\nGufo Notturno II (\"Nite-Owl II\"), alias Daniel Dreiberg, \u00e8 un vigilante ritiratosi dalle scene che usa dei gadget a tema gufo. \u00c8 basato su Blue Beetle II e, come il personaggio della Charlton aveva un predecessore, cos\u00ec Moore incorpor\u00f2 nella storia un avventuriero pi\u00f9 vecchio che usava il nome di Gufo Notturno prima di Daniel: il supereroe in pensione Hollis Mason. Richard Reynolds sottoline\u00f2 che, nonostante le origini Charlton del personaggio, il modus operandi di Gufo Notturno era pi\u00f9 simile a quello di Batman, mentre a detta di Klock, il suo aspetto civile \u00e8 reminescente di un \u00abClark Kent impotente e di mezza et\u00e0\u00bb.\nSpettro di Seta II (\"Silk Spectre II\"), alias Laurie Juspeczyk, \u00e8 la figlia di Sally Jupiter \u2014 la prima Spettro di Seta con cui ha un rapporto piuttosto teso \u2014 e del Comico. Di origine polacca, \u00e8 stata per anni l'amante del Dottor Manhattan. Il suo personaggio deriva per la maggior parte da Nightshade, ma Moore non era soddisfatto dall'eroina della Charlton e attinse anche a due dei suoi personaggi femminili preferiti: Black Canary e Phantom Lady.\nDottor Manhattan (\"Doctor Manhattan\"), alias Jon Osterman, \u00e8 un essere dai poteri soprannaturali e uno dei due ex avventurieri in costume a passare al servizio del governo. Come scienziato, Jon Osterman ottenne il controllo sulla materia nel 1959 quando rimase accidentalmente rinchiuso nella stanza dove si stava svolgendo un esperimento sul campo intrinseco. Il suo personaggio venne basato su Capitan Atom, tuttavia Moore riteneva di poter fare di pi\u00f9 con Manhattan e renderlo una \u00absorta di supereroe quantistico\u00bb. A differenza di altri supereroi, che mancano di approfondimento scientifico sulle loro origini, Moore cerc\u00f2 di incorporare elementi di fisica nucleare e quantistica nella sua creazione. L'autore riteneva che un essere che viveva in una dimensione quantistica non avrebbe percepito il tempo o la realt\u00e0 in modo lineare, cosa che avrebbe influenzato la sua comprensione dell'esistenza umana. Al tempo stesso per\u00f2 Moore voleva evitare di creare un personaggio privo di emozioni come Spock di \"Star Trek\", cos\u00ec fece mantenere al Dottor Manhattan abitudini umane e lo fece allontanare dall'umanit\u00e0 gradualmente. Il colore blu \u00e8 tratto da un precedente personaggio di Gibbon, Rogue Trooper, proposta che trov\u00f2 d'accordo anche Moore dal momento che lo rendeva unico nella tavolozza dei colori della serie. Moore era insicuro se la DC avrebbe dato loro il permesso di rappresentare il personaggio completamente nudo, dubbio che influenz\u00f2 il modo in cui raffigurarono il Dottor Manhattan; Gibbons fu per\u00f2 cauto nel mostrare la sua nudit\u00e0, attenuando i genitali \u2014 come in una statua classica \u2014 in modo che i lettori non la notassero subito e non la trovassero inopportuna.\nIl Comico (\"The Comedian\"), alias Edward Blake, \u00e8 un vigilante che faceva parte del gruppo dei Minutemen e rifiuta per primo di associarsi agli Acchiappa-Crimini, per poi diventare un agente governativo al passaggio del decreto Keene. La sua morte mette in moto gli eventi narrati in \"Watchmen\". \u00c8 ispirato a Peacemaker, con elementi di Nick Fury e del patriottismo di Capitan America. Richard Reynolds lo ha descritto come \u00abspietato, cinico e nichilista, ma allo stesso tempo capace di una maggior comprensione rispetto agli altri del ruolo di eroe mascherato\u00bb. Dopo aver tentato di violentare la prima Spettro di Seta, ebbe alcuni anni dopo un rapporto consensuale con essa da cui nacque Laurie.\nOzymandias, alias Adrian Veidt. Ispirandosi alle gesta di Alessandro Magno e grazie a un ferreo allenamento, Veidt cre\u00f2 il vigilante Ozymandias, ma si ritir\u00f2 dalla lotta al crimine per dedicarsi alla gestione del suo impero economico. Considerato da molti l'uomo pi\u00f9 intelligente del mondo, Moore trasse ispirazione per Veidt da Thunderbolt, perch\u00e9 lo affascinava l'idea di un personaggio che \u00abusa[va] il 100% del suo cervello\u00bb e \u00ab[aveva] il pieno controllo fisico e mentale\u00bb. Nel prendere iniziativa per aiutare il mondo, Veidt mostra dei tratti tipicamente da cattivo delle storie supereroistiche e in un certo senso \u00e8 il \"cattivo\" della serie. Gibbons a proposito ha commentato: \u00abUno dei suoi abbagli pi\u00f9 grandi [\u00e8] guardare dall'alto in basso il resto dell'umanit\u00e0, sdegnando il resto dell'umanit\u00e0\u00bb.\nGenesi dell'opera e realizzazione.\nNel 1985 lo scrittore Alan Moore stava considerando l'ipotesi di scrivere una storia con un gruppo di supereroi in disuso che avrebbe potuto rinnovare, come aveva fatto pochi anni prima con il personaggio di Miracleman. Egli riteneva che i Mighty Crusader della MLJ Comics sarebbero potuti essere disponibili per un simile progetto e deline\u00f2 cos\u00ec un giallo che si sarebbe aperto con il ritrovamento del cadavere di Shield al porto. Infine Moore si convinse che non importava quale gruppo di supereroi avrebbe utilizzato, fintanto che avessero mostrato il loro lato pi\u00f9 intimo e i lettori fossero stati in grado di identificarsi con loro, in modo che la scoperta della loro vera natura avrebbe generato \"shock e sorpresa\". Moore utilizz\u00f2 questa premessa per abbozzare una proposta intitolata \"Who Killed the Peacemaker\", che utilizzava l'omonimo gruppo supereroistico della Charlton Comics recentemente acquisito dalla DC Comics, e la present\u00f2 al curatore editoriale DC Comics Dick Giordano; egli apprezz\u00f2 il progetto, ma fu contrario all'idea di utilizzare i personaggi della Charlton per paura che \u2014 a detta di Moore \u2014 \u00abi loro preziosi personaggi sarebbero finiti uccisi o inutilizzabili\u00bb. Giordano persuase invece l'autore a continuare con supereroi nuovi. Inizialmente Moore temeva che dei personaggi inediti non avrebbero trasmesso ai lettori lo stesso coinvolgimento e le stesse emozioni, ma infine cambi\u00f2 idea: \u00abcap\u00ec che se avessi scritto i personaggi sostitutivi in modo accettabile, cos\u00ec che sarebbero apparsi per certi versi familiari, alcuni loro aspetti avrebbero suscitato una specie di eco supereroistica o di familiarit\u00e0 al lettore, allora avrebbe potuto funzionare\u00bb; senza contare che avrebbe goduto di maggior libert\u00e0 creativa.\nL'artista britannico Dave Gibbons, che aveva collaborato con Moore a un paio di progetti, era da tempo interessato a lavorare con il connazionale a una serie per la DC, cos\u00ec, quando apprese che Moore stava scrivendo una proposta per una nuova miniserie, lo contatt\u00f2 immediatamente per chiedergli di essere coinvolto nel progetto. Presa visione del soggetto, Gibbons chiese a Giordano di poter illustrare la serie e ottenne l'approvazione sia del curatore sia di Moore. Gibbons ingaggi\u00f2 John Higgins come colorista perch\u00e9 ammirava il suo stile \"inusuale\"; poich\u00e9 i due vivevano nelle vicinanze, poterono discutere e incontrarsi di persona invece che spedirsi il materiale attraverso l'oceano. Len Wein entr\u00f2 nel progetto come curatore, mentre Giordano supervision\u00f2 il tutto, anche se, a causa della grande esperienza e bravura degli artisti coinvolti, preferirono tenersi il pi\u00f9 possibile fuori dal processo creativo.\nDopo aver ricevuto il via libera, Moore e Gibbons passarono un giorno a casa di quest'ultimo a creare personaggi, sviluppare dettagli per lo scenario della storia e discutere insieme delle loro influenze. Essi concepirono quindi una storia che avrebbe dovuto portare \u00abi familiari supereroi vecchio stile in una realt\u00e0 completamente nuova\u00bb; Moore in particolare aveva l'obiettivo ambizioso di scrivere qualcosa che risultasse \u00abun \"Moby Dick\" dei supereroi; qualcosa che avesse quello stesso tipo di peso, quella stessa densit\u00e0\u00bb. L'autore ide\u00f2 i nomi e le descrizioni dei personaggi, ma lasci\u00f2 i dettagli del loro aspetto fisico a Gibbons. Il disegnatore trascorse quindi \u00abdue o tre settimane a fare schizzi\u00bb e infine si decise per un design che fosse facile da replicare.\nMoore inizi\u00f2 a scrivere la serie con buon anticipo, sperando di evitare ritardi di pubblicazione come si erano avuti per la miniserie DC \"Camelot 3000\". Nello scrivere la sceneggiatura per il primo numero, egli si rese conto di avere materiale sufficiente per realizzarne solamente altri cinque, cos\u00ec, di comune accordo con Gibbons, decise di alternare ai \u00abnumeri pi\u00f9 legati alla trama generale, numeri che approfondissero le origini dei personaggi principali\u00bb. Moore scrisse delle sceneggiature molto dettagliate per il successivo lavoro di Gibbons; lo script per il primo numero, ad esempio, era composto da \u00ab101 pagine scritte in modo molto fitto senza spazi tra le singole vignette o addirittura tra le pagine\u00bb. Gibbons fu costretto a numerare ogni pagina per evitare di confonderle e di mischiarle, e dovette effettuare diversi tentativi e riorganizzazioni prima di poter effettivamente passare all'inchiostratura delle tavole. Nonostante le precise istruzioni di Moore, le sue descrizioni si concludevano spesso con la nota: \u00abSe questa soluzione non ti sembra funzionare fai quello che ti appare migliore\u00bb; Gibbon tuttavia si attenne scrupolosamente alle istruzioni del collega. In effetti l'illustratore sugger\u00ec un unico cambiamento allo script: una momentanea interruzione alla narrazione di Ozymandias per difendersi da un attacco alle spalle di Rorschach, dal momento che aveva avuto l'impressione che il monologo fosse troppo lungo in relazione alla quantit\u00e0 di azione; suggerimento che Moore applic\u00f2 prontamente nella riscrittura della scena. Durante il processo creativo, Gibbons ebbe molta autonomia nello sviluppare il look visivo di \"Watchmen\" e inser\u00ec dettagli che lo stesso Moore ha poi ammesso di non aver notato se non successivamente. Di tanto in tanto Moore contatt\u00f2 il collega fumettista Neil Gaiman per dubbi e consigli su citazioni da inserire negli albi.\nNonostante le sue intenzioni iniziali, Moore ammise nel novembre 1986 che ci sarebbero stati dei ritardi nella pubblicazione, considerando che, con il quinto numero gi\u00e0 pubblicato, egli era ancora alle prese con la stesura del nono. Gibbons imput\u00f2 le cause del ritardo al modo frammentario con cui \u2014 a partire dal quarto numero \u2014 riceveva le sceneggiature da Moore, che li port\u00f2 a lavorare \u00absolo poche pagine alla volta\u00bb. Quando iniziarono a essere corti per le scadenze, Moore ingaggi\u00f2 un autista per consegnare i manoscritti a Gibbons con maggior celerit\u00e0, mentre l'illustratore si fece addirittura aiutare dalla moglie e dal figlio per suddividere le tavole in vignette e risparmiare cos\u00ec tempo. Verso la conclusione dell'opera, Moore si rese conto che la storia presentava delle somiglianze con \"The Architects of Fear\", un episodio della serie televisiva \"The Outer Limits\". Nonostante le pressioni di Wein affinch\u00e9 modificasse il finale, l'autore continu\u00f2 per la sua strada e tribut\u00f2 la puntata della serie TV menzionandola nell'ultimo numero della serie.\nStile e composizione.\nMoore e Gibbons concepirono \"Watchmen\" per esaltare i tratti distintivi del mezzo fumettistico e sottolineare i suoi punti di forza nelle aree \u00abdove nessun altro medium \u00e8 in grado di operare\u00bb. La storia in particolare fu pensata per essere letta \"quattro o cinque volte\", con alcune allusioni e collegamenti che si sarebbero colti soli dopo diverse riletture. I trascorsi da agrimensore di Gibbons gli permisero infatti di \u00abinserire una quantit\u00e0 incredibile di dettaglio in ogni singola vignetta\u00bb, considerando il fatto che \u2014 a differenza di un film \u2014 i lettori avrebbero potuto scorrere la storia al proprio ritmo e prendersi il tempo per esaminare nel dettaglio le tavole. Mentre Moore era pi\u00f9 \u00abpreoccupato con le implicazioni sociali della [presenza di supereroi]\u00bb, Gibbons si dedic\u00f2 a quelle tecniche e tecnologiche; pot\u00e9 quindi approfittare della realt\u00e0 alternativa della storia per cambiare dei dettagli del panorama statunitense, come l'aggiunta di auto elettriche, edifici dall'architettura leggermente differente e colonnine elettriche al posto degli idranti cos\u00ec \u00abda dare alla platea statunitense la possibilit\u00e0 di vedere la propria cultura con gli occhi di un estraneo\u00bb.\nGibbons annot\u00f2 tra i suoi ispiratori per lo stile dell'opera Norman Rockwell, Jack Kirby, Wally Wood e Harvey Kurtzman, oltre ai primi numeri di \"The Amazing Spider-Man\" di Steve Ditko e le serie del Dottor Strange, pur reinterpretati per dare a \"Watchmen\" il suo stile peculiare. Il look visivo venne modellato in modo tale che ogni pagina fosse identificabile come parte di quella specifica serie e non di \"qualche altro fumetto\". L'artista adott\u00f2 un tratto deciso utilizzando un \u00abpennino rigido che non permetteva grande modulazione in termini di spesso o sottile\u00bb, che, sperava, avrebbe \u00abdifferenziato l'opera dalle solite serie fumettistiche fluide e seducenti\u00bb. In \"Watchmen\", Gibbons ha slegato il proprio disegno dalle convenzioni fumettistiche del suo tempo, sviluppando uno stile di presentazione dei dialoghi con inquadrature che spesso non sono centrate sui personaggi principali, ma anzi li relegano quasi sullo sfondo per concentrarsi sull'ambiente circostante o su un suo dettaglio. Altre scelte inconvenzionali furono l'assenza degli effetti sonori onomatopeici e la riduzione al minimo delle linee di moto, limitandole a piccole azioni ed eliminandole del tutto nelle scene drammatiche come quelle di lotta. Al contrario, per rendere l'idea del movimento dei personaggi Gibbons si affid\u00f2 \u00aballa postura e al sangue\u00bb, di fatto \u00abaumentando la sensazione di realismo e limitando la voce dell'autore\u00bb.\nSeppur Moore dichiar\u00f2 di aver sempre ammirato i lavori del colorista John Higgins, \u00ablo associava sempre all'utilizzo dell'aerografo\u00bb, che non prediligeva; Higgins propose quindi di colorare \"Watchmen\" in uno stile europeo con tinte uniformi e adott\u00f2 una paletta basata su colori primari, richiamando cos\u00ec lo stile della \"Golden Age\". L'artista riserv\u00f2 particolare attenzione a variare la colorazione in base all'illuminazione delle varie scene, \u00abcos\u00ec da generare un maggior impatto emozionale e atmosfera rispetto all'utilizzo della stessa tonalit\u00e0 per tutta la storia\u00bb. Moore apprezz\u00f2 particolarmente il lavoro di Higgins sul sesto numero, che si apriva con tonalit\u00e0 \"calde e allegre\" per poi diventare via via pi\u00f9 scuro e dare alla storia un look cupo e tetro.\nStruttura.\n\"Watchmen\" \u00e8 articolato in 12 capitoli, originariamente pubblicati in albi separati. Le copertine dei singoli volumi raffigurano un primo piano di un singolo dettaglio senza elementi umani presenti e costituiscono al tempo stesso la prima tavola della storia e l'ultima, cos\u00ec che quello che sembra \u00abreale nel mondo reale muti un istante dopo in fumetto, un portale per un'altra dimensione\u00bb. Nelle edizioni uniche queste immagini costituiscono la prima e l'ultima vignetta di ciascun capitolo. La funzione del titolo e dell'intestazione degli episodi \u00e8 invece svolta da una versione breve di un'epigrafe tratta dalla letteratura classica o da quella pop, citazione che viene poi presentata in forma completa alla fine del capitolo stesso cos\u00ec da riassumere gli eventi in esso narrati. Per far risaltare ancor di pi\u00f9 la citazione, Moore scriveva la sceneggiatura dell'episodio solo dopo aver deciso quale frase utilizzare, cos\u00ec da inserire nel testo dei rimandi a essa.\nOgni tavola \u00e8 strutturata in una rigida griglia di tre per tre vignette spesso unite e allargate \u2014 anche fino a riempire l'intera pagina \u2014 a volte ristrette, ma sempre rettangolari, con le illustrazioni che non escono mai fuori dai margini. Gibbons si orient\u00f2 su questo schema per diverse ragioni: gli trasmetteva un senso di \"autorit\u00e0\"; la storia e la simbologia del racconto erano gi\u00e0 complesse di loro e aggiungere un altro elemento di complessit\u00e0 avrebbe squilibrato il tutto; e uno schema prevedibile aveva il vantaggio di diventare quasi invisibile col tempo, facendo scomparire la mano dell'artista e lasciando ai lettori l'illusione di leggere un prodotto non artefatto. Moore accett\u00f2 di buon grado la proposta dell'artista, che, grazie a uno schema predefinito, \u00abgli dava un livello di controllo sulla narrazione di cui non aveva mai goduto prima\u00bb e gli permetteva di variare \u00abil ritmo e l'impatto visivo per ottenere effetti drammatici\u00bb pi\u00f9 efficaci. In qualche occasione il duo speriment\u00f2 con il layout degli episodi. Il quinto numero, ad esempio, intitolato \"Agghiacciante Simmetria\" (\"Fearful Symmetry\"), fu strutturato in modo che l'ultima pagina fosse speculare alla prima in termini di disposizione delle vignette, la penultima alla seconda e cos\u00ec via fino alla doppia tavola centrale che aveva uno sviluppo simmetrico.\nCon 28 pagine di storia per ogni numero e 36 pagine totali per albo, i realizzatori si ritrovarono con alcuni fogli extra da dover riempire. Convinti che nessun inserzionista avrebbe accettato di pubblicare annunci su un'opera cos\u00ec sperimentale, pensarono inizialmente di dedicarli all'angolo della posta, ma insorse il problema che non vi sarebbe stato materiale per i primi due numeri mentre i lettori che avessero spedito le loro lettere negli ultimi quattro mesi di pubblicazione non avrebbero trovato spazio perch\u00e9 la produzione degli albi sarebbe gi\u00e0 stata completata. Wein sugger\u00ec allora di inserire una serie di documenti fittizi, presentati come se fossero stati estratti dai media del mondo di \"Watchmen\" cos\u00ec da darne un quadro pi\u00f9 completo e articolato, e la proposta piacque perch\u00e9 rendeva il fumetto \u00abmeno simile a un fumetto\u00bb. In questo modo Moore pot\u00e9 approfondire il contesto della storia e la psicologia dei suoi personaggi: ad esempio, col documento intitolato \"Sotto la Maschera\" (\"Under the Hood\"), la biografia di Hollis Mason, il primo Gufo Notturno ormai ritiratosi, si pu\u00f2 comprendere meglio la cronologia degli eventi e i cambiamenti avvenuti nell'opinione pubblica nei confronti degli avventurieri in costume; mentre il rapporto della polizia sull'arresto di Rorschach e il suo profilo psichiatrico, permettono di svelare dettagli personali della sua vita privata e come venga visto dalle persone con cui entra in contatto.\nSimbolismo.\nL'opera presenta una gran variet\u00e0 di collegamenti interni, dettagli di fondo e livelli di lettura, con la presenza di \u00absingole immagini che legano insieme l'intero fumetto\u00bb. Moore ha citato l'arte di William S. Burroughs come una delle maggiori influenze per \"Watchmen\", in particolare l'\u00abuso ripetuto di simboli che si caricavano di significati\u00bb nella striscia a fumetti \"Ah Pook Is Here\".\nUno \"smiley\" macchiato di sangue \u00e8 l'immagine pi\u00f9 ricorrente e viene mostrata sia esplicitamente \u2014 in foggia della spilla indossata dal Comico, della faccia di quest'ultimo quando viene sfregiata da una donna vietnamita, di una maglietta macchiata con del ketchup \u2014 sia solo suggerita: nella vecchia foto di Jon Osterman e Janey Slater al luna park, la si pu\u00f2 notare sullo sfondo creata da un pallone e dal suo cordoncino insieme a una torre e un tratto di montagne russe; dal cratere Galle sulla superficie di Marte, in cui si distrugge il veicolo del Dottor Manhattan; da una presa elettrica con del sangue versato; nelle strade di New York dalla luna e dagli edifici, poco prima del teletrasporto del mostro. Il critico Thierry Groensteen ha descritto il simbolo come un motivo ricorrente che produce \"rimandi straordinari\" comparendo in segmenti chiave di \"Watchmen\", tra cui la prima e l'ultima pagina della serie: macchiato dal sangue del Comico nel primo caso e dalla salsa di un hamburger nel secondo. Gibbons introdusse la spilla sorridente come elemento per \"alleggerire\" l'aspetto del costume del Comico, aggiungendo in seguito una macchia di sangue per implicare la sua morte. Da queste semplici premesse, lo \"smiley\" insanguinato fin\u00ec per diventare agli occhi degli autori \u00abun simbolo per l'intera serie\u00bb. Moore dichiar\u00f2 di essersi ispirato ai test psicologici comportamentali, mirati a \u00abtrovare la pi\u00f9 semplice astrazione che portasse un bambino a sorridere\u00bb. Prendendo questo \u00absimbolo di totale innocenza\u00bb e aggiungendo la chiazza di sangue sopra all'occhio, il significato dell'immagine fu alterato di qualcosa di \"radicale\" e sufficientemente semplice per la copertina del primo numero, che fiss\u00f2 poi lo standard per tutti i volumi successivi.\nSono molti i riferimenti agli orologi e al tempo in generale, che simboleggiano l'inesorabile avanzata dell'umanit\u00e0 verso la distruzione. Tra i tanti esempi: Jon Osterman inizialmente viene educato a essere un orologiaio; l'orologio di Janey Slater causa indirettamente a Osterman l'incidente nella camera blindata facendolo divenire Dottor Manhattan; i molti orologi che mostrano le 11:25 poco prima del teletrasporto dell'alieno; l'orologio distrutto sulla copertina del magazine \"Time\". Lo stesso spruzzo di sangue sullo \"smiley\" \u00e8 volutamente tracciato a un angolo che ricorda l'orologio dell'apocalisse che si avvicina alla mezzanotte, oggetto che viene menzionato direttamente nell'opera, in un giornale sulla scrivania di Adrian Veidt che annuncia il posizionamento dell'orologio a \"cinque minuti dalla mezzanotte\".\nAnche la vicenda del nodo gordiano \u00e8 citata molto spesso, direttamente o indirettamente: Adrian Veidt ne fa spesso menzione quando si paragona ad Alessandro Magno, ne \u00e8 affascinato a tal punto da appendere a una delle pareti della sua fortezza un quadro raffigurante tale episodio. Le serrature che Dan Dreiberg \u00e8 costretto a sostituire alla porta di casa sua sono della marca Gordian Knot Lock; su Marte, il Dottor Manhattan e Laurie Juspeczyk si spostano sul \"Nodus Gordii\"; la banda delinquenziale giovanile, i cui membri portano i capelli annodati dietro la nuca, prende il nome de I nodi; uno dei giornali esposti nell'edicola s'intitola \"Knots\" (nodi); infine, il libro che la tassista Joey riceve in regalo dalla sua ex compagna \u00e8 \"Nodi\" di Ronald Laing.\nNon ogni collegamento fu per\u00f2 intenzionale: \u00abMoore ammise che l'opera contiene materiale messo l\u00ec da [Gibbons] che anche [lui] not\u00f2 solo alla sesta o settima rilettura\u00bb, mentre altri simboli, immagini e allusioni emersero in modo autonomo o \"per sbaglio\". Fu ad esempio il caso della presa di corrente sulla colonnina elettrica, che con i suoi due fori e il tratto pi\u00f9 marcato sul bordo ricurvo inferiore riproduceva involontariamente la forma dello \"smiley\", o della scoperta del tutto casuale dell'esistenza del cratere Galle, dalla peculiare forma di faccia sorridente, mentre Gibbons era intento a documentarsi a proposito del Pianeta rosso. \u00abTrovammo che molte di queste cose \u2014 disse Moore \u2014 prendevano a generarsi da sole come per magia\u00bb.\n\"I Racconti del Vascello Nero\".\n\"Watchmen\" include una storia nella storia intitolata \"I Racconti del Vascello Nero\" (\"Tales of the Black Freighter\"), un fumetto fittizio letto da un giovane di New York, le cui pagine compaiono nei numeri tre, cinque, dieci e undici della serie. In esso sono narrati i disperati tentativi di un naufrago di ritornare alla propria casa per avvertire i suoi cari dell'imminente arrivo del \"Vascello Nero\", una nave fantasma pirata la cui ciurma \u00e8 composta da morti sanguinari. Quando il naufrago, dopo essere stato costretto dall'impellenza della sua missione a costruire una zattera legando insieme dei tronchi e i cadaveri dei suoi ex compagni di viaggio e a fronteggiare un attacco di un branco di squali, giunge infine al suo villaggio, \u00e8 convinto di trovare la citt\u00e0 gi\u00e0 in mano ai pirati. Uccide quindi una coppietta e la propria moglie, scambiandoli, al buio, per dei pirati. Dopo essersi reso conto di quello che la paranoia lo ha portato a fare, ritorna alla spiaggia dove scopre che il \"Vascello Nero\" non \u00e8 venuto a saccheggiare la citt\u00e0 ma a prendere lui. Comincia quindi a nuotare verso la nave per chiedere di essere preso a bordo.\nQuando Moore e Gibbons si trovarono a dover decidere il tema di questo meta-fumetto, rifletterono sul fatto che gli abitanti di un mondo come quello di \"Watchmen\", in cui le figure dei supereroi appartenevano, in pratica, alla loro vita quotidiana, \u00abprobabilmente non sarebbero stati minimamente interessati a fumetti di supereroi\u00bb. Si sarebbero cos\u00ec sviluppati altri generi principali come \u00abl'horror, la fantascienza e la pirateria\u00bb. Fu Gibbons a suggerire il tema piratesco, trovando immediatamente l'assenso di Moore che si definiva \u00abun grande fan di Bertolt Brecht\u00bb: \"I Racconti del Vascello Nero\" alludono infatti al brano \"Die Seer\u00e4uber-Jenny\" (\"Jenny dei pirati\") tratta da \"L'Opera da tre soldi\" di Brecht. Moore riteneva inoltre che \u00abil simbolismo del genere piratesco [fosse] cos\u00ec ricco e cupo che avrebbe costituito il contrappunto perfetto all'ambientazione contemporanea di \"Watchmen\"\u00bb. Nella finzione narrativa, i disegni de \"I Racconti del Vascello Nero\" sono attribuiti a Joe Orlando.\nQuesto racconto vuole fungere da commento e da metafora della trama principale stessa. Moore ha infatti dichiarato che \"I Racconti del Vascello Nero\" finisce col descrivere \u00abla storia di Adrian Veidt\u00bb, che nella scena finale afferma di avere un incubo ricorrente che assomiglia proprio a una scena del racconto. Richard Reynold ha evidenziato che, come Veidt, il naufrago \u00abspera di prevenire il disastro usando i corpi dei suoi ex compagni come mezzo per raggiungere il suo scopo\u00bb. L'inesorabile avvicinarsi della nave nera, dispensatrice di morte, simboleggia inoltre la guerra atomica che incombe sul mondo di \"Watchmen\"; \u00e8 interpretabile come un'allegoria di \u00abRorschach e [della] sua cattura; si riferisce all'auto-esilio del Dottor Manhattan su Marte; in pratica, pu\u00f2 essere usato come chiave di lettura di tutte le varie parti della storia\u00bb.\nTemi trattati e analisi.\nLa premessa iniziale della serie era esaminare come si sarebbero inseriti i supereroi in un \"mondo credibile e realistico\" e, con l'aumentare della complessit\u00e0 della storia, il tema si spost\u00f2 sull'\u00abidea di potere e sulla manifestazione del superumano nel mondo reale\u00bb. Il titolo \u00e8 un riferimento alla massima latina di Giovenale \u00ab\"Quis custodiet ipsos custodes?\"\u00bb che in inglese si traduce in \"Who watches the watchmen?\", \"Chi controlla i sorveglianti?\". La serie esplora infatti la percezione della figura dell'autorit\u00e0 da parte dell'opinione pubblica: prima del decreto Keene, quando l'autorit\u00e0 degli avventurieri in costume \u00e8 istituzionale, essi sono generalmente apprezzati e sostenuti, dopo divengono invece oggetto di aspre battaglie mediatiche, non appena vengono sollevate vaghe questioni di responsabilit\u00e0 e colpevolezza. Moore non era a conoscenza dell'origine della frase fino a quando Harlan Ellison non lo inform\u00f2 della satira latina, che trov\u00f2 perfetta \u00abper il contesto di \"Watchmen\"\u00bb. I vigilanti in costume costituiscono infatti un ammonimento dell'autore nell'affidarsi acriticamente alle scelte che altri compiono per noi, un \u00abdeporre le responsabilit\u00e0 per le proprie vite e per il futuro\u00bb affidandole a individui che dovrebbero \"proteggerci\", ma che come Adrian Veidt \u00abpotrebbero distruggere la Terra nel processo\u00bb.\nIn \"Watchmen\" Moore mostra un lato del supereroe pi\u00f9 stridente rispetto alla nozione classica, fatto che ha spinto Bradford Wright a descrivere l'opera come \u00abil necrologio di Moore al concetto degli eroi in generale e dei supereroi in particolare\u00bb. Iain Thomson ha scritto nel suo saggio \"Deconstructing the Hero\" che \"Watchmen\" segna il punto in cui il fumetto \"divenne maturo\", \u00abstrutturando i suoi eroi esattamente in modo da decostruire l'idea stessa di eroe e incoraggiarci a riflettere sul suo significato da diversi punti di vista\u00bb. In effetti quasi tutti i supereroi della storia condividono una visione nichilistica, che fa cadere anche \u00abl'ultima motivazione dei presunti eroi\u00bb e cio\u00e8 la speranza tramite le loro azioni di vivere per sempre nel ricordo della gente. In assenza di veri supercattivi all'interno della storia, i supereroi di \"Watchmen\" sono costretti a vedersela con \u00abquestioni sociali e morali pi\u00f9 intangibili\u00bb, decontestualizzando la figura dell'eroe dai canoni di genere.\nQueste idee sono evidenti anche in ci\u00f2 che Gregory J. Golda definisce \"anti-venerazione\", espressa nella storia attraverso supereroi in tutto e per tutto appartenenti al periodo della \"Golden Age\" dei fumetti degli anni quaranta, ma inseriti nel contesto storico degli anni ottanta cos\u00ec da darne un'immagine di \u00abmalfermi, eccentrici e inetti veterani\u00bb. La storia trasmette \u00abuna sensazione di futilit\u00e0 e di disprezzo di s\u00e9 per rimanere aggrappati a paradigmi obsoleti in un mondo che \u00e8 diventato pi\u00f9 complesso di quello che un singolo individuo pu\u00f2 maneggiare\u00bb e in cui \u00abgli eroi non possono fare niente se non sentirsi inadeguati\u00bb. In ultima analisi la presenza degli eroi nella serie vuole far insorgere il dubbio se in un mondo postmoderno \u00abil tempo degli eroi sia [ormai] passato\u00bb e se l'umanit\u00e0 \u00abnon stia effettivamente meglio senza\u00bb.\nGeoff Klock rigett\u00f2 l'apparente decostruttivismo del fumetto, preferendo considerare \"Watchmen\" una \u00abnarrativa supereroistica rivoluzionaria\u00bb e, insieme a \"Il ritorno del Cavaliere Oscuro\" di Frank Miller, \u00abla prima istanza... di [un] nuovo tipo di fumetto... una prima fase di sviluppo, la transizione del supereroe dal fantasy alla letteratura\u00bb. Col realismo impresso nella storia da Moore e l'esposizione di \u00abmotivazioni ed emozioni credibili, come la paura e la bramosia, e di come queste influiscono nelle decisioni dei personaggi\u00bb, \"Watchmen\" si poneva in contrasto con le convenzioni del panorama supereroistico del tempo e \u00abcostringeva i lettori a rivalutare \u2014 riconsiderare \u2014 ogni supereroe alla luce dello [...] stravolgimento della tradizione attuato da Moore\u00bb.\nL'opera, composta in piena guerra fredda, assume anche una connotazione politica, con Moore che ha dichiarato che essa non doveva intendersi come antiamericana, [bens\u00ec] anti-Reaganiana, osservando che \u00abal momento una certa parte dell'America di Reagan [semplicemente] non \u00e8 spaventata. Credono di essere invulnerabili\u00bb. L'autore desiderava invece trattare il tema della \"Machtpolitik\" e dei tempi \"preoccupanti\" in cui viveva e \u00abcerc\u00f2 deliberatamente di realizzare qualcosa che avrebbe messo le persone a disagio\u00bb. La scelta di ambientare la storia in una realt\u00e0 alternativa, con Nixon presidente, fu dovuta al timore che il lettori avrebbero \"staccato la spina\" se avesse attaccato un leader che ammiravano.\nIl finale \u00e8 deliberatamente ambiguo riguardo al successo del piano di lungo termine di Veidt di condurre il mondo verso un'utopia di pace. In un ultimo breve dialogo con Osterman, Veidt manifesta tutti i suoi dubbi e il suo senso di colpa ponendo la domanda: \u00abHo fatto la cosa giusta, vero? Alla fine ha funzionato tutto\u00bb. Il Dottor Manhattan replica cripticamente: \u00abAlla fine? Adrian, nulla finisce. Nulla ha mai fine\u00bb. In un'intervista, Gibbons si \u00e8 per\u00f2 sbilanciato rivelando il suo punto di vista:\nPubblicazione.\n\"Watchmen\" venne pubblicato dalla DC Comics come miniserie a fumetti in dodici numeri, editi da settembre 1986 a ottobre 1987 a cadenza pressoch\u00e9 mensile. La serie incontr\u00f2 tuttavia dei ritardi nella pubblicazione perch\u00e9, invece di accogliere la proposta di Len Wein di commercializzare i volumi solo con sei numeri gi\u00e0 conclusi, si spinse per ridurli a tre e, quando gli ultimi numeri richiesero ai realizzatori pi\u00f9 di un mese ad albo per essere completati, si dovettero saltare alcune scadenze. Nel settembre 1987 la serie venne raccolta in un unico volume tascabile che ebbe almeno 22 ristampe fino a settembre 2008; un'edizione venne curata anche dalla consociata Warner Books nel novembre 1987.\nNel febbraio 1988 Graphitti Designs ne produsse un'edizione speciale cartonata, contenente 48 pagine di materiale extra compresa la proposta iniziale e i primi bozzetti. Il 5 ottobre 2005 negli Stati Uniti usc\u00ec \"Absolute Watchmen\", un'edizione cartonata facente parte della serie \"Absolute Editions\" della DC Comics, per celebrare l'imminente ventesimo anniversario dalla creazione: il volume presenta una custodia protettiva e propone disegni restaurati e ricolorati da John Higgins sotto la direzione di Gibbons, inoltre include anche il materiale extra presente nell'edizione Graphitti, rendendolo disponibile al grande pubblico. Una versione digitale \u00e8 stata resa disponibile all'acquisto nel Kindle Store a partire dal 2011.\nControversia sui diritti.\nNon accontentandosi di un semplice contratto per un lavoro su commissione, in cui i diritti sarebbero finiti interamente nelle mani dell'editore, Moore e Gibbons fecero introdurre una clausola secondo la quale la DC Comics avrebbe detenuto i diritti dell'opera fintanto che essa fosse stata pubblicata e, quando la casa editrice non avesse impiegato il marchio per un intero anno di fila, sarebbero passati ai due autori. Per \"Watchmen\", Moore e Gibbons ricevettero un compenso pari ad appena l'otto per cento dei guadagni della serie, che spinse in seguito Moore a commentare: \u00abPer un po' sei abbagliato da questa pioggia di soldi in cui ti ritrovi... pensi \"\u00e8 magnifico, ho pi\u00f9 soldi di quanti ne abbia mai avuti in vita mia! Che persone gentili a darci tutte queste \"royalty\"\". E poi pensi, un attimo, con otto per cento di cento rimangono novantadue per cento. [...] Quello che otteniamo \u00e8 una frazione\u00bb. Comunque tali condizioni erano quelle prevalenti nel mercato e gli autori furono contenti di adattarsi a esse, con la DC che pagava loro una \"sostanziale somma di denaro\" per mantenere i diritti sull'opera. Moore aggiunse: \u00abFondamentalmente non sono nostri, ma se la DC opera con i personaggi nel nostro interesse potrebbero benissimo esserlo. D'altro canto, se i personaggi hanno oltrepassato la loro durata di vita e la DC non vuole farne pi\u00f9 niente, dopo un anno sono nostri e possiamo fare con loro ci\u00f2 che vogliamo, cosa che mi va benissimo\u00bb.\nDivergenze sulla propriet\u00e0 dei diritti di \"Watchmen\" e della precedente \"V for Vendetta\" portarono infine Moore ad abbandonare la DC nel 1989. Egli riteneva infatti che la clausola sui diritti fosse priva di valore, dal momento che la DC non aveva intenzione di far uscire di produzione le due pubblicazioni. In un'intervista al \"New York Times\" del 2006: \u00abDissi, \"Molto bene\", [...] \"Siete riusciti con successo a imbrogliarmi e dunque non lavorer\u00f2 mai pi\u00f9 per voi\"\u00bb.\nEdizioni italiane.\n\"Watchmen\" venne pubblicato per la prima volta in italiano come inserto della rivista \"Corto Maltese\" della Rizzoli tra il 1988 e il 1990, con una traduzione curata da Stefano Negrini. In questa edizione furono eliminati i testi complementari che si trovano al termine di ogni capitolo dell'edizione originale statunitense e vennero mantenuti i nomi inglesi dei supereroi protagonisti, con l'esclusione del Comico. Nel 1993 la stessa Rizzoli pubblic\u00f2 per la prima volta l'opera in volume brossurato, mantenendo la stessa traduzione ma reintegrando le parti precedentemente eliminate. Nello stesso anno il volume guadagn\u00f2 il riconoscimento di \"volume meglio allestito\".\nNel 1997 ne usc\u00ec una nuova versione tradotta da Gino Scatasta e pubblicata da Play Press. Il volume \u00e8 stato poi ristampato sempre da Play Press nel 2002 e inserito nel 2005 nella collana di \"Repubblica\" \"I classici serie oro\". Nel 2007 la Planeta DeAgostini ha pubblicato la \"Absolute Edition\", tradotta da Maurizio Curtarelli, che raccoglie al suo interno anche le copertine dei dodici albi statunitensi e il materiale extra presente nell'omonima edizione originale, cos\u00ec come le prime bozze di Gibbons e i primi appunti di Moore sui personaggi. Questa edizione ha ricevuto il \"premio delle fumetterie italiane\" come miglior volume per fumetteria del 2007. Il 14 settembre 2009 Planeta DeAgostini, in collaborazione con il quotidiano sportivo \"Corriere dello Sport\", ne ha curato una pubblicazione distribuita nelle edicole in tre parti, contenute nei primi tre volumi della collana \"I pi\u00f9 grandi supereroi della terra\".\nNel 2012 la Lion Comics, divisione editoriale della RW Edizioni, ha avviato una nuova edizione in dodici albi e una raccolta in volume unico \"Absolute\" del fumetto.\nAccoglienza.\nFin dalla prima edizione del 1986, \"Watchmen\" divenne un grande successo commerciale e le sue vendite aiutarono la DC Comics a superare in breve tempo la concorrente Marvel Comics nel mercato dei fumetti. Il prezzo di un singolo numero venne posto a 1,50 dollari, il doppio della media del periodo, fatto che fren\u00f2 parzialmente le vendite ma che fece aumentare i guadagni. Anche cos\u00ec alcuni capitoli entrarono nella top ten mensile dei maggiori distributori statunitensi e, secondo stime, la prima edizione in dodici numeri vendette pi\u00f9 di un milione di copie. La serie ha goduto di continue ristampe e non \u00e8 mai stata fuori commercio per pi\u00f9 di un anno. Con l'annuncio dell'uscita dell'adattamento cinematografico e il conseguente incremento di richieste del fumetto che si credeva ci\u00f2 avrebbe comportato, la DC ne fece stampare pi\u00f9 di un milione di copie in una sola volta. L'iniziativa fu ripagata quando, poche settimane dopo, la serie scal\u00f2 le classifiche di vendita di Barnes &amp; Noble e Amazon.com e venne classificata al 60\u00ba posto nell'elenco di \"USA Today\" dei libri pi\u00f9 venduti del 2008.\nL'opera fu acclamata dal pubblico e dalla critica e venne adottato come materiale di studio in alcuni corsi universitari. Un po' per la sua maturit\u00e0 e un po' come operazione commerciale, \"Watchmen\" fu etichettato come romanzo a fumetti e contribu\u00ec insieme a \"Il ritorno del Cavaliere Oscuro\" di Frank Miller (1986) e a \"Maus\" di Art Spiegelman (1987) a diffondere la denominazione di \"graphic novel\" come opera artisticamente e tematicamente assimilabile alla letteratura e quindi superiore al resto dei fumetti, considerati all'epoca poco pi\u00f9 di un genere di consumo. La critica apprezz\u00f2 in particolare la sceneggiatura e la sinergia che si veniva a creare con le immagini, la complessit\u00e0 narrativa e le innovazioni che apportava al medium. Brent Keane del sito NinthArt.com ha definito \"Watchmen\" \u00abun racconto complesso e multistrato, popolato da personaggi ben realizzati e collocati in un contesto che \u00e8 al contempo credibile e insolito\u00bb. Jay Cocks del \"Time\" not\u00f2 che la serie era \u00abper assenso comune la migliore\u00bb dell'ondata di fumetti pubblicata nel suo tempo, e la defin\u00ec come \u00abun atto d'immaginazione superlativo, che combina fantascienza, satira politica, evocazioni coscienti di fumetti del passato e audaci reinterpretazioni dei formati grafici attuali in un giallo distopico\u00bb.\nTra le critiche negative, Tom Shone di \"Slate\" mise in dubbio la complessit\u00e0 di \"Watchmen\" cos\u00ec come il valore artistico dimostrato da Gibbons, Fredric Paul Smoler di \"The Nation\" la liquid\u00f2 come \u00abun'opera reazionaria [...] rivolta a un pubblico adolescenziale\u00bb, mentre Joe Queenan scrisse per il \"New York Times\" che, nonostante l'opera fosse \u00abben scritta ed elegantemente illustrata\u00bb, era un caso emblematico del tasso di violenza, spesso gratuita, che circolava nei fumetti contemporanei.\n\"Watchmen\" ha ricevuto numerosi premi e riconoscimenti nel panorama del fumetto. Nel 1987 \u00e8 risultato vincitore di tre Kirby Awards nelle categorie miglior nuova serie, miglior scrittore e miglior scrittore/disegnatore. Nel 1988 hanno fatto seguito sette Harvey Awards per miglior scrittore, miglior artista o disegnatore, miglior serie in corso o limitata, miglior album grafico, miglior colorista, miglior numero singolo (#9) e il premio speciale per l'eccellenza nella produzione; oltre a quattro Eisner Award per miglior scrittore, miglior scrittore/disegnatore, miglior miniserie e miglior album grafico. La ristampa \"Absolute Watchmen\" fu insignita nel 2006 di un Eisner Award nella categoria miglior raccolta formato \"comic book\". \"Watchmen\" fu inoltre il primo e unico romanzo a fumetti che ha ricevuto un premio Hugo nella categoria altre forme, nel 1988, prima dell'introduzione di una categoria specifica dedicata alle storie grafiche nel 2009.\nEredit\u00e0 culturale.\nA distanza di anni dalla sua uscita la critica continu\u00f2 a considerare la serie favorevolmente per via della sua complessit\u00e0, bont\u00e0 realizzativa e attualit\u00e0. Col tempo, \"Watchmen\" acquis\u00ec progressivamente un rango di classico del fumetto ed \u00e8 spesso citata come una delle migliori, se non la migliore, serie a fumetti di tutti i tempi. In un sondaggio condotto nel 1999 dalla rivista \"Comics Buyer's Guide\", \"Watchmen\" risult\u00f2 la miniserie preferita degli ultimi cent'anni e lo staff di \"The Comics Journal\" lo inser\u00ec nello stesso anno al 91\u00ba posto nella lista dei migliori fumetti in lingua inglese del ventesimo secolo. Nel 2005 fu l'unico fumetto a essere inserito nella lista di \"Time\" dei cento migliori romanzi in lingua inglese dal 1923 a oggi, a fianco a grandi classici della letteratura. Lev Grossman motiv\u00f2 la scelta dichiarando che la storia \u00ab\u00e8 raccontata con un realismo psicologico spietato, mediante una serie di trame sfuggenti e sovrapposte e meravigliose vignette cinematografiche ricche di temi ricorrenti. \u00c8 una lettura al cardiopalma che spezza il cuore e fa da spartiacque nell'evoluzione di questo giovane mezzo di intrattenimento\u00bb. In seguito apparve anche nella lista del \"Time\" dei dieci migliori romanzi grafici, dove Grossman lo defin\u00ec \u00abil miglior fumetto supereroistico mai scritto e disegnato\u00bb, e al tredicesimo posto nella classifica di \"Entertainment Weekly\" del 2007 dei migliori cento romanzi pubblicati negli ultimi 25 anni.\nNonostante qualche voce contraria, come Lydia Millet del \"Wall Street Journal\" che giudic\u00f2 l'opera sopravvalutata e il suo successo sproporzionato rispetto agli effettivi meriti artistici, la maggior parte dei critici \u00e8 d'accordo nel considerare \"Watchmen\" un capolavoro e un punto di svolta nella storia del fumetto. Nel suo libro \"Art of the Comic Book: An Aesthetic History\", Robert Harvey afferma che con \"Watchmen\" Moore e Gibbons \u00abdimostrarono come mai prima di allora la capacit\u00e0 del medium di raccontare una storia sofisticata che poteva essere strutturata solo in forma di fumetto\u00bb. A proposito dell'impatto dell'opera Donald D. Markstein ha commentato: \u00abCi\u00f2 che fecero \"Il falcone maltese\" per il giallo e \"Il cavaliere della valle solitaria\" per il western, \"Watchmen\" l'ha fatto per i supereroi. Ha fatto un passo oltre le proprie origini in quella che fino ad allora era considerata una forma narrativa di secondo piano e ha dato a tutti una ricca esperienza di lettura, che si parli di appassionati del genere o meno\u00bb. Altri recensori hanno indicato \"Watchmen\" come \u00abil \"Quarto potere\" dei fumetti\u00bb: cos\u00ec come il film infatti \u00abfu il padre del cinema moderno, cos\u00ec le tecniche di \"Watchmen\" si possono vedere in dozzine di fumetti in vendita oggi\u00bb.\nL'influenza di \"Watchmen\" \u00e8 riscontrabile in molte opere che lo seguirono. Nella sua recensione alla \"Absolute Edition\", Dave Itzkoff del \"New York Times\" scrisse che \u00ab\"Watchmen\" ha un'eredit\u00e0 che Moore quasi sicuramente non aveva previsto, il cui DNA \u00e8 impresso nelle tinte sempre pi\u00f9 nere e nelle trame sempre pi\u00f9 tetre che sono diventati gli elementi essenziali del fumetto supereroistico contemporaneo, un campo da cui hanno largamente attinto gli scrittori e i disegnatori che condividono la sua fascinazione per la brutalit\u00e0 ma non il suo interesse per le sue conseguenze, la sua foga di abbattere i vecchi confini ma non la sua spinta a trovarne di nuovi\u00bb. Moore stesso ha espresso il suo sgomento per il fatto che \u00abil fumetto di supereroi postmoderno, crudo e decostruzionista, incarnato da \"Watchmen\" [...] sia diventato un genere\u00bb e che molti autori usarono l'opera per validare le loro \u00abstorie cupe, pessimistiche, spregevoli e violente\u00bb.\nStan Lee lo ha definito \u00abil mio fumetto preferito fuori dalla Marvel. \u00c8 una storia assolutamente unica. Ha una caratterizzazione stupenda, disegni magnifici e c'\u00e8 un colpo di scena a ogni pagina\u00bb. Tra gli autori che hanno riconosciuto \"Watchmen\" come importante fonte d'ispirazione per le loro opere figurano Neil Gaiman, Joss Whedon, Darren Aronofsky e Richard Kelly. Damon Lindelof, co-creatore della serie televisiva \"Lost\", considera \"Watchmen\" \u00abla pi\u00f9 grande opera narrativa mai prodotta\u00bb e la sua influenza sembra evidente nel modo in cui in \"Lost\" la narrazione procede per flashback analogamente a come nel fumetto viene progressivamente rivelato il passato dei diversi protagonisti con il progredire della storia.\nL'opera \u00e8 stata omaggiata dalla Disney e dalla Pixar nel film del 2004 \"Gli Incredibili\", in cui una famiglia di supereroi \u00e8 costretta a ritirarsi dalla lotta al crimine e a vivere una vita ordinaria, e nella puntata \"Mariti e coltelli\" de \"I Simpson\". Il 19\u00ba episodio della serie televisiva \"Heroes\", \"0,07%\", presenta una trama molto simile al piano di Ozymandias di distruggere New York per riunire il mondo, cos\u00ec come un'eco del decreto Keene sembra essere presente nel crossover della Marvel \"Civil War\", in cui i supereroi devono scegliere se appoggiare o meno l'Atto di registrazione dei superumani, che consentirebbe al governo statunitense di conoscere l'identit\u00e0 segreta degli uomini dotati di superpoteri e di dichiarare fuorilegge chi non intende registrarsi. Diverse somiglianze con \"Watchmen\" sono presenti anche in una delle cosiddette \"trilogie ortolaniane\" della serie \"Rat-Man\" del fumettista italiano Leo Ortolani; protagonista dei tre racconti intitolati \"Il ritorno!\", \"La squadra segreta!\" e \"L'ultimo segreto\" \u00e8 un gruppo di eroi chiamato appunto Squadra Segreta la cui storia si rif\u00e0 a quella degli Acchiappa-Crimini, come ha dichiarato lo stesso autore che ha definito questa trilogia di racconti \"il \"Watchmen\" dei poveri\". Il quarto numero della serie a fumetti \"The Multiversity\" dello scrittore scozzese Grant Morrison riprende nello stile e nella trama \"Watchmen\": la storia vede infatti protagonisti i personaggi della Charlton Comics dai quali sono ispirati i vigilanti di Moore e Gibbons e si presenta come un giallo con dei simboli ricorrenti.\nIl lettering di \"Watchmen\" insieme a quello de \"Il ritorno del Cavaliere Oscuro\" ispir\u00f2 il designer Vincent Connare nella creazione del \"font\" Comic Sans. Nel 2009 Brain Scan Studios pubblic\u00f2 \"Watchmensch\", un fumetto scritto da Rich Johnston e illustrato da Simon Rohrm\u00fcller che parodiava la serie e l'industria del fumetto in generale.\nOpere derivate.\nCinema.\nFin dal 1986 si sono succeduti numerosi tentativi di realizzare un adattamento cinematografico di \"Watchmen\". Nel corso degli anni i diritti per un film sono passati dalle mani di 20th Century Fox, Warner Bros., Universal Studios, Revolution Studios e Paramount Pictures e al progetto sono stati accostati registi come Terry Gilliam, David Hayter, Darren Aronofsky e Paul Greengrass. Infine nell'ottobre 2005 i diritti tornarono alla 20th Century Fox, che ingaggi\u00f2 Zack Snyder alla regia e Alex Tse per scrivere la sceneggiatura. Il film usc\u00ec nelle sale nordamericane il 6 marzo 2009. Tra gli attori principali figurano Patrick Wilson, Malin \u00c5kerman, Jackie Earle Haley, Billy Crudup, Matthew Goode e Jeffrey Dean Morgan.\nMoore si \u00e8 opposto sin dall'inizio alla realizzazione del film dichiarando che \u00abrifiuta di vedere il suo nome accostato a qualsiasi film ispirato ai suoi fumetti\u00bb e che non lo avrebbe visto anche nel caso fosse stato comunque realizzato; Gibbons, al contrario, ha collaborato con Snyder alla lavorazione.\nMiniserie televisiva.\nNel 2019 \u00e8 uscita la miniserie televisiva ideata da Damon Lindelof e prodotta da HBO. Tra gli attori figurano Regina King, Don Johnson, Tim Blake Nelson nel ruolo di un nuovo personaggio chiamato Looking Glass, Louis Gossett Jr., Adelaide Clemens, Andrew Howard, Jeremy Irons nel ruolo di Ozymandias, Tom Mison, Frances Fisher, Jacob Ming-Trent, Yahya Abdul-Mateen II, Sara Vickers, Jean Smart, James Wolk, Hong Chau e Dustin Ingram.\nFumetti e motion comic.\nNel 2012, nonostante la contrariet\u00e0 di Moore e Gibbons, la DC Comics lanci\u00f2 la miniserie prequel \"Before Watchmen\", in cui diversi artisti e team creativi scrissero le avventure dei personaggi di \"Watchmen\" prima degli avvenimenti del romanzo grafico. Nel 2017 la DC Comics, nell'ambito del progetto editoriale Rinascita, ha iniziato le pubblicazioni del sequel, \"Doomsday Clock\", scritto da Geoff Johns, disegni di Gary Frank e colori di Brad Anderson.\nNel 2009 insieme al film usc\u00ec anche il motion comic di \"Watchmen\", un'opera della durata di quasi sei ore costituita dall'animazione, una vignetta dopo l'altra, del fumetto originale.\nGiochi e videgiochi.\nNel 1987 la Mayfair Games produsse per la collana di giochi di ruolo \"DC Heroes\" due moduli base di avventura e nel 1990 uno supplementare ispirati a \"Watchmen\". Sia i due moduli base, intitolati \"Who Watches the Watchmen?\" e \"Taking out the Trash\", sia il modulo supplementare \"Watchmen Sourcebook\", contenevano informazioni aggiuntive, approvate dallo stesso Moore, sull'universo e sui personaggi di \"Watchmen\" Sempre nel 1987 la Grenadier ha prodotto un set di miniature in metallo da abbinare al gioco di ruolo \"DC Heroes\" e raffigurante i personaggi principali della serie.\nUn videogioco d'azione picchiaduro intitolato \"Watchmen: The End Is Nigh\" \u00e8 stato sviluppato da Deadline Games sulla base della sceneggiatura di Len Wein, curatore del fumetto originale. Si tratta di un prequel al film di \"Watchmen\" e permette al giocatore di calarsi nei panni di Rorschach e del secondo Gufo Notturno nell'era degli Acchiappa-Crimini. Il gioco \u00e8 stato distribuito come download digitale per Microsoft Windows, PlayStation Network e Xbox Live in due segmenti il 4 marzo e il 30 giugno 2009, successivamente riuniti e pubblicati congiuntamente il 21 luglio per Xbox 360 e PlayStation 3.\nMerchandising.\nPer promuovere l'uscita della serie, la DC Comics mise in commercio un set di spille, in edizione limitata, raffiguranti personaggi e immagini tratte dalla serie di \"Watchmen\", compresa una con lo smiley macchiato di sangue indossato dal Comico e tante volte comparso nel corso della storia. La casa editrice produsse anche un orologio di \"Watchmen\" con il logo dello smiley e nel 1988 pubblic\u00f2 il \"Watchmen Portfolio\", un set di 12 stampe di alta qualit\u00e0, grandi 25x38 cm, comprendenti sei copertine francesi e sei poster promozionali.\nPer il 15\u00ba anniversario della serie, nel luglio 2001, la DC Direct era in procinto di produrre una linea di \"action figure\" basate su \"Watchmen\", ma i prodotti rimasero solo prototipi e il progetto venne cancellato. Nessuno ha mai spiegato ufficialmente i motivi precisi del fallimento del progetto: la DC Comics si limit\u00f2 a dichiarare, durante una conferenza stampa, che non sarebbero andati avanti senza l'approvazione dell'autore. Nel 2009 venne per\u00f2 commercializzata una nuova serie di modellini ispirati al film."}
{"id": "81145", "revid": "1305772", "url": "https://it.wikipedia.org/wiki?curid=81145", "title": "Arzo (Mendrisio)", "text": "Arzo \u00e8 un ex comune ticinese che dal 2009 \u00e8 diventato quartiere costitutivo della Citt\u00e0 di Mendrisio.\nGeografia fisica.\nNel quartiere di Arzo si trova presso il Monte San Giorgio.\nStoria.\nLe prime notizie riguardanti l'esistenza di questo villaggio collinare situato alle pendici del Poncione d'Arzo risalgono al 1335, con la denominazione \"Arzio\". Il paese era legato amministrativamente e spiritualmente alla pieve di Riva S.Vitale e divenne parrocchia autonoma nel 1534 con l'elezione a chiesa parrocchiale della chiesa dedicata ai Santi Nazaro e Celso. \nUna delle principali caratteristiche di Arzo, e che contribu\u00ec a renderlo famoso a livello europeo, \u00e8 la presenza sul suo territorio delle cave di marmo. Esse affiancarono una lunga tradizione di estrazione e lavorazione a opera delle maestranze del paese. In effetti per molto tempo l'economia di Arzo si bas\u00f2 sull'estrazione del marmo, in concomitanza con lo sfruttamento delle risorse agricole necessarie all'autosufficienza. Queste attivit\u00e0 erano poi affiancate dall'emigrazione, anche artistica, che ha contribuito a far conoscere il paese e il suo materiale per eccellenza anche al di fuori dei confini elvetici. \nUn notevole cambiamento si registr\u00f2 nel XX secolo, quando ad Arzo sorsero delle fabbriche soprattutto di confezioni, molte delle quali hanno attualmente cessato la loro attivit\u00e0. \nGi\u00e0 comune autonomo che si estendeva per , nel 2009 \u00e8 stato accorpato a Mendrisio assieme agli altri comuni soppressi di Capolago, Genestrerio, Rancate e Tremona.\nLe cave di marmo.\nIl marmo estratto dalle cave \u00e8 una roccia sedimentaria che ha avuto origine sul fondo di un grande oceano che doveva essere situato tra il primitivo continente africano e il primitivo continente europeo. Di questi marmi furono soprattutto due tipi che fecero fortuna: il broccatello e la macchiavecchia. \nL'attivit\u00e0 di vera e propria escavazione del marmo prese avvio verso la met\u00e0 del XV secolo, ma la fortuna del marmo di Arzo si raggiunse nel XVII, con l'avvento dello stile barocco. Giovanni Piffaretti scrisse che \"\"L'arte del Barocco permise al \"marmo\" di Arzo di farsi un nome, di trovare nuovi committenti. In pochi decenni si distinse, per la sua bellezza, nelle chiese, nei palazzi della Lombardia dapprima, poi nel Piemonte, per scendere nell'Emilia sino oltre Bologna, valicare l'Appennino ed imporsi prepotentemente anche nella citt\u00e0 medicea per raggiungere, appunto grazie a Carlo Maderno, la Citt\u00e0 Eterna\"\". Furono soprattutto due le personalit\u00e0 che contribuirono a diffondere la presenza del marmo di Arzo nelle citt\u00e0 e nelle chiese pi\u00f9 importanti: il sopracitato Carlo Maderno di Capolago, che lo port\u00f2 a Roma, e l'architetto Pellegrino Tibaldi, che volle il marmo di Arzo nel Duomo di Milano. \nIl marmo di Arzo per\u00f2 non veniva utilizzato unicamente oltreconfine, ma \u00e8 presente anche in Svizzera, come ad esempio nella chiesa di Andermatt, nell'abbazia di Einsiedeln e nel Palazzo Federale di Berna, oltre che in molte delle chiese della zona del Mendrisiotto.\nCon esso erano principalmente realizzati i tre gradini di accesso all'altare maggiore, il gradino di accesso agli altari minori, le balaustrate, le mense degli altari maggiori, i pavimenti e le acquasantiere.\nIl marmo di Arzo ebbe fortuna fino al 1930, quando ci fu una crisi molto forte che port\u00f2 a pensare a nuovi utilizzi e che apr\u00ec la strada all'impresa Carlo Calderari fu Fedele di Ligornetto, che propose di ridurre in ghiaia il broccatello per la manutenzione e la copertura delle strade non ancora asfaltate. La ghiaia prodotta aveva un colore rossastro che dava un tocco unico al paesaggio.\nGiovanni Piffaretti non parla di questa attivit\u00e0 in termini propriamente positivi e soffermandosi sulla fine della riduzione in ghiaia del broccatello in seguito all'asfaltatura e di tutte le strade locali scrive: \"\"il macchinario della ditta Calderari si accan\u00ec divorando boccone su boccone la roccia sanguigna per 25 anni\".\nL'estrazione del marmo continu\u00f2 fino al 2009, quando l'ultima ditta (Rossi + Ci), dopo sei generazioni, chiuse l'attivit\u00e0, ma l'intenzione di mantenere in vita una tradizione antica spinse un'altra impresa, la M B-Cave marmo di Arzo Sagl, a ridare vita all'attivit\u00e0 di escavazione nel 2017.\nLe cave sono inoltre diventate lo sfondo per diverse attivit\u00e0 culturali: in particolare, dopo la riqualifica del territorio delle cave, \u00e8 nata l'associazione CAVAVIVA che si propone di organizzare eventi e attivit\u00e0. A titolo d'esempio del lavoro dell'associazione \u00e8 possibile citare il progetto \"Mi Cava Es Tu Casa\"\", creato in tempi recenti per rispondere alla situazione venutasi a creare a causa del Coronavirus e che vede protagonisti personaggi del mondo musicale e artistico cantonale, i quali hanno dato prova della loro arte in questo luogo.\nSimboli.\nLo stemma di Arzo \u00e8 stato ideato nel 1953 (a centocinquant'anni dall'indipendenza ticinese, nel 1803) dallo studioso di araldica Gastone Cambin. La croce bianca in campo rosso (con i bracci estesi sino ai lati dello scudo) richiama gli emblemi di Como e di Lugano; la chiesa color giallo-oro simboleggia il duomo di Lugano e quello di Como, chiese ricche di marmo arzese, alle quali lavorarono parecchi scalpellini di Arzo . Il Duomo ricorda, infatti, il contributo dato da Arzo a queste due citt\u00e0 per l\u2019erezione del loro maggiore tempio: forn\u00ec, infatti, il materiale per la costruzione del Duomo di Como, per i restauri della facciata del Broletto, della stessa citt\u00e0, nel 1435, e per una parte dei rilievi della facciata della Cattedrale di Lugano.\nMonumenti e luoghi d'interesse.\nChiesa dei SS. Nazaro e Celso.\nLa chiesa dei SS. Nazaro e Celso \u00e8 documentata dal 1436, e nel 1534, quando Arzo ottenne l'indipendenza amministrativa e spirituale della pieve di Riva S.Vitale, divenne parrocchia. Nel 1609 l'architetto Onorio Longhi di Viggi\u00f9 progett\u00f2 la nuova costruzione, recuperando parti dell'edificio cinquecentesco, e nel 1947 venne restaurata. Ulteriori interventi di restauro si ebbero nel 1978 (tetto), nel 1986 (esterno) e nel 2003-2004 (interno).\nAll'interno conserva affreschi di Francesco Antonio Giorgioli (da Meride) e Antonio Rinaldi (da Tremona), sculture di Remo Rossi e Antonio Rossi e dipinti di Andrea Salvatore Aglio (Arzo). \nOratorio della Madonna del Ponte.\nOratorio dedicato all'Annunciata e ai Quattro Santi Coronati, protettori degli scalpellini arzesi. La costruzione nacque nella seconda met\u00e0 del XVII secolo sulle spoglie di una cappella quattrocentesca e fu consacrata nel 1671. Furono fatti dei lavori di ristrutturazione nel 1937-1938, nel 1958, nel 1978-80 e nel 2002. \nPiazza maestri lapicidi arresi.\nSulla piazza \u00e8 possibile osservare un altorilievo in bronzo realizzato da Remo Rossi, donato alla comunit\u00e0 di Arzo proprio da sua moglie quando egli venne a mancare. L'opera rappresenta i lapicidi arzesi, ergendosi quindi come simbolo di un passato artistico notevole che ha visto marmorini del luogo attivi in numerosi cantieri delle chiese europee. Il materiale con cui \u00e8 realizzato l'altorilievo \u00e8 il bronzo, che come afferma Giovanni Piffaretti \"vuole anche ammonirci a non distruggere tutto quanto \u00e8 stato legato a un mondo semplice e rurale\".\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nArte.\nArzo, quale sede di cave di marmo, vede la nascita e lo sviluppo di molte maestranze attive soprattutto nell'ambito ad esse legato: Arzo \u00e8 il paese per eccellenza dei \"marmorini\", ossia scultori che lavoravano il marmo delle cave di Arzo. Questi artigiani, come avveniva per molti della zona del Mendrisiotto, spesso emigravano in cerca di fortuna (l'inizio del fenomeno si colloca nel XII secolo, ma fu nei secoli successivi che conobbe un notevole incremento). \nNonostante la vicinanza del fenomeno migratorio come caposaldo nella vita degli artisti del Mendrisiotto vi \u00e8 una differenza sostanziale relativa alla formazione tra le maestranze degli altri comuni o ex-comuni della zona e il villaggio di Arzo: in effetti, mentre solitamente l'apprendistato si svolgeva a casa del maestro, che forniva al giovane istruzione, vitto e alloggio dietro al pagamento di un compenso da parte della famiglia e che se lo portava appresso durante le migrazioni stagionali, nel caso degli scalpellini di Arzo l'apprendistato si svolgeva sotto la guida della propria famiglia, che trasmetteva il lavoro di generazione in generazione, nelle \"baracche\" che ormai sono scomparse. \nAndrea Salvatore Aglio (1736-1786).\nAndrea Salvatore Aglio nacque a Arzo nel 1736 e si dedic\u00f2 inizialmente, come quasi tutti i suoi concittadini, al lavoro nelle cave di marmo. Nel 1752 si rec\u00f2 a Dresda, dove rimase per 22 anni e dove cominci\u00f2 a dedicarsi alla pittura, creando una nuova tecnica, detta a encausto, che gli permise di dipingere sul marmo. Grazie a questa tecnica egli riusciva a riprodurre delle opere d'arte, oppure dipingere marmi di poco valore facendoli sembrare pregiati. \n&lt;br&gt;Tra le sue opere di maggiore spicco si annoverano l'altare presente nella chiesa di Borna e un tavolo dotato di puttini e meandri per il re di Sardegna. A livello locale \u00e8 possibile osservare alcuni suoi lavori in varie chiese, tra cui quella di Arzo, dove egli decor\u00f2 l'altare della Madonna del Rosario con la tecnica a encausto.\nEventi.\nFestival interazione di narrazione.\nAd Arzo ogni anno si svolge il Festival internazione di narrazione, un evento che ruota attorno al teatro di narrazione che si svolge in vari luoghi del paese: in piazza, nelle corti, nei giardini, nelle cave. \nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere. Il patriziato \u00e8 proprietario delle cave di marmo di Arzo."}
{"id": "81148", "revid": "1226", "url": "https://it.wikipedia.org/wiki?curid=81148", "title": "Wunderkammern", "text": ""}
{"id": "81150", "revid": "1318658", "url": "https://it.wikipedia.org/wiki?curid=81150", "title": "Meride", "text": "Meride () \u00e8 un ex comune ticinese che dal 2013 \u00e8 diventato quartiere costitutivo della Citt\u00e0 di Mendrisio. \nLo splendido borgo, rivolto a mezzogiorno ai piedi del Monte San Giorgio, \u00e8 inserito in un\u2019ampia conca coltivata a vite, aperta verso sud, con un imponente sfondo boschivo, in un prezioso contesto di pace e isolamento. Lo stretto vicolo del nucleo principale dall'andamento ondulato e sinuoso \u00e8 delimitato dalle mura degli ampi cortili interni. L'edificazione a corte, caratteristica della regione, mostra tratti signorili, con corti acciottolate, porticati, logge e portali d'entrata. Il nucleo di Meride \u00e8 inserito nell'inventario federale degli insediamenti d'importanza nazionale (ISOS).\nGeografia fisica.\nIl quartiere di Meride sorge presso il Monte San Giorgio, ad una decina di minuti dal centro di Mendrisio, in un contesto di pace e isolamento, nel cuore del sito Patrimonio mondiale dell'UNESCO. Il Monte San Giorgio costituisce infatti il pi\u00f9 importante giacimento fossilifero al mondo risalente al Triassico medio.\nStoria.\nLa prima citazione del paese risale all'anno 852 con il nome di \"\"Melede\", mentre nei secoli successivi i richiami si susseguono con delle piccole variazioni prima di approdare al nome \"Meride\" (\"Melade\" nel 963; \"Meredo\" nel 1443, \"Merede\" nel 1518 e nel 1667; e nel 1591 \"Merito\"). \nNel 1483 il villaggio ottenne la sua indipendenza amministrativa e spirituale dalla pieve di Riva San Vitale, facendo capo inizialmente alla chiesa di San Silvestro e poi alla chiesa di San Rocco. Il primo parroco di Meride fu Jacobus de Fossato, il quale era tenuto a celebrare la messa, impartire le lezioni scolastiche, e, su assegnazione del Vescovo di Como, celebrare la festa del Beato Manfredo Settala. Quest'ultimo abit\u00f2 l'eremo presso la cappella di S.Giorgio e il suo passaggio in questi territori \u00e8 ricordato dalla cappella, da affreschi a lui dedicati, dalla toponomastica e dalle preghiere, ma anche dalla tradizione popolare, che trasmette numerosi miracoli e leggende a lui collegati. Ne sono un esempio la narrazione popolare secondo cui egli trasform\u00f2 in pane delle rocce poste nel forno per aiutare gli abitanti a sopravvivere a una grande carestia, oppure il racconto della sua morte, avvenuta nel 1217: si dice che le campane dei villaggi si misero a suonare da sole e che le sue spoglie, contese tra i parrocchiani di Cuasso, Meride e Riva S.Vitale, furono messe su una slitta, denominata \"barozzo\", trainata da due buoi, i quali senza alcuna guida trasportarono il feretro direttamente nella chiesa di Riva S.Vitale. \nGli studi hanno dimostrato la presenza sin dal Medioevo di un'economia di sussistenza, che nella maggior parte dei casi era gestita dalle donne e dagli anziani del paese. Il motivo di questa gestione che non comprendeva gli uomini va ricercata nel fatto che gli uomini si dedicavano piuttosto ad attivit\u00e0 artigianali e artistiche che li portavano spesso lontano dal paese natale. Tra questi uomini troviamo personalit\u00e0 di spicco come il pittore Francesco Antonio Giorgioli, o gli stuccatori provenienti dalla famiglia dei Melchion, dei Clerici, degli Oldelli e dei Fossati. \n&lt;br&gt;Intraprendendo queste migrazioni essi si trovavano in contesti in cui era richiesto saper scrivere, leggere e fare i conti, e quindi la scuola svolgeva un ruolo molto importante per i bambini che avrebbero poi seguito le orme paterne. Tale rilievo pu\u00f2 essere dedotto anche dalle lettere che gli artisti e gli artigiani inviavano ai propri cari, o pi\u00f9 specificatamente al cappellano o al notaio del paese, i quali poi le leggevano ai destinatari e formulavano la risposta: ad esempio lo stuccatore Giovan Battista Clerici (1673 circa-1736) nelle lettere sottolineava la necessit\u00e0 che il figlio andasse a scuola (\"atenda alla scola et imparare\") e non stesse a casa o nei campi a pascolare gli animali (\"tenerlo in casa o mandarlo con le bestie\"\"). \nGi\u00e0 comune autonomo che si estendeva per 7,47\u00a0km\u00b2, il 14 aprile 2013 \u00e8 stato accorpato a Mendrisio assieme agli altri comuni soppressi di Besazio e Ligornetto. La fusione \u00e8 stata approvata dalla votazione popolare del 20 novembre 2011.\nMeride e i fossili.\nIl villaggio si estende fino alla cima del Monte San Giorgio (patrimonio dell'Unesco dal 2003), che \u00e8 uno dei pi\u00f9 importanti giacimenti di fossili del Triassico Medio (247-237 milioni di anni fa). In quest'era la zona era il fondale di un mare poco profondo e proprio per questa sua antichissima storia, il Monte San Giorgio, e quindi anche Meride, \u00e8 sede di numerosi scavi scientifici, che dal 1850 in avanti hanno permesso di portare alla luce e analizzare moltissimi fossili. In particolare, i fossili estratti superano i 20'000 e sono sia di animali, soprattutto pesci e rettili, che di piante.\nSimboli.\nLo stemma deriva dalla fusione degli emblemi delle due famiglie pi\u00f9 antiche del paese: quella dei Fossati e quella degli Oldelli. In particolare, il rimando alla famiglia Fossati si ritrova nella suddivisione quadripartitica e nella presenza delle stelle, mentre il castello fa riferimento allo stemma della famiglia Oldelli. Questo edificio rimanda inoltre all'esistenza sul territorio di Meride di un castello, che secondo la leggenda instaur\u00f2 una lega con quelli di Arzo e di Tremona e insieme riuscirono a cacciare dal territorio i \"\"banditi di Valporino\".\nMonumenti e luoghi d'interesse.\nChiesa di S.Silvestro.\nLa chiesa di San Silvestro sorge sulla cima della collina che sovrasta il paese, in corrispondenza del luogo in cui era presente un castello, e divenne la chiesa parrocchiale quando Meride si separ\u00f2 dalla pieve di Riva S.Vitale nel 1483. \nLa chiesa conserva affreschi di Francesco Antonio Giorgioli: in particolare il ciclo di affreschi relativi alla vita del santo a cui la chiesa \u00e8 dedicata. \nChiesa di S.Rocco.\nLa chiesa di San Rocco \u00e8 attestata dal 1578 e sostitu\u00ec la chiesa di San Silvestro nel suo ruolo di parrocchia . All'inizio del Seicento venne rinnovata, per poi essere ampliata nel 1770-72 e restaurata nel 1969-70 . \nAl suo interno sono presenti opere di Augusto Crociani (statua in bronzo di San Rocco), di Antonio Rinaldi da Tremona (pala dipinta ad olio e rappresentante la Sacra Conversazione), di Giovan Pietro Gnocchi (tela ad olio rappresentante Santa Lucia) e opere di altri artisti .\nOratorio sul S.Giorgio.\nLa prima descrizione di questa cappella si deve al Vescovo di Como Mons. Bonomi, che la visit\u00f2 nel 1578. Egli ordin\u00f2 che \"delle due niccie che sono in mezo la faciata se ne facci una grande et in mezo si trasporti l'altare di S.Giorgio\", facendo quindi presupporre l'esistenza di due altari con due absidi. In realt\u00e0 per\u00f2 la morte del Beato Manfredo Settala, un eremita che abit\u00f2 l'eremo che sorgeva nei pressi della cappella, avvenuta nel 1217 proprio in quei luoghi permette di stabilire che probabilmente l'edificio esisteva gi\u00e0 nel XIII secolo. La menzione successiva in un documento si ebbe nel 1591 nella comunicazione inviata da un curato al vescovo, ma poi si persero le notizie per circa un secolo, ossia fino al 1686, quando il curato Rinaldi inform\u00f2 il vescovo Bonesana che intendeva ristrutturare la cappella ormai abbandonata. Lavori di ristrutturazione avvennero anche a partire dal 1972, quando un gruppo di volontari decise di unirsi per raccogliere fondi e si form\u00f2 in seguito una commissione volta a risolvere le pessime condizioni della costruzione. Nonostante l'impegno costante di numerosi volontari che la domenica si trovavano in vetta per eseguire i lavori, i problemi, aggravati anche dalle azioni di saccheggio messe in atto nel 1991, continuarono a presentarsi. Il comitato allora lanci\u00f2 un'iniziativa chiamata \"offri la tua tegola\"\", e in questo modo si riusc\u00ec ad ottenere la cifra necessaria per il restauro del tetto e dei muri perimetrali. Oggi l'oratorio versa ancora in condizioni precarie e nel 2019 sono stati avviati nuovi lavori.\nCasa Oldelli.\nLa presenza dei notai Oldelli rese Casa Oldelli \"il centro del villaggio\", poich\u00e9 era qui che giungevano le lettere di molti artisti e artigiani emigranti ed era da qui che partivano le risposte. Gli Oldelli radunarono la corrispondenza con le maestranze, trasformando il loro archivio familiare in un patrimonio di fondamentale importanza per tracciare e comprendere la vita dell'epoca (oggi \u00e8 depositato all'Archivio di Stato a Bellinzona).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nMusei.\nMuseo dei fossili del Monte San Giorgio.\nIl Museo dei fossili del Monte San Giorgio \u00e8 situato al centro del paese di Meride ed \u00e8 stato inaugurato nel 2012, dopo i lavori di ristrutturazione e ampliamento ad opera dell'architetto ticinese Mario Botta. Al suo interno \u00e8 possibile osservare una raccolta di fossili di animali e piante ritrovati nei giacimenti del Monte San Giorgio, che dal 2003 fa parte del Patrimonio mondiale dell'UNESCO. Con lo scopo di comprendere e vedere questo mondo ormai scomparso il museo mette a disposizione varie illustrazioni, modelli e animazioni in 3D, in Realt\u00e0 Aumentata e in Realt\u00e0 Virtuale. \nMuseo di Arte Sacra.\nNel 2008 un gruppo di volontari, su impulso del Consiglio Parrocchiale, si impegn\u00f2 nel tentativo di ritrovare e poi riunire oggetti e immagini legati alla sacralit\u00e0, che sono oggi osservabili proprio nel Museo di Arte Sacra. In particolare in quattro locali situati in un'antica casa signorile posta all'inizio del paese di Meride sono conservati quadri, oggetti e arredi liturgici antichi, mentre un edificio in Piazza Mastri ospita un archivio, in cui \u00e8 riunita la documentazione relativa al sacro a partire dal Quattrocento. \nInoltre nel 2014 venne aperta la \"\"sala Scalmegna\", una galleria sotterranea risalente al Medioevo che permetteva di accedere alla casa costruita sopra e quindi al paese, che era protetto da mura, in sicurezza. In realt\u00e0 questi antichi accessi medievali al villaggio furono utilizzati per vari anni anche come riparo per pecore e capre, che soprattutto di notte si trovavano esposte agli attacchi dei numerosi predatori della regione (soprattutto orsi e lupi, che erano presenti sul Monte S.Giorgio fino almeno al XVIII secolo). \nArte.\nFrancesco Antonio Giorgioli (1655-1725).\nFrancesco Antonio Giorgioli nacque nel 1655, ma del tempo intercorso tra la sua nascita e il suo matrimonio con Margherita Roncati di Meride nel 1677 le notizie sono rade. Nonostante non si possa averne la certezza, si pu\u00f2 ipotizzare che egli probabilmente fece l'apprendistato di pittore presso la famiglia Roncati, l'unica del paese ad avere esperienza e tradizione in questa forma d'arte. Una volta appreso quanto necessario egli si spost\u00f2 a Milano (1678), ma fino al 1680, anno in cui cominci\u00f2 una corrispondenza con il notaio Alfonso Oldelli di Meride, le informazioni sulla sua vita e la sua attivit\u00e0 sono scarse. Tra il 1680 e il 1683 egli visse a Roma, dove dipinse i primi affreschi, e in seguito port\u00f2 avanti la sua esistenza tra il suo paese natale e i vari luoghi in cui port\u00f2 la sua arte: in particolare la sua attivit\u00e0 si svolse, oltre che in Ticino, nella Svizzera Tedesca, nel Varesotto, in Mesolcina, in Germania e in Polonia. Anche a Meride sono visibili molte sue opere, soprattutto all'interno della chiesa di San Silvestro, opere che hanno contribuito a a far conoscere il piccolo paese. In effetti, Giorgio Zappa scrive che \"(...) a poco a poco il nome di Meride si \u00e8 fatto avanti nella storia della nostra secolare emigrazione artistica e, di riflesso, maggiori attenzioni vanno suscitando le opere d'arte che il villaggio possiede\"\".\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81152", "revid": "287204", "url": "https://it.wikipedia.org/wiki?curid=81152", "title": "Brusino Arsizio", "text": "Brusino Arsizio (in dialetto ticinese \"Br\u00fcs\u00ecn\") \u00e8 un comune svizzero del Cantone Ticino, nel Circolo Ceresio del distretto di Lugano.\nGeografia fisica.\nBrusino Arsizio \u00e8 situato ai piedi del versante settentrionale del Monte San Giorgio sul Lago di Lugano a 276 m sul livello del mare.\nIl comune ha un'area di 4.15 km\u00b2 di cui 0.13 km\u00b2 (3.1% del territorio) \u00e8 usato per scopi agricoli, 3.64 km\u00b2 (87.7% del territorio) \u00e8 coperto da foresta, 0.38 km\u00b2 (9.2% del territorio) \u00e8 coperto da edifici e strade.\nIl centro abitato \u00e8 collocato sulla strada che va da \"punta di Poiana\" (in Riva San Vitale) lungo il lago fino al confine italiano e a Porto Ceresio e si sviluppa sul terreno sedimentario creato dal Rio Molino che nasce sul Monte San Giorgio e sfocia a Brusino Arsizio.\nUna funivia conduce dal quartiere \"Terniciolo\" a Serpiano (650 m sul livello del mare). Questa frazione di Brusino Arsizio \u00e8 raggiungibile a piedi o su strada via Mendrisiotto (Rancate-Besazio-Meride-Serpiano).\nOrigine del nome.\nIl toponimo di Brusino Arsizio sembra derivare dal celtico \"Brux\" (roveto) e \"Arx\" (torre) per cui il nome dovrebbe significare \u201c\"Torre dei rovi\"\u201d e Carlo Salvioni accosta questo nome a quello di Busto Arsizio con riferimento all'ardere (italiano \"arsiccio\") e al \"bruciare\" e infatti lo stemma comunale riproduce appunto una torre in fiamme.\nStoria.\nIl villaggio \u00e8 stato abitato sin dall'epoca romana e lo documenta una tomba romana ormai saccheggiata con suppellettili funebri ritrovata nel 1970. \nIl comune viene menzionato per la prima volta nel 1167 come \"Bruxia\" in un documento di vendita (\"Carta venditioni\"s), ora depositato nell\u2019Archivio di Stato di Milano, in cui un certo Pietro Bos vendeva un terreno a Lanfranco di Campione. \nNell'VIII secolo gli eredi longobardi di Totone di Campione, definiti anche Totonidi, possedevano dei terreni nel villaggio mentre, intorno al 1227, il monastero di Sant'Ambrogio a Milano vi acquist\u00f2 delle propriet\u00e0.\nDovette inoltre esistere qui una torre o altra opera fortificata, come ricorda anche il nome del comune, collegata con le fortificazioni di Campione da cui il villaggio dipese come terra vicanale e infatti nel 1671 venne menzionato come \"Castrum Brugini Arsitij\"\".\"\nQuindi il villaggio anticamente si chiamava \"Castello di Brugino\" o \"Brusin Castelletto\" ma \"o\"ggi del castello o torre non rimane traccia anche se parte del vecchio nucleo porta il nome di \"contrada Torascia\". \nIl vescovo di Como con una sentenza del 28 marzo 1508 separ\u00f2 la chiesa parrocchiale di San Michele (culto legato alla monarchia longobarda) dalla matrice di Riva San Vitale. Questo consent\u00ec lo sviluppo di una tradizione religiosa indipendente e il 28 marzo 1569 nacque anche una Confraternita dedicata al Santissimo Sacramento per volere di papa Pio V. \nIl 23 febbraio 1798 si and\u00f2 formando la Repubblica indipendente di Riva San Vitale e un distaccamento di Cisalpini giunse a Brusino da Porto Ceresio per farsi trasportare in barca all\u2019altra sponda del lago al fine di raggiungere Lugano a piedi per combattere per l'annessione, ma il parroco di allora, don Francesco Androletti, offr\u00ec loro alloggio, cibo e vino al fine di ritardare la loro marcia e, quindi, arrivarono a Lugano in ritardo e dopo la vittoria dei volontari luganesi. Ad ogni modo, dopo due giorni, il 25 febbraio 1798 Brusino ader\u00ec all'effimera Repubblica di Riva San Vitale che si disciolse solo dopo 21 giorni. \nFino all'inizio del XX secolo, l'attivit\u00e0 della popolazione era legata all'agricoltura, alla pesca e al taglio del legno del Monte San Giorgio che veniva portato a Lugano in barca e poi venduto al mercato locale. \nDalla seconda met\u00e0 del XIX secolo furono migliorate le comunicazioni e nel 1875 fu costruita la strada che collegava Brusino a Riva San Vitale e nel 1906 fu completata anche la strada che collegava Brusino a Porto Ceresio in Italia.\nNel 1910 l'acqua potabile fu disponibile a Brusino e nel 1914 anche l'elettricit\u00e0. Dal dopoguerra l'attivit\u00e0 alberghiera inizi\u00f2 a diventare molto importante in questo villaggio e nel 1958 i pernottamenti raggiunsero l'apice con 33 700 soggiorni. \nOggi Brusino \u00e8 ancora un villaggio turistico con quasi il 50% delle case che sono seconda residenza per i turisti.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nBrusino Arsizio ha una popolazione (a dicembre 2019) di 465 abitanti. Nel 2018 il 21,7% della popolazione \u00e8 residente straniero.\nNel 2000 la maggior parte della popolazione parlava italiano (80,0%), con il tedesco come seconda lingua (12,1%), il francese terza (2,6%) e l'inglese quarta (2%).\nAmministrazione.\nIl patriziato.\nOgni famiglia originaria del luogo fa parte del cosiddetto comune patriziale e ha la responsabilit\u00e0 dei beni indivisi della comunit\u00e0 quali i boschi, i pascoli, i monti, gli alpi e sono responsabili per la manutenzione dei manufatti, delle strade, dei ponti, dei sentieri, delle sorgenti e delle fontane.\nL'ufficio patriziale \u00e8 presieduto da Rino Poma."}
{"id": "81153", "revid": "188116", "url": "https://it.wikipedia.org/wiki?curid=81153", "title": "Capolago (Mendrisio)", "text": "Capolago \u00e8 un ex comune ticinese che dal 2009 \u00e8 diventato quartiere costitutivo della Citt\u00e0 di Mendrisio e il cui nome appare in stretto legame con la sua posizione sulle sponde meridionali del Ceresio. \nGeografia fisica.\nIl quartiere di Capolago \u00e8 situato sulla sponda meridionale del Lago di Lugano alle pendici del Monte Generoso e si estende per .\nStoria.\nLa prima menzione di \"\"Codelago\" si ha nell'anno 1296 negli Statuti di Como e pi\u00f9 precisamente negli ordinamenti sulla pesca che stabiliscono quali comuni in tempo di quaresima sono tenuti a consegnare al mercato di Como una quantit\u00e0 stabilita di pescato. La sua importanza per\u00f2 comincer\u00e0 qualche anno pi\u00f9 tardi, nel 1365, con la costruzione di un castello per volont\u00e0 dei Visconti. Quest'ultimo fu menzionato per la prima volta in un documento nel 1372, in cui si afferma che \"i nobili e borghesi di Mendrisio vendono alla Citt\u00e0 di Como sette case ch'essi possedevano a Capolago e che furono distrutte per la costruzione del castello\"\", probabilmente per poterlo ampliare. Nel corso del XV secolo la fortezza, insieme a tutta la Contea di Lugano, pass\u00f2 sotto il dominio dei Rusca su assegnazione del duca Filippo Maria Visconti, e in seguito dei Sanseverino. La privazione dell'investitura fu all'origine di sanguinose lotte tra Guelfi, ossia coloro che sostenevano i Sanseverino, e Ghibellini, i seguaci dei Rusca, che si protrassero fino al 1484-1485, quando Lodovico il Moro non ancora duca ottenne la Contea. \nIl castello segu\u00ec le vicende del Ducato di Milano fino all'arrivo dei Francesi nel 1501 e degli Svizzeri nel 1512, che decideranno in seguito di smantellarlo (1517). \nUn centinaio di anni prima della fine della storia del castello, pi\u00f9 precisamente nel 1416, Capolago, che da sempre rientrava nelle pertinenze di Mendrisio, se ne separ\u00f2 per essere assimilato alla pieve di Riva S.Vitale, mantenendo per\u00f2 un fortissimo legame spirituale con Mendrisio fino al 1587, quando la chiesa di Santa Maria Maddalena divenne parrocchia. \nCapolago si colloca sulle sponde meridionali del Ceresio e vista la sua posizione ebbe un ruolo importante legato al traffico lacuale sia di merci che di persone, attivit\u00e0 alla quale spesso i cittadini di Capolago di dedicarono. Nel Tardo Medioevo Capolago sostitu\u00ec Riva San Vitale nel suo ruolo di porto di sbarco e imbarco, portando a un incremento dei visitatori e quindi alla creazione di trattorie con possibilit\u00e0 di alloggio, che permisero di aumentare i guadagni che derivavano dalla pesca, dell'agricoltura, dalla selvicoltura e dall'emigrazione. \nNel 2009 \u00e8 stato ufficialmente accorpato a Mendrisio assieme agli altri Comuni soppressi di Arzo, Genestrerio, Rancate e Tremona.\nLa Tipografia Elvetica (1830-1853).\nUn altro punto chiave della storia di Capolago si colloca nel XIX secolo con la nascita e l'attivit\u00e0 della Tipografia Elvetica. L'azienda fu fondata nel 1830 da Vincenzo Borsa di Melano, e sin da subito pot\u00e9 contare sulla preziosa collaborazione di personalit\u00e0 provenienti dall'Italia come Francesco Romagnoli, l'abate Tubi, e soprattutto Carlo Modesto Massa, che divent\u00f2 azionista e nel 1837 ne assunse la gestione. La data che segn\u00f2 l'orientamento politico della tipografia fu il 1844, quando si stamparono due opere importanti per l'azione risorgimentale italiana, ossia \"Le speranze d'Italia\" di Cesare Balbo e il \"Primato\" di Vincenzo Gioberti. Nel frattempo avevano fatto la loro comparsa sul territorio elvetico Alessandro Repetti, che pochi anni dopo, nel 1847, divent\u00f2 proprietario unico della Tipografia Elvetica facendola diventare un punto di riferimento per il Risorgimento, e Luigi Dottesio, che si dedic\u00f2 con molto impegno alla causa nazionale e al contrabbando di libri, opuscoli, e proclami dalla Svizzera alla Lombardia. Fu proprio quest'ultimo ad essere arrestato dagli Austriaci e condannato a morte (1851) forse proprio a causa del tradimento messo in atto dall'allora direttore della Tipografia Elvetica, ossia Gino Daelli. Questo evento diede un colpo fatale alla Tipografia: gli Austriaci, infatti, trovarono addosso a Dottesio taccuini che fornirono loro tutte le prove per dimostrare l'attivit\u00e0 clandestina che si svolgeva a Capolago, e, dopo aver atteso l'occasione perfetta, accusarono il Canton Ticino di aver dato asilo e formato i protagonisti del moto mazziniano che ebbe luogo a Milano il 6 febbraio 1853, decretando quindi la cacciata dei Ticinesi dal Lombardo-Veneto e il blocco della frontiera. Le autorit\u00e0 svizzere, anch'esse oggetto di forti pressioni politiche, non si schierarono a difesa della Tipografia Elvetica e il 12 marzo 1853 Francesco Repetti, Gino Daelli e Carlo Cattaneo decisero di chiudere l'attivit\u00e0 (12 marzo 1853).\nFerrovia del Monte Generoso.\nIl quartiere di Capolago si situa alle pendici del Monte Generoso (1704 m s.l.m), meta di escursioni anche nel passato che spesso non potevano essere portate a termine in un unico giorno. Questo, unito al contesto che si era venuto a creare con l'apertura della galleria ferroviaria del Gottardo (1882), che consentiva il collegamento del Ticino con il resto della Svizzera e quindi la volont\u00e0 di renderlo attrattivo per i turisti d'Oltralpe, portarono Carlo Pasta a costruire l'Albergo Bellavista, che andava ad affiancarsi ai grandi alberghi che nacquero proprio in questo periodo a Lugano e Locarno. La costruzione fece poi sorgere un'ulteriore proposta, volta a far s\u00ec che l'Albergo e la vetta non fossero raggiungibili unicamente a piedi: cos\u00ec, lo stesso dottor Carlo Pasta costitu\u00ec una prima Societ\u00e0 ferroviaria e si prepar\u00f2 un progetto che venne sottoposto alle autorit\u00e0 svizzere e poi accettato in data 2 luglio 1886. Quattro anni dopo, precisamente il 4 giugno 1890, si tenne l'inaugurazione della ferrovia a cremagliera, che venne per molti anni percorsa da un trenino a vapore. \nDurante gli anni della guerra i turisti diminuirono e le difficolt\u00e0 economiche aumentarono, tanto da portare il proprietario a pensare di smontare la ferrovia, azione che non venne eseguita grazie all'intervento di Gottlieb Duttweiler, fondatore della Migros, che la acquist\u00f2 il 27 marzo 1941, permettendole cos\u00ec di proseguire la sua storia e di affrontare i cambiamenti determinati dal progresso: in particolare la sostituzione del carbone con il Diesel (dal 1952) e infine con la trazione elettrica (1982).\nSimboli.\nLo stemma considera tre degli elementi fondamentali su cui si fonda la sua storia: il castello, la Tipografia Elvetica (1830-1853) e la presenza dei Maderni, famiglia di fondamentale importanza per il paese.\nMonumenti e luoghi d'interesse.\n\u201c\"le correnti d\u2019aria che entrano sotto le frane della roccia (si tratta quindi di spiragli) vengono con diligenza raccolte e avviate dentro le cantine perlopi\u00f9 con tubi di terracotta. Nell\u2019estate l\u2019aria fuoriesce con intensit\u00e0 dai tubi e durante l\u2019inverno rientra nei medesimi in direzione opposta; il fenomeno facilmente si rivela se si accosta un lume: la fiamma viene respinta d\u2019estate e risucchiata d\u2019inverno\"\u201d. \nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nArte.\nCapolago ebbe tra i suoi cittadini importanti artisti, soprattutto legati alla famiglia Maderni. In particolare pu\u00f2 vantare la nascita di Carlo Maderno (1556-1629), che da Capolago si spost\u00f2 a Roma chiamato dallo zio Domenico Fontana (1543-1607) e qui cominci\u00f2 la sua carriera come stuccatore e scultore, per poi diventare architetto papale. Il grande architetto viene ricordato soprattutto per aver disegnato la pianta definitiva della Basilica di S.Pietro in Vaticano e per averne realizzato la facciata. &lt;br&gt; Tra le sue altre opere, eseguite interamente da lui, si annoverano la chiesa di Santa Susanna e il palazzo Mattei. \nTra i Maderni il secondo in ordine di importanza artistica fu Stefano (1576-1639), scultore e artefice della famosa statua di Santa Cecilia presente nella Basilica di Santa Cecilia in Trastevere.\nInfrastrutture e trasporti.\nIl quartiere \u00e8 servito dalla stazione di Capolago-Riva San Vitale della ferrovia del Gottardo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81155", "revid": "597981", "url": "https://it.wikipedia.org/wiki?curid=81155", "title": "Fondazione Maeght", "text": "La Fondazione Marguerite et Aim\u00e9 Maeght (pronuncia [m\u0251\u0261]) \u00e8 una suggestiva sede espositiva dedicata all'arte moderna e arte contemporanea, situata a Saint-Paul-de-Vence, localit\u00e0 a circa 20 km da Nizza in Francia. Aperta tutto l'anno, sette giorni su sette, la Fondazione Maeght accoglie oltre 100.000 visitatori ogni anno e possiede una delle pi\u00f9 grandi collezioni in Europa di dipinti, sculture e opere grafiche del XX secolo. La fondazione organizza importanti mostre tematiche o retrospettive che comprendono anche la letteratura artistica.\nStoria.\nLa Fondazione Maeght \u00e8 un grande spazio espositivo immerso nella natura, voluto a met\u00e0 degli anni 1990 dai coniugi Marguerite e Aim\u00e9 Maeght tra i pi\u00f9 importanti editori d'arte e galleristi del secondo dopoguerra. \nNella loro galleria di Parigi esposero molti tra gli artisti pi\u00f9 significativi dell'epoca, come Giacometti, Braque, L\u00e9ger e Calder, oltre a Joan Mir\u00f3. Le opere di costoro compongono ormai una ricca collezione che i coniugi Maeght decisero di esporre in una sede appositamente progettata per ospitarla, affiancandola e arricchendola con altri lavori creati dagli artisti.\nVenne inaugurata nel 1964 da Andr\u00e9 Malraux e divenne, in quel periodo, dopo il Mus\u00e9e d'art moderne di Parigi, la seconda sede espositiva per prestigio che si occupasse di arte moderna e contemporanea in Francia.\nEspone in forma permanente opere di molti importanti artisti, pittori e scultori, del Novecento tra cui Jean Arp, Pierre Bonnard, Georges Braque, Alexander Calder, Marc Chagall, Eduardo Chillida, Fernand L\u00e9ger, Alberto Giacometti, Raoul Ubac e Joan Mir\u00f3.\nL'insieme comprende sale espositive, una cappella e una biblioteca di 30.000 volumi di arte moderna e contemporanea.\nLa cappella, dedicata a San Bernardo, contiene un crocefisso di fattura spagnola del XII secolo e una via crucis in ardesia di Raoul Ubac. Sono ugualmente presenti due vetrate: \"La Croix et le Rosaire\" (la croce e il rosario) di Ubac e \"Oiseau mauve et blanc\" (uccello mala e bianco) di Georges Braque.\nLa Costa Azzurra, nel sud della Francia, era a quei tempi rifugio felice di molti intellettuali e i coniugi Maeght decisero cos\u00ec di costruire la sede della loro Fondazione nella cittadina di Saint-Paul de Vence, dove da tempo si ritrovavano alla \"Colombe d'or\" pittori, poeti e scrittori di grande personalit\u00e0 che lasceranno la loro testimonianza nel piccolo centro e nei dintorni, come la cappella di Vence affrescata da Henri Matisse o il museo dedicato a L\u00e9ger di Biot.\nL'architetto catalano Josep Llu\u00eds Sert si occup\u00f2 della costruzione, lavorando insieme a molti degli artisti ora ospitati nella Fondazione Maeght, per progettare l'ambientazione ideale alle proprie opere e per la creazione di altri spazi suggestivi. Molti degli spazi esterni della costruzione, come il Labirinto (Mir\u00f3), furono ideati da Sert con la collaborazione di Mir\u00f2. Le sue ceramiche monumentali e i suoi bronzi si possono ora ammirare all'esterno dell'edificio, collocate sugli ampi spazi verdi per la gioia dei visitatori, mentre all'interno vi \u00e8 una sala dedicata alla sua pittura. Altre importanti opere scaturite da queste collaborazioni sono: i mosaici murali di Marc Chagall e Pierre Tal Coat, il bacino e il mosaico di Braque, la vetrata della cappella che riprende il tema esatto degli uccelli che Georges Braque ha creato per il soffitto del Museo del Louvre e la vivace fontana di Pol Bury. \nIl cortile interno \u00e8 dedicato a Alberto Giacometti. Vi sono ospitate le celebri sculture bronzee, \"L'Homme Qui Marche I e I.\" (l'uomo che cammina) \"Femme debout I e II\" e la \"Grande Tete,\" create da Giacometti nel 1959-60 per un monumento che avrebbe dovuto essere realizzato a New York in una piazza prospiciente la Chase Manhattan Bank. Fallito il progetto americano le sculture sono state portate nel cortile della fondazione che ha preso il nome di Cour Giacometti da quel momento. \nLa fondazione Maeght \u00e8 ispirata a modelli americani, come il Guggenheim Museum o le collezioni Barnes e Phillipps, scoperti dai coniugi Maeght durante i loro viaggi negli Stati Uniti nel 1950. "}
{"id": "81157", "revid": "287204", "url": "https://it.wikipedia.org/wiki?curid=81157", "title": "Distretto di Mendrisio", "text": "Il distretto di Mendrisio (anche chiamato \"Mendrisiotto\") \u00e8 il distretto pi\u00f9 meridionale del Cantone Ticino e dell'intera Svizzera, con capoluogo Mendrisio. Confina con il distretto di Lugano a nord e con l'Italia (Lombardia): Provincia di Como a nord-est, est e sud, Provincia di Varese a ovest. Comprende una parte del Lago di Lugano. Rappresenta una propaggine in territorio svizzero del Comasco, con il quale forma una conurbazione ininterrotta.\nGeografia fisica.\nIl distretto di Mendrisio comprende la parte pi\u00f9 meridionale del Canton Ticino. Pur essendo il distretto meno esteso del Cantone, \u00e8 il terzo per popolazione dopo Lugano e Locarno.\nIl territorio pu\u00f2 essere diviso in tre parti: la Valle di Muggio a est, la zona della montagna a ovest e una pianura triangolare al centro (i cui vertici si situano a Riva San Vitale, Stabio e Chiasso). Al centro di questa pianura, dove la tradizionale arteria nord-sud (Como-Lugano) incontra la via proveniente da Stabio, \u00e8 situata Mendrisio, capoluogo del distretto, che si allunga fino a lambire il Lago di Lugano.\nLa massima elevazione del distretto \u00e8 il Monte Generoso, alto 1.701\u00a0m e situato sul confine con l'Italia; le altre cime le principali sono il Monte Bisbino, la cui vetta a 1.325\u00a0m \u00e8 in territorio italiano, ed il Monte San Giorgio, la cui vetta di 1.097 m \u00e8 situata all'interno del distretto.\nI principali fiumi sono il Laveggio, che bagna Mendrisio e sfocia nel Lago di Lugano; la Breggia, che scorre nella valle di Muggio e sfocia nel Lago di Como; il Gaggiolo, che bagna Meride, Arzo, Clivio (Provincia di Varese), e Stabio, per poi attraversare la Valmorea (valle) e confluire nell'Olona.\nIl 60,7% del territorio \u00e8 boschivo, il 19,7% \u00e8 destinato all'agricoltura, il 18,7% \u00e8 occupato dagli insediamenti, mentre l'1,4% \u00e8 improduttivo.\nPopolazione.\nCon una superficie di 100,88\u00a0km\u00b2 e una popolazione di abitanti, il Mendrisiotto \u00e8 il distretto pi\u00f9 densamente abitato del Cantone Ticino: 507 abitanti a km quadrato (a fronte di una media cantonale di 126 abitanti e svizzera di 203 abitanti).\nIl 77,8% della popolazione \u00e8 costituita da svizzeri, mentre il 22,2% da stranieri. La religione pi\u00f9 praticata \u00e8 quella cattolica, professata dall'83,5% degli abitanti, il 3,6% appartiene alla chiesa protestante, mentre il restante 12,9% aderisce ad un'altra fede o non professa alcun credo.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A2/E35 Basilea-Chiasso che collega il nord della Svizzera con l'Italia attraverso il San Gottardo, Lugano ed il valico di Brogeda. L'autostrada ha uscite nel distretto a Mendrisio e Chiasso.\nStrade e mobilit\u00e0 privata.\nLa strada principale 2 attraversa il territorio del distretto da Chiasso a Capolago, correndo parallela all'autostrada e attraversando Mendrisio. Una semiautostrada a singola carreggiata collega Mendrisio con la periferia est di Stabio; \u00e8 previsto il prolungamento fino al confine italiano di Gaggiolo, da dove proseguir\u00e0 per Varese.\nIl Mendrisiotto ha il pi\u00f9 alto tasso di motorizzazione del Cantone Ticino, con 638 veicoli per 1000 abitanti, a fronte di una media cantonale di 607 auto per 1000 abitanti, gi\u00e0 al di sopra di quella svizzera, che si ferma a 519 autoveicoli per 1000 abitanti.\nFerrovie.\nLa ferrovia del Gottardo, delle Ferrovie Federali Svizzere, attraversa il territorio del distretto, con stazioni a Chiasso, Balerna, Mendrisio, Mendrisio San Martino e Capolago-Riva San Vitale. Da Capolago parte la ferrovia a cremagliera del Monte Generoso, mentre da Mendrisio partono le corse turistiche con trazione a vapore, organizzate dal Club del San Gottardo, a destinazione di Stabio, Rodero - Valmorea e Malnate, che percorrevano, inizialmente, il vecchio binario della ex ferrovia Mendrisio - Stabio - Valmorea - Castellanza, che era poi diventato solo un binario di raccordo della stazione di Mendrisio, verso la zona industriale di Stabio.\nNel 2009 si \u00e8 aperto il cantiere per riutilizzare, da parte delle FFS, questa linea ferroviaria, da Mendrisio, ed estenderla fino a Varese (e da l\u00ec collegarla a Malpensa). Sul versante svizzero \u00e8 stato raddoppiato il tracciato ferroviario da Mendrisio a Stabio (parallelo alla linea a singolo binario attualmente utilizzata dai treni turistici per Valmorea), ed \u00e8 stata posata una nuova linea (a doppio binario) da Stabio fino al confine italo-svizzero di Gaggiolo. Nel 2014 \u00e8 stata inaugurata la nuova stazione di Stabio e il traffico ferroviario \u00e8 stato aperto al pubblico. La tratta completa Mendrisio-Varese \u00e8 stata inaugurata il 22 dicembre 2017. L'inizio del servizio regolare di linea \u00e8 avvenuto il 7 gennaio 2018. Non si hanno ancora notizie certe, riguardo alla continuazione delle corse turistiche con treno a vapore, organizzate dal Club del San Gottardo.\nNavigazione.\nIl quartiere mendrisiense di Capolago \u00e8 servito dai battelli della Societ\u00e0 Navigazione del Lago di Lugano.\nValichi di frontiera.\nEsistono 12 valichi di frontiera tra il distretto di Mendrisio e l'Italia. Partendo da est in senso orario si ha:\nSport.\nIl FC Chiasso ottenne il secondo posto nel campionato svizzero di calcio negli anni 1950. Attualmente milita nella Challenge League, la serie B elvetica.\nLa SAV Vacallo Basket ha ottenuto 4 Coppe Svizzere (1999, 2000, 2008 e 2009) e un titolo nazionale, nella stagione 2008-09.\nSuddivisione amministrativa.\nIl distretto di Mendrisio \u00e8 diviso in 5 circoli e 11 comuni:"}
{"id": "81158", "revid": "287204", "url": "https://it.wikipedia.org/wiki?curid=81158", "title": "Jean Gremillon", "text": ""}
{"id": "81165", "revid": "287204", "url": "https://it.wikipedia.org/wiki?curid=81165", "title": "Comma 22 (romanzo)", "text": "Comma 22 (\"Catch-22\") \u00e8 un romanzo del 1961 di Joseph Heller.\nRappresenta una feroce critica alla guerra, narrando le disavventure di un gruppo di aviatori statunitensi appartenenti a uno stormo di bombardieri operante in Italia durante la seconda guerra mondiale. Il romanzo, da cui ha preso il nome anche il cosiddetto paradosso del Comma 22, \nTrama.\nIl romanzo, basato su esperienze personali dello stesso Heller, aviatore nell'USAF durante la seconda guerra mondiale, \u00e8 ambientato in Italia, contesto che Heller aveva avuto occasione di conoscere durante il conflitto. Al centro della vicenda un reparto di aviatori (di stanza sull'isola di Pianosa) che esegue pericolose missioni di bombardamento a bordo di B-25 Mitchell (lo stesso tipo di velivolo su cui aveva volato Heller). Ovviamente, maggiore \u00e8 il numero di missioni eseguite, maggiore \u00e8 la probabilit\u00e0 di essere feriti o uccisi. E maggiore lo stress psicologico cui vengono sottoposti i membri del reparto.\nIl pi\u00f9 stressato \u00e8 senz'altro il capitano Yossarian, che \u00e8 terrorizzato all'idea che il numero delle missioni che ogni aviatore deve svolgere prima del congedo continui ad aumentare. I timori di Yossarian non sono del tutto infondati: il numero di missioni aumenta pi\u00f9 volte nel corso del romanzo, a causa dell'ambizione e del cinismo del comandante dello stormo, il colonnello Cathcart.\nAttorno a Yossarian, che comincia a fare cose bizzarre nella speranza di essere diagnosticato pazzo e quindi inabile al volo, ruotano altri personaggi pi\u00f9 o meno strambi: Aarfy, il maggiore Maggiori, Dunbar, Milo Minderbinder, il pastore Shipman, e altri. Dall'interazione di questi individui nasce una serie interminabile di gag e di scene surreali e irresistibilmente comiche, tutte basate sull'assurdit\u00e0 della guerra vista con gli occhi della truppa, della carne da cannone.\nLa vicenda si snoda per\u00f2 in ordine non cronologico: i vari capitoli sono disposti disordinatamente, e coinvolgono il lettore in un vorticoso gioco di spostamenti temporali, ruotanti tutti attorno all'attimo tragico in cui Yossarian ha dovuto assistere alla morte di un membro dell'equipaggio del suo bombardiere, ferito a morte in una missione sull'Italia settentrionale. Nonostante la causa dei comportamenti folli dell'ufficiale sia quell'episodio (che quindi dovrebbe precedere molti altri raccontati nel romanzo), esso viene piazzato da Heller nel penultimo capitolo. In questo modo la narrazione della vicenda rispecchia il disordine della memoria dello stesso Yossarian, scombussolata dal trauma e intenta disperatamente a rimuovere l'evento scioccante, che per\u00f2 continua inesorabilmente a ripresentarsi.\nAttorno alle vicende degli aviatori si avvolge una ragnatela di storie grottesche di burocrazia militare e sopraffazione, di cui sono protagonisti gli ufficiali superiori (come il cinico e brutale generale Dreedle), che s'intrecciano continuamente con la storia di Yossarian e dei suoi commilitoni.\nFonti di ispirazione.\nNel suo libro \"3x18\", lo scrittore ceco Arno\u0161t Lustig racconta che Joseph Heller gli aveva confidato che non avrebbe mai potuto concepire \"Comma 22\" senza aver letto \"Il buon soldato \u0160vejk\" di Jaroslav Ha\u0161ek."}
{"id": "81166", "revid": "1305772", "url": "https://it.wikipedia.org/wiki?curid=81166", "title": "Cuneo (disambigua)", "text": ""}
{"id": "81178", "revid": "125107847", "url": "https://it.wikipedia.org/wiki?curid=81178", "title": "Riserva naturale regionale delle Salse di Nirano", "text": "La riserva naturale Salse di Nirano \u00e8 un'area naturale protetta interamente compresa nel territorio comunale di Fiorano Modenese, in provincia di Modena, in una zona collinare a calanchi compresa tra le quote di 150 e 300 metri sul livello del mare. \u00c8 stata la prima riserva regionale ad essere istituita in Emilia-Romagna. Il cuore dell'area protetta \u00e8 caratterizzata dalla presenza dell'insolito fenomeno geologico delle salse eruttive. Questo \u00e8 costituito dalla risalita dal sottosuolo di fango argilloso freddo misto ad idrocarburi, che seccandosi edifica coni dall'aspetto vulcanico alti fino ad alcuni metri. La crescita di questi vulcanetti \u00e8 in equilibrio tra il continuo apporto di fango dal sottosuolo ed il loro dilavamento operato dalla pioggia.\nNel silenzio del luogo sono percepibili i deboli borbottii prodotti dalle bolle di gas liberato.\nL'intera area \u00e8 percorribile lungo sentieri segnati di grado semplice.\nLa riserva naturale \u00e8 interamente contenuta nel sito di interesse comunitario \"Salse di Nirano\" (IT40400007), che copre un'area di 371 ettari, quasi doppia rispetto alla superficie della riserva. \nRipartizione della superficie.\nLa superficie totale, di circa 207 ettari, \u00e8 suddivisa in una parte a tutela integrale di 5,5 ettari, interamente assicurata a patrimonio pubblico, ed altre due fasce caratterizzate da diversi livelli di protezione. Attualmente le aree di propriet\u00e0 pubblica ammontano a circa 26 ettari. Il territorio rimanente \u00e8 costituito da propriet\u00e0 private soggette a protezione/tutela ambientale.\nAccoglienza.\nIl centro visite Ca\u2019 Tassi, , offre informazioni generali sulla riserva, ospita un museo geologico/naturalistico ed un piccolo orto botanico ed \u00e8 inoltre sede di eventi ed incontri. Sono presenti alcune installazioni didattiche per l'educazione ambientale. \nDal 2010 \u00e8 stato aperto al pubblico l\u2019Ecomuseo di Ca\u2019 Rossa, dedicato alle tradizioni locali e promozione dei prodotti tipici.\nVegetazione.\nLa vegetazione generale della riserva \u00e8 condizionata dalla natura argillosa e salata del terreno (il termine \"salsa\" deriva proprio da questo), e comprende prevalentemente specie arbustive, tra cui ginestre e rose selvatiche, graminacee, equiseti. Le specie arboree comprendono olmi e salici in prossimit\u00e0 delle zone pi\u00f9 umide.\nIl panorama dell'area centrale della salsa \u00e8 quello di un ampio spiazzo fangoso, pressoch\u00e9 privo di vegetazione. Ad una osservazione pi\u00f9 attenta si pu\u00f2 notare la presenza in prossimit\u00e0 dei coni di alcune rare piantine della specie \"Puccinellia fasciculata\", una graminacea alofita, in grado di crescere sui suoli aridi e salati. Il Campo delle Salse di Nirano rappresenta l'unica stazione della Rete Natura 2000 dove compare questa specie."}
{"id": "81180", "revid": "1305772", "url": "https://it.wikipedia.org/wiki?curid=81180", "title": "Legione", "text": ""}
{"id": "81182", "revid": "1543377", "url": "https://it.wikipedia.org/wiki?curid=81182", "title": "Giga (prefisso)", "text": "Giga \u00e8 un prefisso SI che esprime il fattore 109, ovvero 10003, ovvero , ovvero un miliardo.\n\u00c8 stato confermato nel 1960 dalla CGPM. Deriva dalla parola greca \u03b3\u03af\u03b3\u03b1\u03c2 (\"gh\u00ecgas\", gigante).\nQuando ci si riferisce a unit\u00e0 di misura dell'informazione, come il gigabyte o il gigabit, giga indica pari a 230. Questo uso \u00e8 stato scoraggiato dall'organizzazione internazionale degli standard, suggerendo per questo uso il prefisso gibi e riservando giga al sistema metrico.\nInfluenza culturale.\nNel film \"Ritorno al futuro\", Doc dice che per fare il salto nel tempo ci vogliono 1,21 gigowatt. L'errore \u00e8 stato fedelmente tradotto dall'edizione originale statunitense, il cui copione riporta \"1.21 jigowatts\"."}
{"id": "81183", "revid": "228587", "url": "https://it.wikipedia.org/wiki?curid=81183", "title": "Giga", "text": ""}
{"id": "81184", "revid": "79968", "url": "https://it.wikipedia.org/wiki?curid=81184", "title": "Legione straniera", "text": "Una legione straniera \u00e8 un corpo militare composto in gran parte da stranieri che non sono di norma sudditi del re o cittadini della nazione. Poich\u00e9 i suoi componenti sono sempre in servizio, non ha la stessa struttura di un reggimento.\nStoria.\nOriginariamente vennero istituita da un monarca, ad esempio il Regno Unito con la Legione Tedesca del Re, ebbero queste legioni in epoca antecedente al XIX secolo. Anche gli Stati italiani ebbero corpi militari composti da stranieri. \nLe uniche due rimaste al giorno d'oggi sono quelle di Francia (\"L\u00e9gion \u00e9trang\u00e8re\") e Spagna (\"Legi\u00f3n Espa\u00f1ola\"). La locuzione \"legione straniera\" fa in genere riferimento alla pi\u00f9 famosa Legione straniera francese."}
{"id": "81187", "revid": "287204", "url": "https://it.wikipedia.org/wiki?curid=81187", "title": "Tera", "text": ""}
{"id": "81188", "revid": "287204", "url": "https://it.wikipedia.org/wiki?curid=81188", "title": "Legione polacca", "text": "Legione polacca (in polacco \"Legiony Polskie\") \u00e8 stato il nome di diverse formazioni militari polacche create dal XVIII al XX secolo. Queste legioni vennero create principalmente all'estero da volontari polacchi, ed il loro compito principale era di aiutare la liberazione della Polonia, all'epoca sotto controllo straniero. \nUnit\u00e0.\nTra le principali unit\u00e0 a portare questo nome ci furono:\nLa tradizione di quest'ultima venne continuata da tre divisioni dell'esercito polacco nel periodo 1919-1939:"}
{"id": "81189", "revid": "256896", "url": "https://it.wikipedia.org/wiki?curid=81189", "title": "International Electrotechnical Commission", "text": ""}
{"id": "81192", "revid": "125808235", "url": "https://it.wikipedia.org/wiki?curid=81192", "title": "Myricae", "text": "Myricae \u00e8 una raccolta di poesie di Giovanni Pascoli, pubblicata in successive edizioni tra il 1891 e il 1903 (anno dell'edizione definitiva).\nL'opera rappresenta l'ultimo esempio di poesia lirica \"classica\" prima della stagione delle Avanguardie poetiche del Novecento.\nIl titolo della raccolta pascoliana deriva da una parte del secondo verso della IV \"Bucolica\" di Virgilio \u00ab\"(Non omnes) arbusta iuvant humilesque Myricae\"\u00bb, cio\u00e8 \"(Non a tutti) piacciono gli arbusti e le umili tamerici\". Questa frase \u00e8 utilizzata dal Pascoli anche nell'epigrafe dei \"Canti di Castelvecchio\" e, in forma pi\u00f9 completa (non omnes arbusta...) o insieme al verso precedente variamente \"tagliato\", come introduzione ad altre sue raccolte poetiche.\nVirgilio dice di elevare la sua poesia perch\u00e9 non a tutti piacciono gli arbusti e gli umili tamerici. Ci\u00f2 sta a significare che non a tutti piace una poesia semplice. Pascoli riprende questo verso per far intendere che la sua poesia \u00e8 apparentemente semplice. Egli non usa solo analogie, ma troviamo una poesia fatta di oggetti (aratro, fiori, piccozza) in senso lato, di piccole cose. Per esempio la piccozza che riflette le stelle dell'universo.\nCome accaduto per altre grandi raccolte, a cominciare dal \"Canzoniere\" di Petrarca, essa si estende per quasi tutto l'arco della produzione poetica dell'autore, cos\u00ec che la storia compositiva di \"Myricae\" si pu\u00f2 dire coincida con lo sviluppo stesso della coscienza poetica di Pascoli. Per queste ragioni, l'identificazione di una unit\u00e0 strutturale della raccolta non pu\u00f2 essere che il risultato di una interpretazione che prenda in considerazione, accanto alla lettura dei testi, gli eventi e le esperienze psicologiche che segnarono l'esistenza del poeta.\nEdizioni.\nLa storia compositiva di Myricae scorre lungo tutta la vicenda poetica di Pascoli:\nContemporaneamente, uscivano le altre raccolte pascoliane, i \"Poemetti\" e i \"Canti di Castelvecchio\", quest'ultima a sua volta uscita in sei differenti edizioni.\nStruttura.\nLa raccolta \u00e8 suddivisa in 15 sezioni:\nL'opera comprende 156 componimenti; alcuni di essi racchiudono forme strettamente omogenee:\nAltre sezioni si aprono invece a sperimentazioni e confronti formali (come la sezione \"In campagna\", la pi\u00f9 densa e varia tra tutte).\nTra una sezione e l'altra, compaiono liriche isolate che costituiscono il tessuto connettivo della raccolta:\nTematiche.\nLa struttura formale coincide nelle sue linee portanti con i grandi temi strutturali della raccolta: innanzitutto, il dialogo tra l'io del poeta e la realt\u00e0 esterna, costituita dal \"piccolo mondo\" mitizzato delle cose di natura, col loro carico di significati altrettanto simbolici, con un frequente senso del mistero.\nDue elementi principali: l'evocazione e contemplazione della morte (il punto di vista soggettivo della poetica del dolore e del ricordo).\nSe si vuole trovare una traccia dell'evoluzione stilistica del poeta nella complessa opera di strutturazione di \"Myricae\", questa non pu\u00f2 che essere data dall'evoluzione della sua lingua poetica; dai primi componimenti, anteriori al 1891, fino a \"X agosto\" e \"Canzone d'aprile\", Pascoli sviluppa quella capacit\u00e0 del poeta-fanciullo di scoprire, sotto le maglie sempre pi\u00f9 fitte delle convenzioni sociali, la lingua delle cose, lingua che si esprime attraverso la visione di ci\u00f2 che esse sono in se stesse; una visione che non \u00e8 interpretazione storica, ma l'essenza stessa del loro essere.\nLa poesia di \"Myricae\" presenta una visione simbolica del mondo con intuizione e rivelazione delle analogie e delle arcane corrispondenze tra le cose, un senso della vita carico di perplessit\u00e0 e smarrimento. Il frammentismo e l'impressionismo pascoliano portano all'attribuzione di elementi simbolici alla natura e agli oggetti con la rappresentazione della realt\u00e0 attraverso la giustapposizione di immagini uditive e visive. Il senso del mistero della vita, l'angoscia, la morte e la malinconia sono aspetti diffusi nella lirica pascoliana la quale presenta anche il tema del \"nido\" come metafora della casa, degli affetti familiari che sono un rifugio dal mondo esterno, dal mondo che \u00e8 un \"atomo opaco del male\" (\"X Agosto\"). Il critico Salvatore Guglielmino scrive:\" Attraverso il vagheggiamento di quel mondo campestre, Pascoli realizza la sua evasione dalla storia, dagli scontri di volont\u00e0 e di interessi che la societ\u00e0 industriale rendeva sempre pi\u00f9 brutali e che nella situazione italiana dell'ultimo Ottocento si presentavano in campo politico - sociale con particolare intensit\u00e0\". \nLessico, metrica e stile.\nL'opera si configura cos\u00ec come una serie di contenitori (le 15 sezioni organizzate dal poeta), costantemente aperti per raccogliere le continue revisioni, aggiustamenti e aggiunte prodotte da Pascoli nell'arco di tutta la sua complessa vicenda creativa. In questo senso, la genesi di \"Myricae\" coincide strettamente con la sua evoluzione formale, e appare essere un grande laboratorio di sperimentazioni metriche e linguistiche.\nIl pi\u00f9 evidente tra i principi organizzativi che formano la struttura di \"Myricae\" \u00e8 quello metrico: la materia poetica \u00e8 infatti disposta secondo modelli di versificazione omogenei, che presuppongono un continuo intervento del poeta nella riorganizzazione del materiale in senso anti-cronologico. L'ordine non risulta per\u00f2 mai rigidamente schematico: alla sperimentazione di forme metriche nuove si alternano infatti sezioni dedicate ai generi metrici della lirica antica, nell'intento sottinteso di ricercare, per ogni \"capitolo\" della vicenda poetica, la forma pi\u00f9 adeguata ai suoi contenuti. I metri utilizzati sono vari: strofa saffica, terzina, quartina, madrigale, ballata.\nI nessi logici dell'organizzazione sintattica sono spesso dissolti per far spazio a collegamenti fonici, ottenuti accostando vocaboli sonoramente affini o frutto di assonanze, consonanze e onomatopee (versi accordati).\nInoltre rinnova la lingua italiana, immettendovi un lessico quotidiano ed umile e dando pari dignit\u00e0 linguistica a termini aulici, prosaici e dialettali (secondo il critico Contini segna il passaggio da linguaggio pre-grammaticale a post-grammaticale, ossia da un linguaggio pi\u00f9 libero ed espressivo, per es. onomatopee, ad uno ben codificato). Si tratta di un linguaggio fonosimbolico.\nPredilige uno stile nominale: i sostantivi predominano sugli aggettivi e nuovi accostamenti semantici creano un significato allusivo-simbolico (nuovi sintagmi).\nSpesso sono presenti termini cromatici (bianco-rosso-nero), che assumono significati simbolici, legati alla percezione sensoriale."}
{"id": "81195", "revid": "2212888", "url": "https://it.wikipedia.org/wiki?curid=81195", "title": "Novembre (Pascoli)", "text": "Novembre \u00e8 un componimento poetico di Giovanni Pascoli, tratto dalla raccolta poetica \"Myricae\". Originariamente era intitolato San Martino come l'omonima poesia del maestro Carducci da cui trae l'ascendenza.\nContenuto.\n\u00c8 l'11 novembre, la cosiddetta \"estate di San Martino,\" ma all'illusione dei richiami di luce e di gioia portati dall'aria la natura non risponde: tutto \u00e8 secco e il colore funebre dell'autunno fa da cornice al ricordo di coloro che non ci sono pi\u00f9.\n&lt;poem&gt;\n\"G\u00e8mmea l'aria,\" \"il sole cos\u00ec chiaro\" \n\"che tu ricerchi gli albicocchi in fiore,\"\n\"e del prunalbo l'odorino amaro\" \n\"senti nel cuore...\"\n\"Ma secco \u00e8 il pruno, e le stecchite piante\"\n\"di nere trame segnano il sereno,\"\n\"e vuoto il cielo, e cavo al pi\u00e8 sonante\" \n\"sembra il terreno.\" \n\"Silenzio, intorno: solo, alle ventate,\"\n\"odi lontano, da giardini ed orti,\"\n\"di foglie un cader fragile. \u00c8 l'estate,\"\n\"fredda, dei morti.\" \n&lt;/poem&gt;\nAnalisi.\nUna prima osservazione concerne la forma metrica del componimento: sono tre strofe saffiche di tre endecasillabi pi\u00f9 un quinario a rima alternata ABAB.\nPer \"strofa saffica\" si intende l'imitazione italiana (basata sul conteggio delle sillabe e la posizione degli accenti tonici) del modello ritmico creato dalla poetessa greca Saffo, basato sulla seguente successione di vocali lunghe e brevi: \u0304 \u0306 \u0304 \u0304 \u0304 | \u0306 \u0306 \u0304 \u0306 \u0304 \u0306. Della struttura greca rimane la cesura - o pausa - dopo la quinta sillaba.\nQuesta rigorosa determinazione formale costituisce per Pascoli nello stesso tempo un'occasione per sperimentare una forma poetica rara (se ne trovano altri esempi in Giuseppe Parini e Giosu\u00e8 Carducci), e per circoscrivere nei limiti di un modello severo e contenuto l'espressione di sentimenti altrimenti inafferrabili e oscuri.\nSi tratta di una poesia simbolista che tende a isolare l'oggetto poetico nel \"silenzio\" del verso isolato, quando non della pagina bianca; lo stesso effetto Pascoli lo ottiene, in perfetta aderenza a quello che era il gusto italiano, restringendo i termini poetici nei limiti imposti dalle ferree regole della versificazione classica.\nIn quest'ottica va letto il primo verso: \u00abgemmea l'aria / il sole cos\u00ec chiaro\u00bb, il cui effetto diventa quello di isolare con estrema evidenza il tema poetico iniziale, l'estate di San Martino. La limitazione del numero dei termini, come l'isolamento grafico, genera concentrazione dei contenuti, aumenta la loro evidenza, li fornisce di un'aura di significato che favorisce la profondit\u00e0 della lettura simbolica.\nAll'inizio della poesia la frequente interruzione dei versi d\u00e0 inoltre il senso di una realt\u00e0 spezzettata e come frantumata in mille brandelli. Proprio come la vita quando viene contemplata nel suo momento autunnale, cio\u00e8 vicino alla morte. Cos\u00ec \u00e8 l'estate di San Martino: un'apparenza fugace di sole e di luce che bruscamente riportano alla realt\u00e0 di una natura spoglia, di un cielo vuoto senza voli, di un silenzio invernale incombente. Dall'inizio splendente di luci e colori si passa repentinamente all'\u00abestate fredda dei morti\u00bb.\nIl tema della morte.\nL'area semantica che caratterizza questo componimento \u00e8 la stessa che predomina in tutta la produzione pascoliana: il culto della morte come \u00absituazione di assenza\u00bb (Nava), cio\u00e8 come sistema di segni che rimandano costantemente al ricordo di chi non c'\u00e8 pi\u00f9. In questo senso \"Novembre\" \u00e8 emblematica: qualunque sia l'occasione del componimento, in questo caso l'improvviso incanto dell'estate di san Martino (\"aria gemmea\", \"sole chiaro\", \"albicocchi in fiore\"), quel breve periodo di belle giornate che si hanno spesso ai primi di novembre, l'esito \u00e8 ancora e sempre quello dello smarrimento e dell'angoscia: pruno secco, piante stecchite, cielo vuoto, terreno cavo.\nCollocazione storica.\nL'impressione di semplicit\u00e0 che si ricava dalla struttura linguistica (fonetica e sintassi) della poesia pu\u00f2 essere spiegata alla luce della collocazione storica.\nPascoli \u00e8 gi\u00e0 un poeta del Novecento, e questo lo fa apparire semplice (fino al semplicismo) alla sensibilit\u00e0 del lettore. La novit\u00e0 della lingua pascoliana si fa evidente se si paragona la sua sintassi con quella dei poeti precedenti. Ci\u00f2 che in Pascoli viene meno quasi completamente \u00e8 l'ipotassi, ovvero i costrutti dipendenti da una proposizione principale; in \"Novembre\" \u00e8 riconoscibile solo una consecutiva tra primo e secondo verso, mentre tutta la struttura del componimento si regge sull'uso assonanzato della congiunzione coordinante \u00abe\u00bb. L'agilit\u00e0 paratattica \u00e8 funzionale all'effetto visivo che il poeta vuole ottenere nell'accavallarsi impressionistico delle apparizioni: la vicinanza improvvisa degli oggetti evoca analogie profonde."}
{"id": "81198", "revid": "88740", "url": "https://it.wikipedia.org/wiki?curid=81198", "title": "Ronin (disambigua)", "text": ""}
{"id": "81205", "revid": "599013", "url": "https://it.wikipedia.org/wiki?curid=81205", "title": "Permanganato di potassio", "text": "Il permanganato di potassio o potassio permanganato \u00e8 il composto inorganico con formula KMnO4. In condizioni normali \u00e8 un solido cristallino dal tipico colore viola scuro. In questo composto il manganese \u00e8 nello stato di ossidazione +7. \u00c8 un ossidante molto energico, importante prodotto industriale. Nel 2008 ne sono state prodotte circa 50000 tonnellate. \nStoria.\nIl permanganato di potassio fu ottenuto per la prima volta nel 1659 da Johann Rudolph Glauber. Egli descrisse nel suo trattato \"Dess Teutschlands Wohlfahrt\" la fusione di una miscela di pirolusite (minerale di diossido di manganese, MnO2) e di carbonato di potassio; il materiale viola ottenuto, una volta sciolto in acqua, diede una soluzione che col tempo cambi\u00f2 colore passando dal blu al rosso al verde. Vari altri scienziati osservarono simili variazioni di colore, e il composto fu chiamato \"mineral chameleon\", senza riuscire a chiarire il motivo di tale comportamento. Solo nel 1830-1832 Eilhard Mitscherlich determin\u00f2 le formule del manganato e permanganato di potassio. Negli anni cinquanta dell'Ottocento il chimico londinese Henry Bollmann Condy pose in vendita soluzioni di permanganato per usi disinfettanti brevettandole con il nome \"fluido di Condy\". Dal 1862 il permanganato di potassio venne commercializzato su larga scala diventando in breve tempo un importante prodotto industriale.\nSintesi.\nLa maggior parte del permanganato di potassio viene prodotto industrialmente a partire da minerali contenenti diossido di manganese (principalmente pirolusite). Il minerale triturato viene dapprima fuso in miscela con idrossido di potassio e aria o ossigeno. In queste condizioni fortemente alcaline il manganese si ossida da MnIVO2 a manganato di potassio K2MnVIO4 :\nSuccessivamente l'ossidazione da manganato(VI) a permanganato(VII) viene effettuata tramite un processo elettrolitico di ossidazione in ambiente alcalino:\nSu scala di laboratorio si pu\u00f2 fondere MnO2 con KOH e un ossidante come KNO3. Si produce cos\u00ec lo ione manganato(VI) di colore verde, che d\u00e0 disproporzione in soluzione neutra o acida:\nIn soluzione acquosa i sali di Mn(II) possono essere direttamente ossidati a permanganato con ossidanti molto forti come PbO2, Na2S2O8 oppure NaBiO3.\nStruttura.\nIl permanganato di potassio forma cristalli ortorombici, gruppo spaziale Pnma, con costanti di reticolo a = , b = e c = , con quattro unit\u00e0 di formula per cella elementare. Ogni atomo di manganese \u00e8 circondato da quattro atomi di ossigeno con geometria tetraedrica. La distanza media Mn\u2013O \u00e8 . KMnO4 risulta isostrutturale con KClO4.\nPropriet\u00e0 e reattivit\u00e0.\nIl permanganato di potassio solido \u00e8 stabile, ma deve essere conservato in ambiente privo di umidit\u00e0 e al riparo dalla luce, per cui si usano abitualmente bottiglie di vetro ambrato. Il colore viola molto intenso \u00e8 dovuto a bande di trasferimento di carica O \u2192 Mn. KMnO4 si decompone per riscaldamento oltre 200\u00a0\u00baC rilasciando ossigeno. In soluzione acquosa si decompone lentamente lasciando un deposito di MnO2. Anche in solventi organici la stabilit\u00e0 \u00e8 limitata dato che il permanganato finisce con l'ossidare il solvente.\nLo ione permanganato \u00e8 un forte ossidante sia in soluzione acida che in soluzione basica, come dimostrato dalle semireazioni:\nUsi.\nGli usi del permanganato di potassio sono legati alle sue propriet\u00e0 ossidanti, avvantaggiandosi del fatto che dopo l'uso il permanganato non lascia residui tossici.\nApplicazioni ambientali.\nL'uso principale del permanganato di potassio \u00e8 nei trattamenti delle acque. Nelle acque potabili si utilizza per rimuovere ferro, manganese e composti organici alogenati. Nelle acque di scarico rimuove solfuro di idrogeno e altri composti organici tossici e inquinanti.\nSintesi organica.\nIl permanganato di potassio \u00e8 usato industrialmente per la sintesi o per la purificazione di vari composti organici, tra i quali acido L-ascorbico, cloramfenicolo, acido pirazinoico e saccarina, metanolo, acido acetico, caprolattame e adiponitrile.\nMedicina.\nIl permanganato di potassio \u00e8 uno dei farmaci considerati essenziali dall'Organizzazione mondiale della sanit\u00e0. Viene usato per trattare varie lesioni elementari della cute come tricofitosi, impetigine, pemfigo, ferite superficiali, dermatite e ulcere tropicali. Viene usato anche per controllare i parassiti dei pesci.\nChimica analitica.\nEssendo un forte ossidante KMnO4 \u00e8 ampiamente usato in chimica analitica nelle titolazioni di ossido-riduzione (permanganatometria). Il colore viola dello ione MnO4\u2212 scompare quando si raggiunge il viraggio, rendendo superfluo l'uso di un indicatore. Un esempio particolarmente noto \u00e8 la determinazione dell'ossidabilit\u00e0 secondo Kubel di un campione di acqua.\nIl Permanganato viene inoltre spesso sfruttato per dimostrazioni sulla spettrofotometria UV-VIS, ha la sua massima assorbanza intorno a 527-529nm.\nAltri impieghi.\nIl permanganato di potassio ha vari altri impieghi, tra i quali il trattamento superficiale di acciai, l'incisione di gomma e plastica e la decolorazione di tessuti.\nTossicit\u00e0 / Indicazioni di sicurezza.\nIl composto ha una tossicit\u00e0 acuta relativamente bassa, ma a causa delle sue propriet\u00e0 ossidanti \u00e8 fortemente irritante per gli occhi, per le vie respiratorie, per la pelle e per ingestione. Non ci sono dati che indichino propriet\u00e0 cancerogene. \u00c8 fortemente tossico per le acque con effetti di lunga durata. Per le sue propriet\u00e0 ossidanti pu\u00f2 reagire in modo anche esplosivo con sostanze organiche in genere e composti inorganici facilmente ossidabili."}
{"id": "81208", "revid": "799790", "url": "https://it.wikipedia.org/wiki?curid=81208", "title": "Andr\u00e9 Cayatte", "text": "Biografia.\nCayatte nacque a Carcassonne, in Francia, e condusse regolari studi fino a conseguire la laurea in giurisprudenza. Si dedic\u00f2 alla poesia e al romanzo e inizi\u00f2 a lavorare come giornalista. Fondatore delle riviste letterarie \"Transit\" e \"M\u00e9ridians\", si accost\u00f2 al mondo del cinema solamente nel 1946 come aiuto sceneggiatore.\nDiresse alcuni film di poca importanza fino al 1949, quando con il film \"Gli amanti di Verona\" ebbe grande successo e fu conosciuto dal grosso pubblico. Il film era stato sceneggiato dal poeta Jacques Pr\u00e9vert e riproponeva in chiave moderna il dramma d'amore di Shakespeare.\nNel 1950, con il film \"Giustizia \u00e8 fatta\" affront\u00f2 per la prima volta temi impegnativi che riguardavano il rapporto tra la morale e la giustizia; temi che svilupp\u00f2 poi in \"Siamo tutti assassini\" (1952), \"Prima del diluvio\" (1954) e in \"Fascicolo nero\" (1955), cui segu\u00ec uno dei suoi capolavori \"noir\", \"Occhio per occhio\" (1957).\nIntorno ai film di Cayatte nacquero a livello internazionale molte polemiche, forse sproporzionate rispetto al reale valore dei film.\nIl 1960 segn\u00f2 un punto di evoluzione nella sua cinematografia; i suoi film si basarono, da quel momento in avanti, pi\u00f9 che altro sul compromesso commerciale e con grandi concessioni alla moda. Da \"Il passaggio del Reno\" (1960), che racconta la storia ambigua di due prigionieri francesi, i film che seguiranno saranno piuttosto mediocri tranne forse \"Uno dei tre\" (1963). \u00c8 il caso di film quali \"La vita coniugale\" (1964), \"Attentato al pudore\" (1967), \"Katmandu\" (1969), \"Morire d'amore\" (1971), \"\" (1974)."}
{"id": "81209", "revid": "2093951", "url": "https://it.wikipedia.org/wiki?curid=81209", "title": "Roberto Formigoni", "text": "Condannato in via definitiva a 5 anni e 10 mesi di reclusione per corruzione, \u00e8 stato detenuto nel carcere di Bollate dal 22 febbraio al 22 luglio 2019, quando gli \u00e8 stata concessa la detenzione domiciliare, in quanto ultrasettantenne, come richiesto dalla difesa.\nBiografia.\nNato a Lecco nel 1947, figlio di Emilio, ingegnere, gi\u00e0 comandante della Brigata Nera di Missaglia, e di Doralice Baroni, insegnante, primo di tre fratelli.\nFrequenta il Liceo classico Manzoni di Lecco e si laurea nel 1971 in Filosofia all'Universit\u00e0 Cattolica del Sacro Cuore di Milano con una tesi sugli studi giovanili di Marx; quindi studia Economia politica alla Sorbona di Parigi.\nIn giovent\u00f9 incontra don Luigi Giussani, aderisce al movimento Giovent\u00f9 Studentesca e, in seguito, a Comunione e Liberazione (diventa Memor Domini nel 1970, a 23 anni). Nel 1978 \u00e8 stato fra i fondatori del settimanale cattolico \"Il Sabato\" e dal 1985 \u00e8 iscritto all'ordine dei giornalisti come professionista.\nIl 13 dicembre 2004 l'Universit\u00e0 IULM gli conferisce la Laurea \"Honoris Causa\" in Scienze e tecnologie della comunicazione.\nAttivit\u00e0 politica.\nDalla Democrazia Cristiana a Forza Italia.\nFormigoni incomincia giovanissimo l'attivit\u00e0 politica nelle file della Democrazia Cristiana. Nel 1975 fonda il Movimento Popolare, di cui rimane presidente nazionale fino al 1987.\nNel 1984 \u00e8 eletto al Parlamento europeo risultando, con oltre 450\u00a0000 preferenze, il primo degli eletti nelle liste del proprio partito, venendo confermato anche nel 1989. Nel 1987 \u00e8 nominato vicepresidente del Parlamento europeo, dopo essere stato Presidente della Commissione Politica.\nNelle elezioni politiche del 1987 \u00e8 eletto Deputato ed entra a far parte della Commissione Affari Esteri. In tale veste, nel 1990, guid\u00f2 a Baghdad una delegazione di parlamentari che fu ricevuta da Saddam Hussein. Proprio in quei giorni Saddam decise di permettere la partenza delle centinaia di ostaggi occidentali che erano stati obbligati a restare in Iraq dal 2 agosto precedente (data dell'invasione irachena del Kuwait). Vicepresidente del Parlamento Europeo per la seconda volta, a febbraio del '91 per la prima volta in Italia rivela a \"Samarcanda\" e poi all'Universit\u00e0 Statale di Milano che Giovanni Paolo II \u00ab\u00e8 minacciato a causa della sua coraggiosa, incessante azione a favore della pace nel Golfo Persico\u00bb, nel silenzio delle fonti vaticane.\nRieletto deputato alle elezioni politiche nel 1992 e nel 1994; nel biennio 1993-1994 Formigoni \u00e8 Sottosegretario al Ministero dell'Ambiente nel Governo Ciampi, incarico per il quale lascia il Parlamento europeo. Rieletto deputato nel 1994 nella XII legislatura \u00e8 nominato membro della Commissione Esteri.\nNel 1994 la DC si trasforma in Partito Popolare Italiano: Formigoni rimane al suo interno, aderendo alla corrente pi\u00f9 moderata del partito, che si affermer\u00e0 su quella progressista al congresso dello stesso anno, facendo eleggere segretario Rocco Buttiglione.\nIl 23 luglio 1995 nascono i Cristiani Democratici Uniti (CDU) con segretario Buttiglione, di cui Formigoni sar\u00e0 eletto presidente nel 1996.\nNel 1998, quando il CDU confluir\u00e0 nell'UDR, Formigoni \u2013 contrario a tale scelta \u2013 si dimetter\u00e0 dal partito e fonder\u00e0 i Cristiani Democratici per la Libert\u00e0 (CDL).\nPresidente della Regione Lombardia.\nPrimo mandato (1995-2000).\nNel giugno 1995 \u00e8 eletto per la prima volta Presidente della Giunta della Regione Lombardia, nella VI legislatura del Consiglio regionale della Lombardia con il 41,6% dei voti, contro il 27,6% del candidato de L'Ulivo, l'imprenditore Diego Masi e del candidato della Lega Nord, l'ex Ministro delle Riforme del Governo Berlusconi I Francesco Speroni al 17,1%.\nSecondo mandato (2000-2005).\nNel 2000 si ricandida alla Presidenza della Giunta della Regione Lombardia nella lista \"Per la Lombardia\", alleata con la Lega Nord, venendo eletto con il 62,4% dei voti, battendo l'ex Segretario Nazionale della DC e del PPI Mino Martinazzoli\nFormigoni inaugura il sistema del buono scuola: un finanziamento alle famiglie volto a sostenere il pagamento delle rette scolastiche e a garantire la libert\u00e0 d'educazione, di cui secondo i suoi critici beneficia all'80% gli alunni delle scuole private (9% del totale della popolazione scolastica), senza criteri di merito o di reddito, per un totale di 400 milioni di euro tra 2001 e 2009, aggirando i divieti costituzionali di finanziamento diretto. Secondo altri, la misura si \u00e8 rivelata inefficace nel favorire le scuole private e non ha favorito la qualit\u00e0 della formazione in Lombardia, che nelle indagini OCSE PISA (2003 e 2006) \u00e8 peggiorata, ma ha costituito un semplice trasferimento di fondi dalla Regione alle famiglie degli studenti delle scuole private.\nTerzo mandato (2005-2010).\nAlle elezioni regionali del 3-4 aprile 2005, Formigoni viene riconfermato per la terza volta presidente della Lombardia per la VIII legislatura, alla guida della coalizione di centrodestra, battendo Riccardo Sarfatti, candidato dell'Unione, con il 53,4% delle preferenze.\nNel luglio 2009 ha promulgato la legge regionale \"per il rilancio del settore dell'edilizia\".\nAlle elezioni politiche del 2006, Formigoni \u00e8 eletto Senatore nelle liste di Forza Italia ricoprendo l'incarico di membro della Commissione Ambiente. Il 12 luglio lascia l'incarico per incompatibilit\u00e0 in favore del ruolo di Presidente della Regione Lombardia. Nelle elezioni politiche del 2008 viene eletto Senatore per Il Popolo della Libert\u00e0 ricoprendo l'incarico di membro della Commissione Lavoro. Proposto come ministro nelle trattative per la formazione del IV governo Berlusconi e per la presidenza del Senato, non gli sar\u00e0 assegnato nessun incarico istituzionale. Lascer\u00e0 l'incarico il 4 giugno per continuare la Presidenza della giunta regionale lombarda. Il 30 aprile 2008 \u00e8 nominato vicepresidente di Forza Italia.\nQuarto mandato (2010-2013).\nNelle elezioni regionali 2010, Formigoni viene eletto per la quarta volta presidente della Lombardia con 2.704.364 voti, pari al 56,11% delle preferenze, battendo Filippo Penati. La lista di Formigoni viene sostenuta dal Popolo della Libert\u00e0 e dalla Lega Nord, oltre che dal partito La Destra limitatamente alla circoscrizione di Milano.\nTutta la IX legislatura regionale \u00e8 stata caratterizzata da inchieste e arresti che hanno coinvolto esponenti della maggioranza di centrodestra che sosteneva Formigoni e che hanno portato alla fine anticipata della legislatura.\nNel 2010 infatti \u00e8 arrestato il consigliere PdL Gianluca Rinaldin condannato a due anni e mezzo di reclusione per truffa. Nel 2011 sono indagati la consigliera PdL Nicole Minetti per induzione alla prostituzione minorile, l'Assessore all'Urbanistica Daniele Bellotti della Lega per tifo violento, l'Assessore allo Sport Monica Rizzi della Lega per dossieraggio mentre \u00e8 arrestato il Vicepresidente del Consiglio regionale per il PdL ed ex Assessore in tre Giunte Formigoni Franco Nicoli Cristiani per corruzione e tangenti. Nel 2012 viene arrestato il Segretario del Consiglio regionale per il PdL ed ex Assessore in due Giunte Formigoni Massimo Ponzoni per corruzione, concussione e bancarotta mentre sono indagati il consigliere PdL ed ex Sottosegretario regionale nella Giunta Formigoni Angelo Giammario per corruzione e finanziamento illecito dei partiti, il consigliere della Lega Renzo Bossi per appropriazione indebita, l'Assessore alla Sicurezza del PdL Romano La Russa per finanziamento illecito ai partiti e il Presidente del Consiglio regionale per la Lega ed ex Assessore della Giunta Formigoni Davide Boni per corruzione.\nIl 7 giugno 2012 il Consiglio Regionale della Lombardia respinge (con 28 s\u00ec e 49 no) una mozione di sfiducia presentata dalle opposizioni contro la Giunta Formigoni. Votano a favore Partito Democratico, Italia dei Valori, Unione di Centro, Sinistra Ecologia Libert\u00e0 e Partito Pensionati. Votano contro Il Popolo della Libert\u00e0 e Lega Nord.\nIl 14 giugno 2012 anche il Presidente della Regione Lombardia Formigoni (su cui gi\u00e0 pende un secondo processo per diffamazione nei confronti dei Radicali) \u00e8 indagato per corruzione riguardo presunte pressioni per delibere a favore della Fondazione Maugeri.\nIl 10 ottobre 2012 viene arrestato l'Assessore alla Casa Domenico Zambetti per voto di scambio e concorso esterno in associazione mafiosa per aver acquistato voti dalla 'ndrangheta. Nelle stesse ore sono indagati per peculato e truffa i consiglieri PdL Franco Nicoli Cristiani e Massimo Buscemi e il consigliere leghista Davide Boni mentre l'Assessore all'Ambiente Marcello Raimondi risulta indagato per corruzione. Dopo gli ultimi scandali la Lega Nord chiede formalmente a Formigoni di dimettersi o azzerare la Giunta minacciando le sue dimissioni dal Consiglio in caso di mancata risposta per poter cos\u00ec votare in aprile. Formigoni intanto ritira le deleghe agli Assessori leghisti.\nIl 12 ottobre 2012 dopo un incontro tra il Segretario PdL Angelino Alfano e il Segretario della Lega Roberto Maroni alla presenza di Formigoni viene concordato l'azzeramento della Giunta regionale e il prosieguo della legislatura ma dopo un Consiglio federale il Carroccio ribadisce la sua linea di andare a votare anticipatamente contravvenendo al patto sancito con il PdL.\nFormigoni, nell'impossibilit\u00e0 di andare avanti a scadenza naturale, chiede il voto subito chiedendo al gruppo regionale del PdL di dimettersi insieme con l'opposizione per tornare subito a elezioni. Il 26 ottobre 2012 Formigoni vara la nuova Giunta provvisoria che porter\u00e0 la Lombardia al voto composta per la maggior parte di \"tecnici\" mentre \u00e8 confermato alla vicepresidenza della Regione Lombardia il leghista Andrea Gibelli. Nel pomeriggio il Consiglio regionale modifica la legge elettorale abrogando il listino bloccato e con 74 dimissioni su 80 il Consiglio regionale della Lombardia \u00e8 ufficialmente sciolto e la Regione si avvia al voto anticipato.\nSenatore PdL e NCD (2013-2018).\nAlle elezioni politiche italiane del 2013, Formigoni \u00e8 candidato per Il Popolo della Libert\u00e0 al Senato in Lombardia come secondo di lista dopo Silvio Berlusconi, garantendogli una sicura elezione. Viene quindi eletto presidente della IX commissione permanente Agricoltura e produzione agroalimentare del Senato.\nIl 16 novembre 2013, con la sospensione delle attivit\u00e0 del Popolo della Libert\u00e0, aderisce al Nuovo Centrodestra guidato da Angelino Alfano. Ha quindi sostenuto nel corso della XVII legislatura i governi Letta, Renzi e Gentiloni.\nRitorno nel centro-destra, condanna definitiva e fine dell'attivit\u00e0 politica.\nNel dicembre 2017 abbandona Alternativa Popolare, successore del dissolto NCD, e segue Maurizio Lupi in Noi con l'Italia, parte della coalizione di centro-destra alle elezioni politiche.\nRicandidato al Senato, non viene eletto a causa del mancato raggiungimento della soglia di sbarramento da parte della lista.\nLa sua attivit\u00e0 politica si conclude con la condanna definitiva, emessa dalla Corte Suprema di Cassazione il 21 febbraio 2019, a 5 anni e 10 mesi di reclusione per corruzione. In conseguenza di tale sentenza, dal 22 febbraio al 22 luglio 2019 \u00e8 stato recluso nel carcere di Bollate; a partire da allora sconta la sua pena agli arresti domiciliari.\nCon la condanna definitiva gli viene revocato il vitalizio di parlamentare, ma Formigoni presenta ricorso e il 13 aprile 2021 la commissione contenziosa del Senato decide che gli venga restituito, sentenza confermata in appello il successivo 18 maggio dal consiglio di garanzia. Tale decisione, presa in entrambi gli organi grazie ai voti decisivi dei senatori di Lega e Forza Italia, potrebbe essere applicata anche agli altri politici condannati in via definitiva che non siano evasi o latitanti per pi\u00f9 di due anni o condannati per reati di mafia o terrorismo.\nProcedimenti giudiziari.\nFormigoni ha ricevuto due condanne per diffamazione, ed \u00e8 stato condannato nel 2016 in primo grado a sei anni per il reato di corruzione nel processo con al centro la fondazione pavese Maugeri. Successivamente in appello \u00e8 stato condannato a sette anni e sei mesi.\nLa contestazione sull'eleggibilit\u00e0 di Formigoni per un quarto mandato.\nLa candidatura di Roberto Formigoni alla Presidenza della Regione Lombardia per un quarto mandato (Elezioni Regionali 2010) fu oggetto di contestazioni, in quanto avrebbe violato la legge n. 165/2004, art. 2.\nI pareri favorevoli alla candidabilit\u00e0 di Formigoni per un quarto mandato si basavano, per alcuni, sul fatto che l'art. 2 cit. sarebbe una norma di principio, inapplicabile in assenza della normativa attuativa regionale; per altri, sul fatto che, poich\u00e9 la legge fu promulgata nel 2004 essa non sarebbe applicabile al mandato in corso, ma solo a partire dalle successive elezioni del 2015. D'altra parte, i contestatori sostenevano che tale interpretazione fosse in opposizione alla \"ratio\" della norma, la quale sarebbe volta a evitare il formarsi di rendite politiche e di accumulo di potere personale, oltre che a una sentenza della Cassazione, ritenuta applicabile al caso regionale.\nIl 22 febbraio 2010 venne depositato un esposto alla corte d'appello di Milano contro la ricandidatura di Formigoni.\nAnche il deputato Pierluigi Mantini (Udc), present\u00f2 un ricorso al Tar contro la candidatura di Formigoni ed Errani (infatti la medesima situazione ha implicato anche Vasco Errani, candidato per l'Emilia-Romagna). Infine i Radicali presentarono un ricorso in tal senso all'Ufficio centrale elettorale presso la Corte d'Appello di Milano, organo incaricato di ricevere le candidature. Tutti gli esposti presentati non vennero tuttavia ammessi, in quanto l'Ufficio si dichiar\u00f2 incompetente a decidere in materia, rimandando ogni decisione al Tribunale civile, successivamente allo svolgimento delle elezioni.\nIl ricorso verr\u00e0 poi ripresentato dal Movimento 5 Stelle e dai Radicali a elezioni concluse, ma il tribunale di Milano, confermato in appello, e quello di Bologna (adito sul caso Errani) saranno concordi nel ritenere che per far valere la norma sull'incandidabilit\u00e0 sancita dalla legge n. 165/2004, serve il suo recepimento nella normativa regionale, mai avvenuto in Lombardia come in Emilia-Romagna.\nLa denuncia delle firme false.\nA seguito di un accesso agli atti dei Radicali, che chiedono e ottengono di controllare i moduli con le firme necessarie a candidare alla presidenza della Regione Formigoni, Pezzotta e Penati, viene presentato un esposto all'Ufficio centrale presso la Corte d'Appello che denuncia irregolarit\u00e0 nella documentazione della lista di Formigoni.\nL'ufficio, verificate fondate le irregolarit\u00e0 segnalate nelle autentiche delle firme dichiara il 1\u00ba marzo 2010 la non ammissione della lista di Formigoni, confermando poi la sua decisione il 3 di marzo. Tuttavia il Tribunale Amministrativo Regionale della Lombardia, con un'ordinanza del 6 marzo 2010, dichiar\u00f2 ammessa la lista \u201cPer la Lombardia\u201d alla competizione elettorale e, accogliendo il ricorso Formigoni, sospese gli atti che lo escludevano dalle elezioni. Il 13 marzo il Consiglio di Stato conferma la sentenza del Tar, rimandando eventuali ricorsi a dopo le elezioni.\nDopo le elezioni, a seguito di un nuovo accesso agli atti, i Radicali possono presentare una perizia grafologica sulle firme contestate di Formigoni, affidata alla Dott.ssa Laura Guizzardi. Ne emerge che centinaia di sottoscrizioni sarebbero state apposte dalle stesse mani.\nA seguito di questi nuovi elementi, il Gip Cristina Di Censo, che il 29 ottobre 2010 aveva archiviato l'inchiesta per falso ideologico riguardante omissioni o irregolarit\u00e0 nella raccolta delle firme per le liste \"Per la Lombardia\" e \"Penati presidente\", trasmette al PM Alfredo Robledo il fascicolo e partono nuove indagini. Il 17 ottobre 2011 il procuratore aggiunto Robledo dichiara chiusa l'inchiesta sulle firme false. Gli indagati sono 15 autenticatori, tra cui 4 consiglieri provinciali milanesi del PdL, e Clotilde Strada, collaboratrice di Nicole Minetti e, all'epoca dei fatti, responsabile del partito per la raccolta delle firme.\nIl 24 novembre 2011 la Procura di Milano si \u00e8 costituita come parte nella causa civile avviata dai Radicali per chiedere l'annullamento delle elezioni. La Procura ha depositato nella causa civile, tra le altre cose, i verbali degli interrogatori di 823 degli apparenti firmatari della lista che hanno disconosciuto davanti a un Pubblico Ufficiale l'autenticit\u00e0 delle rispettive sottoscrizioni. Il 27 aprile 2012 viene aggiunto alla lista degli indagati anche Guido Podest\u00e0, presidente della Provincia di Milano e coordinatore Pdl nel 2010.\nIl 28 novembre 2014 viene condannato in primo grado dal tribunale di Milano per un altro processo di diffamazione verso i Radicali, definiti \"criminali e maestri di manipolazione\". Viene condannato a 1 mese di reclusione con la condizionale subordinati al versamento di 45.000 euro di risarcimento.\nNel frattempo, in sede amministrativa, il 22 settembre 2011 il Consiglio di Stato ribalta il giudizio del Tar Lombardia del 9 dicembre 2010 che aveva respinto il ricorso dei Radicali per la decadenza di tutti i consiglieri regionali lombardi, in relazione a presunte firme false raccolte a sostegno della lista \"Per la Lombardia\".\nIl Consiglio di Stato, dichiarando ammissibili i ricorsi, si esprime anche sul decreto \"Salva-Liste\" ed \u201cesclude che la sanatoria possa estendersi invece alle ipotesi di falsit\u00e0 delle firme\u201d.\nDei quattro procedimenti giudiziari ancora aperti sulla vicenda, uno vede Roberto Formigoni imputato di diffamazione aggravata a mezzo stampa per avere accusato i Radicali di avere manomesso le sue liste.\nIl 3 luglio 2012 la Procura di Milano chiede il rinvio a giudizio per l'allora Presidente della Provincia di Milano ed ex Coordinatore regionale del PdL in Lombardia dal 2009 al 2011 Guido Podest\u00e0 per falso ideologico continuato e aggravato insieme con altre nove persone, in relazione alle 926 firme false a sostegno del listino regionale di Formigoni \"Per la Lombardia\" e della lista provinciale \u2018Il Popolo della Libert\u00e0 \u2013 Berlusconi per Formigoni' (PdL) per la Provincia di Milano alle elezioni regionali del 2010. L'indagine su Podest\u00e0 era stata chiusa dai Pm milanesi il 27 aprile 2012.\nIl 12 luglio 2012 i Pm di Milano chiedono per Formigoni una condanna di un anno di reclusione e 500 euro di multa per l'accusa di diffamazione a mezzo stampa, in quanto avrebbe accusato i Radicali Italiani e il loro leader lombardo Marco Cappato di aver manipolato le firme che erano state raccolte a sostegno delle sue liste per le regionali del 2010. Secondo il pm, Formigoni ha offeso la reputazione del movimento guidato da Marco Pannella attribuendogli \u00abun complotto\u00bb privo di qualsiasi fondamento.\nL'11 ottobre 2012 Formigoni viene condannato per diffamazione nei confronti dei Radicali Italiani a mezzo stampa a 900 euro di multa, oltre a un risarcimento complessivo di 120\u00a0000 euro a Marco Cappato, Lorenzo Lipparini e al partito rappresentato da Marco Pannella. Nel 2010 Formigoni aveva accusato i Radicali, come precisa la sentenza, di \"avere ordito un complotto contro di lui, incolpandoli di avere manipolato le firme poste a sostegno della sua lista per \"escludere il centrodestra\" dalle regionali\".\nIl 30 gennaio 2015 il Tribunale di Milano, nona sezione penale, giudice Canevini, ha condannato in primo grado per diffamazione l'ex Presidente Formigoni alla pena di un mese di reclusione e a risarcire con 10.000 euro Marco Cappato, con 10.000 euro Lorenzo Lipparini, con 25.000 euro la Lista Marco Pannella, nella persona di Marco Pannella, oltre alle spese processuali per 5.000 euro e la pubblicazione della sentenza a sue spese su \"Corriere della Sera\" e \"Sole 24 Ore\".\nDiscarica di Cerro Maggiore.\nFormigoni \u00e8 stato rinviato a giudizio nel 2002 nell'ambito dell'inchiesta sulla bonifica della discarica del comune di Cerro Maggiore. \u00c8 stato assolto in primo grado dalle accuse nel 2005. Il 24 ottobre 2007 Formigoni \u00e8 stato definitivamente assolto da ogni accusa nel corso del processo di appello..\nAmbiente.\nIl 1\u00ba dicembre 2009 ha ricevuto un avviso di garanzia - assieme a Letizia Moratti e Guido Podest\u00e0 - nell'ambito di un'inchiesta su ambiente e inquinamento per lo sforamento dei limiti di concentrazione delle polveri sottili o PM10.. Successivamente anche Filippo Penati \u00e8 stato iscritto nel registro degli indagati in quanto presidente della provincia di Milano all'epoca dei fatti.\nIl 2 luglio 2012 la procura di Milano ha chiesto l'archiviazione per tutti gli indagati, non essendo emerse \"condotte indebite di omissione o rifiuto di atti idonei a ridurre l'inquinamento\".\nL'inchiesta P3.\nNell'ambito di alcune indagini svolte dalla Procura di Roma nel luglio 2010 su eolico e P3, sono state ipotizzate pressioni sui giudici della Corte Costituzionale al fine di sostenere la riammissione della lista civica regionale Per la Lombardia nelle elezioni regionali del 2010; Formigoni \u00e8 stato ascoltato dalla procura come \u00abpersona informata sui fatti\u00bb.\nL'inchiesta sulla sanit\u00e0 e il carcere.\nIl 16 aprile 2012 il Corriere della Sera lancia la notizia secondo cui uno dei fiduciari svizzeri di Pierangelo Dacc\u00f2, amico di Formigoni e uomo vicino a Comunione e Liberazione riceveva denaro per facilitare le pratiche in regione. Arrestato per aver creato milioni di fondi neri nello scandalo dell'Ospedale San Raffaele e aver distratto dal patrimonio della Fondazione Maugeri circa 70 milioni di euro sotto forma di consulenze e appalti fittizi, avrebbe pagato viaggi aerei compiuti dallo stesso Governatore, da un suo collaboratore, a dal fratello di Formigoni e sua moglie. Tra questi benefici, un viaggio Milano-Parigi da ottomila euro, compiuto il 27 dicembre 2008, pagato da Dacc\u00f2 a Formigoni. Il Governatore, per\u00f2, ha smentito categoricamente i fatti, affermando di non aver ricevuto mai alcun beneficio.\nIl 6 giugno 2012, in merito allo scandalo dei viaggi pagati dal faccendiere Dacc\u00f2, l'opposizione di centrosinistra, composta da Pd, Idv e Sel, presenta una mozione di sfiducia al Governatore. La mozione vede il sostegno anche dell'UDC e del Partito Pensionati dopo che il presidente del Consiglio della Lombardia Franco Cecchetti (Lega Nord) aveva respinto un loro documento, nel quale, senza chiederne le dimissioni, si chiedeva a Formigoni di impegnarsi a rinominare una giunta tecnica per completare la legislatura. Nonostante il forte disappunto della Lega Nord per le vicende che coinvolgono Formigoni, \u00e8 proprio grazie al supporto determinante di questa forza politica che la mozione di sfiducia viene bocciata con 28 s\u00ec, 49 no, e nessun astenuto\nIl 23 giugno 2012, il Corriere della Sera riporta in prima pagina la notizia secondo cui Formigoni risulterebbe indagato dalla Procura di Milano per corruzione e finanziamento illecito ai partiti nell'ambito dell'inchiesta sulla sanit\u00e0 privata in Lombardia in cui risulta implicato Dacc\u00f2. Le accuse della Procura riguarderebbero un illecito finanziamento elettorale di oltre mezzo milione di euro ricevuto da un'azienda sanitaria privata in vista della campagna di Formigoni per le elezioni regionali italiane del 2010, nelle quali \u00e8 stato rieletto per il quarto mandato consecutivo alla guida della regione; le accuse ipotizzano inoltre il reato di corruzione per la somma dei molteplici benefit di ingente valore patrimoniale (vacanze, soggiorni, utilizzo di yacht, cene di pubbliche relazioni a margine del Meeting per l'amicizia fra i popoli di Rimini, condizioni favorevoli nella vendita di una villa in Sardegna a un coinquilino di Formigoni nella comunit\u00e0 laicale dei \"Memores Domini\") messi a disposizione del governatore lombardo dal mediatore Dacc\u00f2. Secondo l'accusa, Dacc\u00f2 aveva sfruttato l'intima amicizia con Formigoni, basata su benefit di varia natura, per ottenere delibere e fondi da parte della regione Lombardia in favore di strutture sanitarie private, tra cui la fondazione Maugeri di cui Dacc\u00f2 era consulente ricevendo da questa pi\u00f9 di 70 milioni di euro.\nIl 25 luglio 2012 arriva dalla procura di Milano la conferma sullo status di indagato di Formigoni. Il reato che gli viene ascritto \u00e8 quello di corruzione in concorso con Dacc\u00f2, Antonio Simone, Umberto Maugeri e Costantino Passerino. Il procuratore capo di Milano Edmondo Bruti Liberati ha affermato che il governatore lombardo \u00e8 iscritto nel registro degli indagati dal 14 giugno 2012. Nell'ottobre 2012 Dacc\u00f2 viene condannato a 10 anni di reclusione per associazione a delinquere, bancarotta e altri reati nell'inchiesta sul dissesto dell'ospedale San Raffaele.\nIl 12 febbraio 2013 la procura di Milano annuncia che ci sono nuovi elementi a carico di Formigoni al quale viene contestato anche il reato di associazione per delinquere. Il 3 marzo 2014 viene confermato il rinvio a giudizio di Formigoni per associazione per delinquere e corruzione..\nIl 15 aprile 2016, nella requisitoria finale al processo di primo grado, i pubblici ministeri hanno richiesto una condanna a nove anni di reclusione per l'ex governatore, definito \"capo di un gruppo criminale\" responsabile di corruzione sistemica durata 10 anni in cui sono stati sperperati 70 milioni di denaro pubblico. I benefit di lusso a lui attribuiti sono stati quantificati in circa otto milioni di euro, che ha ricevuto da Dacc\u00f2 e Simone in cambio di rimborsi indebiti. Gli inquirenti hanno sostenuto che senza la sua adesione questa associazione per delinquere ai danni del sistema sanitario non sarebbe esistita. Hanno sottolineato che Formigoni ha mentito in aula, dove si \u00e8 presentato come gestore della cosa pubblica, e non merita le attenuanti generiche. Secondo l'accusa, i benefit comprendono vacanze, uso di yacht e finanziamenti per la campagna elettorale. Il 22 dicembre dello stesso anno \u00e8 condannato in primo grado di giudizio a sei anni di reclusione e ad altrettanti di interdizione dai pubblici uffici.\nNel giugno 2018 viene diffusa la notizia del sequestro preventivo di beni di Formigoni in relazione al caso Maugeri. Nell'agosto successivo, la Corte dei Conti di Milano convalida il sequestro che fissa a 5 milioni di euro sotto forma di vitalizi, immobili, pensione e conti correnti dell'ex deputato; nel provvedimento della corte si legge che avrebbe percepito benefit per oltre 5 milioni di euro. Provvedimenti analoghi vengono presi per altri protagonisti della vicenda, che secondo il pubblico ministero ha causato un danno erariale di 60 milioni di euro.\nIl 19 settembre 2018 \u00e8 condannato in appello a 7 anni e 6 mesi di reclusione. Il 21 febbraio 2019 la condanna \u00e8 stata ridotta a causa della prescrizione a 5 anni e 10 mesi dalla Corte di Cassazione. Il giorno seguente si presenta spontaneamente al carcere di Bollate per scontare la pena e il 25 febbraio il sostituto procuratore generale di Milano respinge la richiesta dei domiciliari.\nIl successivo 22 maggio, la procura lombarda della Corte dei Conti chiede la condanna di Formigoni e di altri imputati nella vicenda Maugeri a risarcire il danno erariale di circa 60 milioni di euro.\nNel luglio 2019 su richiesta degli avvocati di Formigoni, il Tribunale di Sorveglianza di Milano ha deciso di concedergli la possibilit\u00e0 di scontare la pena in detenzione domiciliare. Contro questa decisione la Procura Generale ha presentato ricorso alla Corte di Cassazione, chiedendo che la pena venga scontata in carcere.\nDiffamazione ai danni del pm Alfredo Robledo.\nNel novembre del 2013, sempre per diffamazione, Roberto Formigoni \u00e8 stato condannato dal Tribunale di Brescia a versare 40.000 euro al magistrato Alfredo Robledo, al tempo dei fatti - cio\u00e8 nel marzo del 2006 - pm titolare dell'inchiesta Oil For Food.\nAltra inchiesta per corruzione.\nIl 25 ottobre 2017 viene rinviato a giudizio dal gup di Milano sempre per corruzione insieme con l\u2019ex sottosegretario alla Presidenza della Regione Paolo Alli e l\u2019ex direttore generale della sanit\u00e0 lombarda Carlo Lucchina: tramite l'ex consigliere regionale Massimo Gianluca Guarischi avrebbe favorito l'impresa Hermex Italia di Giuseppe Lopresti in una serie di appalti per la fornitura di attrezzature sanitarie agli ospedali in cambio di orologi, spese per viaggi tra il Sudafrica e la Croazia e il noleggio di jet e barche e contanti per un totale di 400.000 euro.\nNel luglio del 2020 Formigoni, Lucchina e l'ex direttore generale dell\u2019ospedale di Cremona Simona Mariani vengono assolti dai giudici; gi\u00e0 il PM Francesca Messina, nell'istruttoria, aveva chiesto l\u2019assoluzione perch\u00e9 non sono emerse prove della corruzione.\nDiscarica di Cappella Cantone.\nIl 15 febbraio 2018, in relazione all'indagine sulla realizzazione della discarica di amianto di Cappella Cantone (avrebbe favorito degli imprenditori e la Compagnia delle Opere di Bergamo), dopo pi\u00f9 di 5 anni Formigoni, tra gli altri, viene assolto dall'accusa di corruzione \u201cperch\u00e9 il fatto non sussiste\u201d.\nControversie.\nLo \"spoil system\".\nFormigoni \u00e8 stato criticato per il presunto spoil system di tipo clientelare che avrebbe realizzato nella scelta dei dirigenti della Regione Lombardia, garantendo l'occupazione di \"tutti i centri di potere\" da parte di esponenti di Comunione e Liberazione, appartenenti per lo pi\u00f9 al suo braccio economico la Compagnia delle Opere. Tali critiche, tuttavia, sono state alquanto ridimensionate da un'inchiesta giornalistica riguardante le nomine dei dirigenti negli enti sanitari lombardi a fine 2010.\nLa costruzione del Palazzo Lombardia.\nLa costruzione del Palazzo Lombardia, tra 2005 e 2009, voluta fortemente da Formigoni, ha suscitato polemiche e mobilitazione dei cittadini, a causa della distruzione dell'area verde del vivaio del Bosco di Gioia, gi\u00e0 lascito testamentario della contessa Giuditta Sommaruga come bene inalienabile del Comune di Milano. Palazzo Lombardia \u00e8 risultato tuttavia il vincitore del premio internazionale istituito dal Council on Tall Buildings and Urban Habitat di Chicago (CTBUH): la nuova sede della Regione Lombardia \u00e8 risultata essere il miglior edificio alto d'Europa. Formigoni ha ripetutamente sostenuto che il nuovo palazzo della regione porter\u00e0 notevoli benefici per i cittadini, dato che tutti gli uffici della Regione Lombardia in sedi distaccate in vari luoghi di Milano sono stati accorpati in un solo luogo, con un conseguente miglioramento dei servizi. Inoltre dal punto di vista dei conti, considerando l'ammortamento per i costi di costruzione distribuito su 20 anni (il totale del costo \u00e8 stato di 400 milioni di euro) il palazzo comporta risparmi, in termini di affitti, di oltre 6 milioni di euro all'anno (21 di ammortamento invece dei 27 di affitti).\nScandalo internazionale Oil For Food.\nNel 2006, a seguito dell'inchiesta Oil For Food condotta dal pm milanese Alfredo Robledo, Marco Giulio Mazarino De Petro - braccio destro di Formigoni nei contatti con l'Iraq di Saddam Hussein - \u00e8 stato condannato in primo grado per aver incassato delle tangenti dalla Cogep, azienda italiana a cui il politico lecchese aveva fatto ottenere le forniture petrolifere irachene. Le accuse sono poi cadute in prescrizione.\nNel 2012, Alberto Villa e Alberto Perego - entrambi legati a Roberto Formigoni - sono stati condannati a quattro mesi per aver dichiarato il falso di fronte al pubblico ministero in seno all'inchiesta Oil For Food.\nL'inchiesta ha tratto il nome dal programma ONU ideato nel 1995 per garantire assistenza materiale alla popolazione irachena senza per\u00f2 assicurare al governo dell'Iraq i fondi per armarsi; a Saddam Hussein era stato permesso di vendere petrolio e di finanziare il programma di aiuti internazionali con i proventi della vendita del greggio. \u00c8 stato poi scoperto un vasto giro di mazzette ed \u00e8 stata divulgata dai media internazionali una lista di soggetti ai quali il petrolio veniva venduto ad un prezzo inferiore a quello di mercato e attraverso i quali l'Iraq poteva aggirare i divieti dell'ONU. Roberto Formigoni \u00e8 apparso come possibile soggetto in suddetta lista.\nPrese di posizione.\nFormigoni ha sempre sostenuto i finanziamenti pubblici alle scuole private e confessionali, anche di confessione islamica. \nNel 2007-2009, durante il governo Prodi II, si \u00e8 opposto alla vendita di Alitalia ad Air France e, in seguito, all'alleanza tra Compagnia Aerea Italiana e Air France durante il governo Berlusconi IV, in consonanza con la Lega Nord, allo scopo di evitare la penalizzazione dell'aeroporto di Milano-Malpensa, puntando piuttosto su Lufthansa.\nNel dicembre 2008 si \u00e8 espresso contro l'introduzione in commercio, in Italia, della pillola RU486, firmando, assieme ad altri, un appello contrario: \u00abNon \u00e8 una medicina, non cura alcuna malattia, non aiuta la vita, la stronca sul nascere. Non \u00e8 amichevole verso le donne. Per queste ragioni etiche siamo contrari alla sua introduzione in Italia\u00bb. In seguito ha ribadito la propria contrariet\u00e0, sottolineando di non potersi opporre alle leggi dello Stato, ma di voler regolamentarne la somministrazione \"solo e soltanto negli ospedali\".\nNel 2009 si \u00e8 rifiutato di dare applicazione, in Lombardia, alla sentenza della Corte d'appello che autorizzava l'interruzione dell'idratazione e dell'alimentazione forzata di Eluana Englaro, dichiarando che \"non possiamo mandare con leggerezza alla morte una persona che \u00e8 tenuta in vita non attraverso cure intrusive ma semplicemente dandole da mangiare e da bere\". Ha in seguito premiato le suore di Lecco che avevano in custodia Eluana Englaro.\nNel corso della trasmissione televisiva \"Mattino Cinque\" (su Canale 5) del 3 febbraio 2010, ha affermato che, pur essendo chiara la dannosit\u00e0 dell'inquinamento atmosferico, quest'ultimo non sia causa diretta di alcuna malattia. \nNel gennaio 2011 ha firmato una lettera aperta per chiedere ai cattolici italiani di sospendere ogni giudizio morale nei confronti di Silvio Berlusconi, indagato dalla procura di Milano per concussione e favoreggiamento della prostituzione minorile."}
{"id": "81211", "revid": "893306", "url": "https://it.wikipedia.org/wiki?curid=81211", "title": "Lucio Giunio Bruto", "text": "Biografia.\nIl nome di Bruto \u00e8 legato alla leggendaria cacciata dell'ultimo re di Roma, Tarquinio il Superbo.\nSecondo la narrazione di Livio, rafforzata da Ovidio, Bruto aveva molti motivi di ostilit\u00e0 contro il re, di cui era nipote in quanto figlio di una sorella: nel corso degli eccidi familiari che spesso accompagnano la presa di potere di un despota, Tarquinio aveva disposto fra l'altro l'omicidio del fratello di Bruto, il senatore Marco Giunio. Bruto, temendo di subire la stessa sorte, allora si mimetizz\u00f2 nella famiglia di Tarquinio, impersonando la parte dello sciocco (in latino \"brutus\" significa sciocco).\nLui accompagn\u00f2 i figli di Tarquinio, Tito ed Arrunte, in un viaggio all'oracolo di Delfi. I figli chiesero all'oracolo chi sarebbe stato il successivo sovrano a Roma e l'oracolo rispose che la prossima persona che avesse baciato sua madre sarebbe diventato re. Bruto interpret\u00f2 la parola \"madre\" nel significato di \"Terra\" cos\u00ec, al ritorno a Roma, finse di inciampare e baci\u00f2 il suolo.\nIn seguito Bruto dovette combattere in una delle tante guerre di Roma contro le trib\u00f9 vicine e torn\u00f2 in citt\u00e0 solo quando venne a sapere della morte di Lucrezia.\nSecondo la leggenda, la cacciata dell'ultimo re da Roma ebbe inizio con il suicidio di Lucrezia, moglie di Collatino e parente di Bruto, perch\u00e9 costretta a cedere con le minacce alle richieste amorose di Sesto Tarquinio, figlio del re Tarquinio il Superbo.\nTito Livio racconta che, suicidatasi davanti ai suoi occhi, del marito Collatino e del padre di lei Spurio Lucrezio, Bruto estrasse il coltello dalla ferita e disse:\nBruto, il padre ed il marito di Lucrezia giurarono di vendicarne la morte. Quindi trasportarono il corpo della donna nella piazza principale della citt\u00e0 di Collatia, dove la donna si era suicidata, attirando l'attenzione della folla, che dopo aver saputo dell'accaduto si indign\u00f2 per la protervia di Sesto Tarquinio.\nMolti dei giovani l\u00ec presenti si offrirono volontari per condurre una guerra contro i Tarquini. Le truppe ora riunite riconobbero in Bruto il loro comandante, facendo rotta su Roma per conquistarne il potere. Giunti a Roma, Bruto si rivolse al popolo romano riunito nel Foro, raccontando della triste sorte toccata a Lucrezia.\nAggiunse quindi della superbia del re, Tarquinio, e della miseria della plebe romana, costretta dal tiranno a costruire ed a ripulire le fogne, invece che portata a combattere come era nella natura dei Romani.\nAncora ricord\u00f2 dell'indegna morte di re Servio Tullio, calpestato da sua figlia, moglie di Tarquinio, con un cocchio. Invoc\u00f2 infine gli dei vendicatori, infiammando gli animi del popolo romano alla rivolta contro il tiranno, tanto da trascinarlo ad abbattere l'autorit\u00e0 regale e a esiliare Lucio Tarquinio, insieme alla moglie ed i figli. Part\u00ec quindi per Ardea, dove il re era accampato, per ottenere che anche l'esercito si schierasse dalla sua parte, dopo aver lasciato il comando di Roma a Lucrezio (in precedenza nominato \"praefectus\" della citt\u00e0, da parte dello stesso Superbo). Frattanto, Tullia, moglie di Lucio Tarquinio riusc\u00ec a fuggire dalla citt\u00e0.\nQuando la notizia di questi avvenimenti arriv\u00f2 ad Ardea, Tarquinio il Superbo, allarmato dal pericolo inatteso, part\u00ec per Roma per reprimere la rivolta. Bruto, allora, informato che il re si stava avvicinando, per evitare l'incontro, fece una breve diversione e raggiunse l'accampamento regio ad Ardea dove fu accolto con entusiasmo da tutti i soldati, i quali espulsero i figli del re, mentre a quest'ultimo venivano chiuse in faccia le porte di Roma e comunicata la condanna all'esilio.\nDue dei figli seguirono il padre in esilio a \"Cere\" (Cerveteri), Sesto Tarquinio invece, partito per Gabii, qui fu assassinato, da coloro che si vendicarono delle stragi e razzie da quello compiute.\nIn seguito a questi eventi, il prefetto della citt\u00e0 di Roma convoc\u00f2 i comizi centuriati, che elessero i primi due consoli della citt\u00e0: Lucio Giunio Bruto e Lucio Tarquinio Collatino.\nI primi provvedimenti di Bruto furono: evitare che il popolo, preso dalla novit\u00e0 di essere libero, potesse lasciarsi convincere dalle suppliche allettanti dei Tarquini, costringendolo a giurare che non avrebbe permesso pi\u00f9 a nessuno di diventare re a Roma; rinforzare il senato ridotto ai minimi termini dalle continue esecuzioni dell'ultimo re, portandone il totale a trecento, nominando quali nuovi senatori i personaggi pi\u00f9 in vista anche dell'ordine equestre. Da qui l'uso di convocare per le sedute del senato i padri (\"patres\") ed i coscritti (dove \u00e8 chiaro che con questo termine si alludeva agli ultimi eletti). Il provvedimento aiut\u00f2 notevolmente l'armonia cittadina ed il riavvicinamento della plebe alla classe senatoriale.\nDurante il consolato i suoi figli, Tiberio e Giunio, complottarono con il deposto re Tarquinio il Superbo, per farlo tornare a Roma come re, ma furono scoperti grazie ad uno schiavo. Incatenati, chiesero piet\u00e0 e il popolo, impietosito, ne chiedeva la loro liberazione. Ma Bruto fu irremovibile, e li fece uccidere, assistendo personalmente senza versare una lacrima per la loro morte.\nIn seguito alle dimissioni forzate del collega Lucio Tarquinio Collatino, Bruto chiese al popolo di nominare un altro console in sua sostituzione, cos\u00ec da non dare adito al sospetto che volesse governare sulla citt\u00e0 come un monarca. Allora i cittadini riuniti elessero Publio Valerio Publicola.\nIl suo consolato termin\u00f2 con la battaglia della Selva Arsia, combattuta contro gli Etruschi, che si erano alleati con i Tarquini, per restaurarne il potere. Durante la battaglia Bruto si scontr\u00f2 con Arrunte Tarquinio, figlio di Tarquinio il Superbo e cugino di Bruto; i due, spronati i loro cavalli al galoppo, si trafissero vicendevolmente con le loro lance, perdendo la vita nello scontro.\nIl console superstite, Valerio, dopo aver celebrato un trionfo per la vittoria, tenne un funerale di grande magnificenza per Bruto, che fu pianto dalle nobildonne per un anno.\nAltro.\nMarco Giunio Bruto, il cesaricida che si vantava di essere un discendente di Lucio Giunio Bruto, nel 54 a.C., dieci anni prima delle Idi di marzo quando Giulio Cesare rimase ucciso, emise un denario con al diritto la testa di Lucio Giunio Bruto, il fondatore della repubblica romana e la scritta ed al rovescio la testa di Gaio Servilio Strutto Ahala e la scritta .\nSecondo Michael Crawford (Roman Repubblican Coinage - p.\u00a0455-6) il denario fu emesso quando a Roma corse la voce che Pompeo volesse diventare dittatore.\nCritica storica.\nIl racconto proviene dall\"'Ab Urbe condita\" di Livio e tratta di un punto della storia di Roma che precede le annotazioni storicamente affidabili (praticamente tutte le annotazioni precedenti furono distrutte dai Galli quando saccheggiarono Roma nel 390 a.C.)\nLa figura di Bruto nell'arte.\nIl busto di Bruto si trova nel palazzo dei Conservatori di Roma. Proveniva dalla collezione privata del Cardinale Rodolfo Pio da Carpi, che la don\u00f2 alla citt\u00e0 nel XVII secolo. Trafugato da Napoleone che lo fece esporre al Louvre, fu riportato a Roma nel 1815.\nDante lo cit\u00f2 nel limbo, nel IV canto dell'Inferno, quando scrive \nWilliam Shakespeare, nella sua tragedia Giulio Cesare, fa un riferimento a Lucio Giunio, quando fa ricordare a Cassio che parlava a Bruto, l'altro cesaricida, lo spirito repubblicano dei propri antenati.\nLucio Giunio Bruto \u00e8 uno dei personaggi principali de Il ratto di Lucrezia, un poema sempre di Shakespeare, e nella tragedia di Nathaniel Lee, \"Lucius Junius Brutus; Father of his Country\".\nA Giovan Francesco Maineri \u00e8 attribuito un dipinto, databile tra il 1490 e il 1493, dal titolo Lucrezia, Bruto e Collatino.\nNel 1789, all'alba della rivoluzione francese, il pittore francese Jacques-Louis David realizz\u00f2 il dipinto \"I littori riportano a Bruto i corpi dei suoi figli\", oggi esposto al Louvre di Parigi. Il dipinto provoc\u00f2 grandi timori nelle autorit\u00e0, poich\u00e9 si temeva un paragone tra l'intransigenza del console Lucio Giunio Bruto, che non esit\u00f2 a sacrificare i figli che cospiravano contro la Repubblica, e la debolezza di Luigi XVI rispetto al fratello conte d'Artois, favorevole alla repressione dei rappresentanti del Terzo Stato.\nGiunio Bruto \u00e8 anche un'opera seria musicata da Cimarosa nel 1781, libretto di Eschilo Acanzio."}
{"id": "81212", "revid": "2812", "url": "https://it.wikipedia.org/wiki?curid=81212", "title": "Mare Tirreno", "text": ""}
{"id": "81215", "revid": "1610933", "url": "https://it.wikipedia.org/wiki?curid=81215", "title": "Canapiglia", "text": ""}
{"id": "81217", "revid": "5", "url": "https://it.wikipedia.org/wiki?curid=81217", "title": "Appendice cecale", "text": ""}
{"id": "81218", "revid": "767487", "url": "https://it.wikipedia.org/wiki?curid=81218", "title": "J\u014druri", "text": "J\u014druri \u00e8 il teatro delle marionette giapponese. Insieme al Ky\u014dgen, al N\u014d e al Kabuki \u00e8 una delle quattro forme di teatro tradizionale giapponese. Gli spettacoli interpretati da marionette e accompagnati dal suono dello shamisen rappresentavano drammi classici come il \"Ch\u016bshingura\". Soppiantato per un certo periodo dal Kabuki, mantenne in seguito una sua autonomia come le altre forme teatrali giapponesi. Il J\u014druri venne in seguito designato Bunraku dal nome di Uemura Bunrakuken (1737-1810) che rilanci\u00f2 questa forma di rappresentazione ad Osaka, nell'ultimo decennio del XVIII secolo. Tra i maggiori autori di J\u014druri si pu\u00f2 menzionare Ki no Kaion."}
{"id": "81219", "revid": "135224", "url": "https://it.wikipedia.org/wiki?curid=81219", "title": "Appendice", "text": "In lingua italiana, la parola appendice indica genericamente una cosa aggiunta ad un'altra e che da essa dipende. Altri significati sono:"}
{"id": "81221", "revid": "2149408", "url": "https://it.wikipedia.org/wiki?curid=81221", "title": "Gauss (disambigua)", "text": ""}
{"id": "81223", "revid": "124641901", "url": "https://it.wikipedia.org/wiki?curid=81223", "title": "Bissone", "text": "Bissone (in tedesco \"Byssen\", desueto, ) \u00e8 un comune svizzero di 913 abitanti del Cantone Ticino, nel distretto di Lugano.\nA Bissone nacque il grande architetto Francesco Borromini.\nGeografia fisica.\nBissone si trova sul Lago di Lugano, ai piedi della Sighignola.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune. ."}
{"id": "81226", "revid": "2175", "url": "https://it.wikipedia.org/wiki?curid=81226", "title": "Potassio permanganato", "text": ""}
{"id": "81227", "revid": "104458", "url": "https://it.wikipedia.org/wiki?curid=81227", "title": "Benjamin Raich", "text": "Atleta di punta della nazionale austriaca negli anni 2000, considerato uno dei migliori sciatori di sempre, nel suo palmar\u00e8s spiccano due titoli olimpici a (nello slalom gigante e nello slalom speciale), due titoli iridati individuali (nello slalom speciale e nella combinata a Bormio/Santa Caterina Valfurva 2005), una Coppa del Mondo generale, sei di specialit\u00e0 e una Coppa Europa; ha ottenuto 92 podi e 36 vittorie in Coppa del Mondo.\n\u00c8 fratello di Carina e marito di Marlies Schild, a loro volta sciatrici alpine di alto livello.\nBiografia.\nNato a Innsbruck e originario di Arzl im Pitztal, all'inizio della carriera era specialista dello slalom gigante e dello slalom speciale; in seguito si dedic\u00f2 con buoni risultati anche alle prove veloci, in particolare al supergigante.\nStagioni 1995-1998.\nRaich, attivo in gare FIS dal dicembre del 1994, esord\u00ec in Coppa Europa il 6 febbraio 1996 ad Altaussee, senza completare lo slalom speciale in programma; ai successivi Mondiali juniores di Hoch-Ybrig 1996 vinse la medaglia d'oro nella medesima specialit\u00e0 e grazie a tale titolo il 10 marzo pot\u00e9 esordire in Coppa del Mondo, senza completare la prova durante le finali di Lillehammer, a Hafjell.\nIl 5 dicembre 1996 ottenne a Valloire in slalom gigante il suo primo podio in Coppa Europa (3\u00ba) e ai Mondiali juniores di Schladming 1997 si aggiudic\u00f2 un'altra medaglia d'oro, questa volta in slalom gigante. Ancora a Valloire e ancora in slalom gigante Raich colse la sua prima vittoria in Coppa Europa, l'8 dicembre 1997; nel prosieguo della stagione prese parte ai Mondiali juniores del Monte Bianco, ai quali vinse tre medaglie d'oro (nello slalom gigante, nello slalom speciale e nella combinata), e a fine annata in Coppa Europa risult\u00f2 vincitore sia della classifica generale, sia di quelle di slalom gigante e di slalom speciale.\nStagioni 1999-2001.\nIl 7 e l'8 dicembre 1998 ottenne a Valloire in slalom gigante la sua ultima vittoria e il suo ultimo podio (3\u00ba) in Coppa Europa, mentre il 6 gennaio 1999 sal\u00ec per la prima volta sul podio in Coppa del Mondo, classificandosi 3\u00ba in slalom speciale a Kranjska Gora, e il giorno dopo vinse la sua prima gara nel circuito, lo slalom speciale disputato in notturna sulla Planai di Schladming. Nel prosieguo della stagione s'impose in un'altra classica dello sci alpino, lo slalom speciale della M\u00e4nnlichen/Jungfrau di Wengen il 17 gennaio, ed esord\u00ec ai Campionati mondiali: nella rassegna iridata di Vail/Beaver Creek si classific\u00f2 5\u00ba nello slalom speciale e non complet\u00f2 lo slalom gigante. A fine stagione in Coppa del Mondo fu 10\u00ba nella classifica generale, con cinque podi (tre vittorie).\nNel 1999-2000 ottenne sette podi con due vittorie in Coppa del Mondo e nel 2000-2001, dopo aver conquistato la medaglia d'argento nello slalom speciale ai Mondiali di Sankt Anton am Arlberg (mentre non termin\u00f2 lo slalom gigante), chiuse la stagione di Coppa del Mondo aggiudicandosi la sua prima Coppa del Mondo di slalom speciale, con 131 punti di vantaggio sul connazionale Heinz Schilchegger. I suoi podi stagionali furono otto, con quattro vittorie; tra queste, i prestigiosi slalom speciali della M\u00e4nnlichen/Jungfrau di Wengen (14 gennaio), della Ganslern di Kitzb\u00fchel (21 gennaio) e della Planai di Schladming (23 gennaio).\nStagioni 2002-2004.\nAi XIX Giochi olimpici invernali di , suo esordio olimpico, Raich vinse due medaglie di bronzo, nello slalom speciale e nella combinata, e si classific\u00f2 4\u00ba nello slalom gigante. Quell'anno in Coppa del Mondo, dopo aver ottenuto tre podi con una vittoria (lo slalom gigante della Podkoren di Kranjska Gora, il 21 dicembre), fu 2\u00ba nella classifica di slalom gigante, battuto dal francese Fr\u00e9d\u00e9ric Covili di 42 punti.\nAi Mondiali di Sankt Moritz 2003 fu 9\u00ba nello slalom gigante e 4\u00ba nello slalom speciale e in quella stagione in Coppa del Mondo Raich ottenne cinque podi, ma nessuna vittoria. In quella successiva invece si aggiudic\u00f2 nuovamente gli slalom speciali di Wengen (18 gennaio) e di Schladming (il 27 gennaio) e chiuse al 3\u00ba posto sia la classifica generale, sia quella di slalom speciale.\nStagioni 2005-2006.\nNel 2005, dopo aver vinto la combinata del Trofeo del Lauberhorn a Wengen il 14 gennaio, ai Mondiali di Bormio/Santa Caterina Valfurva vinse cinque medaglie in cinque gare disputate: l'oro nello slalom speciale e nella combinata, l'argento nello slalom gigante e nella gara a squadre e il bronzo nel supergigante. Chiuse quindi la stagione 2004-2005 con undici podi in Coppa del Mondo (tre le vittorie, tra le quali nuovamente lo slalom gigante della Podkoren il 26 febbraio) e al 2\u00ba posto nella classifica generale vinta dallo statunitense Bode Miller con 194 punti di vantaggio su Raich, che si aggiudic\u00f2 le Coppe di specialit\u00e0 nello slalom gigante (con 3 punti in pi\u00f9 di Miller) e nello slalom speciale (superando il compagno di squadra Rainer Sch\u00f6nfelder di 144 punti). Lo sciatore tirolese vinse anche, con 20 punti di vantaggio sul norvegese Lasse Kjus, la classifica della combinata, che all'epoca non prevedeva l'assegnazione di una coppa di cristallo.\nNella stagione 2005-2006 Raich ottenne una serie di prestigiose vittorie in Coppa del Mondo, tra le quali gli slalom giganti della Podkoren di Kranjska Gora (21 dicembre) e della Chuenisb\u00e4rgli di Adelboden (7 gennaio) e le combinate del Lauberhorn a Wengen (13 gennaio) e dell'Hahnenkamm di Kitzb\u00fchel (22 gennaio). Ai XX Giochi olimpici invernali di vinse la medaglia d'oro nello slalom gigante e nello slalom speciale, si piazz\u00f2 21\u00ba nel supergigante e non complet\u00f2 la combinata. A fine stagione si aggiudic\u00f2 la Coppa del Mondo generale, precedendo con un ampio margine di 404 punti il norvegese Aksel Lund Svindal, e, per la seconda volta, quella di slalom gigante, con 39 punti di vantaggio sull'italiano Massimiliano Blardone; i suoi podi stagionali furono dodici, con sette vittorie, e chiuse al primo posto anche la classifica di combinata con 145 punti in pi\u00f9 di Bode Miller e di Michael Walchhofer, secondi a pari merito.\nStagioni 2007-2008.\nNel 2007, dopo aver nuovamente vinto lo slalom gigante di Adelboden (6 gennaio) e lo slalom speciale di Schladming (20 gennaio), ai Mondiali di \u00c5re conquist\u00f2 la medaglia d'oro nella gara a squadre e quella d'argento in supercombinata; si piazz\u00f2 inoltre 4\u00ba nello slalom speciale, mentre non complet\u00f2 lo slalom gigante. Al termine della stagione di Coppa del Mondo, dopo aver vinto ancora una volta lo slalom gigante di Kranjska Gora (3 marzo) e aver totalizzato dieci podi (sei le vittorie), si aggiudic\u00f2 la sua terza Coppa del Mondo di slalom speciale (con 5 punti pi\u00f9 di un altro austriaco, Mario Matt) e si classific\u00f2 al 2\u00ba posto nella graduatoria generale, preceduto per 13 punti da Svindal.\nLa stagione 2008 si chiuse per Raich con un altro 2\u00ba posto in classifica generale, anche questa volta dietro a Miller (di 111 punti), pur rimanendo l'unico atleta a contendere la coppa di cristallo allo statunitense fino alle finali di Bormio. Fu 2\u00ba anche nella classifica di slalom gigante vinta da un altro statunitense, Ted Ligety, con 47 punti di margine; i podi stagionali di Raich furono sette, con una vittoria.\nStagioni 2009-2010.\nIl 10 gennaio 2009 colse un altro successo in slalom gigante sulla Chuenisb\u00e4rgli e il 13 febbraio si aggiudic\u00f2 la medaglia d'argento nello slalom gigante vinto dallo svizzero Carlo Janka ai Mondiali di Val-d'Is\u00e8re, dove giunse anche 5\u00ba nel supergigante e non complet\u00f2 slalom speciale e supercombinata. In Coppa del Mondo, invece, era arrivato alle finali di \u00c5re in piena corsa per la coppa di cristallo, ma perse il trofeo per soli due punti a favore di Svindal. Dopo la gara di slalom gigante, vinta da Raich, i due contendenti erano infatti a 1.007 contro 1.009 punti in attesa dell'ultima gara, lo slalom speciale. L'austriaco, partito col pettorale numero 1, usc\u00ec per\u00f2 durante la prima manche, consegnando cos\u00ec matematicamente la vittoria al norvegese, sulla carta sfavorito nella corsa al trofeo dalla gara tra i pali stretti. Con sei podi stagionali (quattro vittorie), Raich fu 2\u00ba anche nella classifica di slalom gigante, vinta dallo svizzero Didier Cuche con12 punti di vantaggio.\nAlla sua terza partecipazione olimpica, , il miglior risultato nelle quattro gare disputate da Raich fu il 4\u00ba posto nello slalom speciale, a cinque centesimi dal tempo ottenuto dal vincitore della medaglia di bronzo, lo svedese Andr\u00e9 Myhrer. Fu inoltre 14\u00ba nel supergigante, 6\u00ba nello slalom gigante e 6\u00ba nella supercombinata. In Coppa del Mondo quell'anno, come nella stagione precedente, Raich contese la coppa di cristallo fino alle finali di Garmisch-Partenkirchen, e anche questa volta chiuse l'annata al 2\u00ba posto nella classifica generale vinta tuttavia da Janka con 106 punti di vantaggio. Lo sciatore tirolese si aggiudic\u00f2 invece la Coppa del Mondo di combinata, superando Janka di 30 punti; i suoi podi stagionai furono cinque, con una vittoria.\nStagioni 2011-2015.\nNel 2011 vinse la medaglia d'argento iridata nella gara a squadre ai Mondiali di Garmisch-Partenkirchen, dove fu anche 5\u00ba nel supergigante e 4\u00ba nella supercombinata, ma nella prima manche della gara a squadre si procur\u00f2 una lesione parziale del legamento crociato con frattura del menisco e lesione alle cartilagini del piatto tibiale della gamba sinistra, riprese a gareggiare nella stagione successiva, durante la quale ottenne piazzamenti di rilievo nelle specialit\u00e0 veloci: infatti conquist\u00f2 il suo unico successo in supergigante, nonch\u00e9 ultima vittoria in Coppa del Mondo, sulle nevi di Crans-Montana, e realizz\u00f2 il miglior risultato di carriera in discesa libera: 5\u00ba nella gara di Schladming che chiudeva il calendario della specialit\u00e0.\nNei suoi ultimi anni di carriera Raich partecip\u00f2 ai Mondiali di Schladming 2013 (9\u00ba nello slalom gigante, 13\u00ba nello slalom speciale, non termin\u00f2 la supercombinata), ai XXII Giochi olimpici invernali di (7\u00b0 nello slalom gigante, non concluse lo slalom speciale) e ai Mondiali di Vail/Beaver Creek 2015 (non completando n\u00e9 lo slalom gigante n\u00e9 lo slalom speciale). Il 1\u00ba marzo 2015 ottenne a Garmisch Partenkirchen in slalom gigante il suo ultimo podio in Coppa del Mondo (3\u00ba). Il 25 aprile successivo spos\u00f2 la fidanzata Marlies Schild e nel mese di settembre dello stesso anno annunci\u00f2 il ritiro dalle competizioni; la sua ultima gara in carriera rimase cos\u00ec lo slalom speciale di Coppa del Mondo disputato il 22 marzo a M\u00e9ribel, chiuso da Raich al 19\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nCoppa Europa.\nCoppa Europa - vittorie.\nLegenda:\nGS = slalom gigante\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "81228", "revid": "108795877", "url": "https://it.wikipedia.org/wiki?curid=81228", "title": "Mega", "text": "Il mega \u00e8 un prefisso SI che esprime il fattore 106, ovvero , ovvero un milione. Il suo simbolo \u00e8 M.\n\u00c8 stato confermato nel 1960 dalla CGPM. Deriva dall'aggettivo greco \u03bc\u03ad\u03b3\u03b1\u03c2 (\"m\u00e8gas\", grande).\nSi usa anche l'unit\u00e0 di misura megatone, equivalente di un milione di tonnellate di TNT (tritolo) per misurare la potenza esplosiva delle armi nucleari.\nIn informatica mega \u00e8 comunemente usato anche come prefisso che esprime il fattore ; per evitare ambiguit\u00e0 la International Electrotechnical Commission (IEC) per tale fattore propone il prefisso mebi con simbolo Mi)."}
{"id": "81230", "revid": "641883", "url": "https://it.wikipedia.org/wiki?curid=81230", "title": "Appendicostomia", "text": "L'appendicostomia \u00e8 una comunicazione artificiale tra l'esterno e l'appendice dell'intestino.\nSi ottiene sezionando l'appendice ad una distanza di 1 cm dalla sua inserzione. Nell'appendice viene introdotto e fissato un catetere, il cui estremo libero viene a sporgere al di fuori dell'incisione chirurgica. "}
{"id": "81232", "revid": "119484789", "url": "https://it.wikipedia.org/wiki?curid=81232", "title": "Ileo", "text": ""}
{"id": "81233", "revid": "110157", "url": "https://it.wikipedia.org/wiki?curid=81233", "title": "Carina Raich", "text": "\u00c8 sorella dello sciatore alpino Benjamin e moglie dello sciatore nordico Mario Stecher, a loro volta atleti di alto livello.\nBiografia.\nSlalomista pura originaria di Arzl im Pitztal, la Raich . Esord\u00ec in Coppa Europa il 7 dicembre 1997 a Piancavallo, senza completare la gara, e in Coppa del Mondo il 10 dicembre 2000 a Sestriere, classificandosi 24\u00aa.\nPrese parte a un'edizione dei Campionati mondiali, Sankt Anton am Arlberg 2001, in cui giunse 9\u00aa, e sal\u00ec un'unica volta sul podio in una gara di Coppa del Mondo, con il 3\u00ba posto ottenuto a Copper Mountain il 22 novembre 2001. Ai XIX Giochi olimpici invernali di , sua unica presenza olimpica, non concluse la prova; smise di gareggiare nel 2005 e la sua ultima gara in carriera fu lo slalom speciale di Coppa del Mondo disputato a Maribor il 23 gennaio, che non port\u00f2 a termine."}
{"id": "81235", "revid": "7077", "url": "https://it.wikipedia.org/wiki?curid=81235", "title": "Kilo", "text": "La stringa Kilo viene usata con vari significati:"}
{"id": "81236", "revid": "599", "url": "https://it.wikipedia.org/wiki?curid=81236", "title": "Alfabeto fonetico radiotelefonico", "text": ""}
{"id": "81237", "revid": "124244817", "url": "https://it.wikipedia.org/wiki?curid=81237", "title": "Filastrocca", "text": " \nLa filastrocca \u00e8 un tipo di componimento breve con ripetizione di sillabe ed utilizzo di parole, costituito da un linguaggio semplice e ritmato. \u00c8 la prima forma poetica che conosce il bambino, il suo primo approccio con le parole e la musica. Il ritmo della filastrocca \u00e8 rapido e cadenzato con rime, assonanze e allitterazioni ricorrenti.\nDi origine popolare, usata nel passato per tramandare tradizioni o contro le maldicenze. Riadattata, viene oggi usata principalmente per far addormentare o divertire i bambini. \nAlcuni procedimenti analoghi a quelli utilizzati nelle filastrocche si possono trovare nella poesia burlesca quale quella di Lodovico Leporeo e Olindo Guerrini. Noto autore di filastrocche \u00e8, in Italia, Gianni Rodari.\nNursery rhymes.\nSi definiscono nursery rhymes brevi canzoni o prose popolari per bambini originariamente impiegate, negli asili, a scopo didattico. \nIn molte culture queste filastrocche si sono tramandate di generazione in generazione seguendo i canoni della tradizione orale. Nella lingua inglese si definiscono strettamente \"nursery rhymes\" quelle inglesi, o di altre culture europee, generate sino al XVII secolo. \nAlcune \"nursery rhymes\" sono certamente pi\u00f9 antiche e risalgono al Medioevo; probabilmente la pi\u00f9 famosa collezione di filastrocche \u00e8 \"Mother Goose\" (Mamma Oca)."}
{"id": "81238", "revid": "137232", "url": "https://it.wikipedia.org/wiki?curid=81238", "title": "Induzione transfinita", "text": "L'induzione transfinita \u00e8 una tecnica di dimostrazione matematica analoga all'induzione matematica applicata ad insiemi ben ordinati, ad esempio all'insieme dei numeri ordinali o dei numeri cardinali.\nSe si vuole dimostrare che una propriet\u00e0 P vale per tutti gli ordinali, si pu\u00f2 applicare l'induzione transfinita coi seguenti passi:\nL'ultimo passo viene spesso diviso in due casi: il caso di ordinale successore, dove si pu\u00f2 applicare il ragionamento induttivo classico (mostrare che P(\"a\") implica P(\"a\"+1)) e il caso di ordinale limite, che non ha predecessore e quindi non pu\u00f2 essere trattato con quel ragionamento.\nTipicamente il caso di ordinale limite viene affrontato notando che un ordinale limite \"b\" \u00e8, per definizione, l'estremo superiore di tutti gli ordinali \"a\"&lt;\"b\" e usando poi questo fatto per dimostrare che, supponendo che P(\"a\") valga per tutti gli \"a\"&lt;\"b\", vale anche P(\"b\")."}
{"id": "81241", "revid": "125541238", "url": "https://it.wikipedia.org/wiki?curid=81241", "title": "Melide (Svizzera)", "text": "Melide (in dialetto ticinese \"Mel\u00ec\") \u00e8 un comune svizzero di 1\u00a0853 abitanti del Cantone Ticino, nel distretto di Lugano.\nGeografia fisica.\nMelide si trova sulla riva del lago Ceresio, nel settore meridionale del Cantone Ticino. Fa parte del circolo di Carona, nel distretto di Lugano: l\u2019altitudine del territorio comunale va dai 273 ai 670 m s.l.m., la popolazione \u00e8 di 1 853 abitanti (registrata a febbraio 2018), con una densit\u00e0 di 999,40 ab./km\u00b2 e confina con Lugano (a nord), Carona (ora frazione di Lugano a ovest), Vico Morcote (a sud) e Bissone (a est).\nLa superficie del territorio \u00e8 di 164 ettari, di cui 105 boscosi, 23 dedicati al traffico, 2 occupati da corsi d\u2019acqua e superfici senza vegetazione e 34 da superfici d\u2019insediamento. L\u2019abitato si estende in parte lungo le pendici del Monte Arbostora e in parte su una punta morenica, unica nel suo genere, che si protende fino a met\u00e0 lago, in direzione di Bissone.\nMelide gode di un clima mite e di una posizione privilegiata: immersa nel magnifico scenario prealpino, si trova a soli 6 km da Lugano ed \u00e8 facilmente raggiungibile sia da nord che da sud grazie all\u2019autostrada e alla ferrovia. Per queste ragioni la localit\u00e0 ha una decisa vocazione turistica e offre un\u2019ampia gamma di possibilit\u00e0 per l\u2019alloggio e il tempo libero.\nStoria.\nLa prima citazione documentata di Melide si trova negli Statuti di Como promulgati alla fine del XIII secolo, in cui la piccola localit\u00e0 lacustre figura fra i comuni ai quali Como imponeva l\u2019obbligo di portare alla sua pescheria una determinata quantit\u00e0 di pesce durante la quaresima. Melide contava allora poche famiglie, dedite all\u2019agricoltura, alla pesca e al traghetto. La principale fonte di reddito derivava tuttavia dall\u2019attivit\u00e0 in campo edilizio. Dai testi antichi emerge infatti che l\u2019emigrazione di scalpellini, muratori e architetti era diffusa gi\u00e0 nel 1100. Questi lavoratori della pietra o \"magistri\", come venivano chiamati, trovavano lavoro in Piemonte e in Lombardia.\nNel Rinascimento l\u2019emigrazione melidese acquista notoriet\u00e0 e assume proporzioni tali da creare grossi vuoti nella comunit\u00e0 locale. Lo attesta un ruolo militare fatto allestire dal duca Gian Galeazzo Sforza, dal quale risulta che alla fine del 1400 a Melide erano abili al servizio solo cinque uomini. L\u2018apice della fama dei magistri nati a Melide venne raggiunta con Domenico Fontana (1543-1607), architetto alla corte pontificia di Roma e poi alla corte reale di Napoli, e con Matteo Castelli (ca. 1555-1632), architetto del Re di Polonia.\nLa particolare posizione geografica del comune ha inoltre giocato un ruolo fondamentale, tanto che nel Medioevo e nel Rinascimento Melide rappresentava un passaggio obbligato per pellegrini, studenti e mercanti che si recavano nella vicina Penisola: a Melide sorgeva pure l\u2019ospizio del Santo Spirito (demolito nel 1909), dove i viaggiatori potevano sostare in attesa di imbarcarsi per Bissone e proseguire il loro viaggio verso sud. Queste persone si spostavano da sole o in piccoli gruppi e senza grossi carichi di merci: ci\u00f2 faceva s\u00ec che preferissero la via del Ceneri alle sinuosit\u00e0 del Verbano e sebbene fosse gi\u00e0 possibile imbarcarsi a Lugano per raggiungere Riva San Vitale, in molti sceglievano di effettuare la traversata del Ceresio a Melide, perch\u00e9 pi\u00f9 breve ed economica.\nUn grossissimo impulso all'economia locale \u00e8 stato generato dalla costruzione del ponte-diga (nel 1847) e della soprastante linea ferroviaria (nel 1874), opere che crearono le condizioni ideali per lo sviluppo industriale di Melide, con l'apertura di nuove fabbriche e l acreazione di nuovi posti di lavoro: la fornace per la produzione della calce, la distilleria (situata nell\u2019ormai sconsacrato ospizio del Santo Spirito), la fabbrica di sapone presso le Cantine di Fondo, la Birreria Conti, la fabbrica di sigari \u201cLa Nazionale\u201d (attiva fin verso il 1930) e la fabbrica di campane della famiglia Bianchi, alle quali va aggiunta l\u2019apertura di alberghi, cantine e osterie. Il passaggio della linea ferroviaria, inoltre, richiamava nuovi turisti, e dal 1968, con la realizzazione dell\u2019autostrada, Melide risulta un punto cruciale lungo l\u2019asse nord-sud che attraversa l\u2019Europa.\nOggi Melide accoglie i turisti con le sue splendide passeggiate al lago, i percorsi culturali, diverse sagre e manifestazioni popolari e soprattutto con la famosa Swissminiatur, un parco espositivo unico nel suo genere, fondato da Pierre Vuigner e Georges W\u00fctrich nel 1959, che propone un percorso didattico attraverso i pi\u00f9 importanti monumenti storici e paesaggistici svizzeri, riprodotti in scala.\nMelide, grazie alla sua vicinanza con la citt\u00e0 di Lugano, all\u2019ottimo collegamento garantito dall\u2019infrastruttura ferroviaria e autostradale nonch\u00e9 all\u2019attrattivit\u00e0 dei diversi servizi offerti, ha vissuto nell\u2019ultimo ventennio un importante sviluppo edilizio e si pone oggi come comune a vocazione principalmente residenziale e turistica.\nSimboli.\nLo stemma comunale di Melide \u00e8 cos\u00ec blasonato: \"d'azzurro, all'ancora codata, d'oro\".\nInfrastrutture e trasporti.\nIl paese \u00e8 servito dalla stazione di Melide della ferrovia del Gottardo.\nAmministrazione.\nOgni famiglia originaria del luogo faceva parte del cosiddetto comune patriziale ed aveva la responsabilit\u00e0 della manutenzione di ogni bene ricadente all'interno dei confini del comune.\nIl Patriziato di Melide risulta ad oggi estinto."}
{"id": "81242", "revid": "709565", "url": "https://it.wikipedia.org/wiki?curid=81242", "title": "Ch\u016bshingura", "text": " \u00e8 un'opera teatrale giapponese.\nIl \"Kanadehon ch\u016bshingura\", o pi\u00f9 semplicemente \"Ch\u016bshingura\", \u00e8 forse l'opera teatrale giapponese pi\u00f9 nota di tutti i tempi. Fu scritta da Takeda Izumo e rappresentata per la prima volta nel 1748 a Osaka al teatro Takemotoza. Essa descrive le eroiche gesta dei quarantasette ronin: un gruppo di samurai che vendicarono la morte del loro signore Asano Naganori, costretto al seppuku (suicidio rituale) in seguito ad un duello avvenuto all'interno del palazzo dello sh\u014dgun.\nIn realt\u00e0 Asano aveva reagito alle ripetute provocazioni di un funzionario dello sh\u014dgun: Kira Yoshinaka, il quale lo aveva ripetutamente offeso. In seguito alla morte di Asano, i suoi beni furono confiscati e la sua famiglia fin\u00ec in rovina. I suoi samurai persero anch'essi il loro \"status\" diventando appunto ronin.\nTrascorso un lasso di tempo sufficiente a far allentare la protezione su Kira, i samurai di Asano lo assalirono e uccisero. Rifugiatisi successivamente nel tempio Sengakuji si suicidarono tutti compiendo il rituale seppuku come estrema dimostrazione di fedelt\u00e0 al loro signore.\nPoco dopo i fatti, avvenuti dal 1701 al 1702, l'attacco al palazzo di Kira, in Edo, avvenne infatti il 15 dicembre del 1702, cominciarono a circolare lavori teatrali che narravano la vicenda. Il teatro all'epoca era anche un mezzo di comunicazione di eventi, solitamente drammatici.\nQuando and\u00f2 in scena il Chushingura di Takeda, erano trascorsi quasi cinquant'anni dagli eventi e ormai i protagonisti erano divenuti eroi popolari leggendari. L'opera che fu rappresentata in origine come j\u014druri (con marionette) fu riproposta nel 1749 come kabuki, genere teatrale che all'epoca costituiva lo spettacolo favorito delle classi medio-borghesi.\nTuttora il dramma \u00e8 rappresentato e la vicenda commuove profondamente, i quarantasette eroi sono considerati i pi\u00f9 puri interpreti del bushido, l'insieme dei principi morali e comportamentali dei samurai, che sono divenuti col tempo patrimonio etico dell'intero popolo giapponese. Poich\u00e9 la parola \"r\u014dnin\" ha, nel linguaggio comune, una valenza spregiativa, i protagonisti della vicenda sono designati come \"Quarantasette \"gishi\" (uomini retti)\"."}
{"id": "81243", "revid": "1700659", "url": "https://it.wikipedia.org/wiki?curid=81243", "title": "Chilo (prefisso)", "text": "Chilo (o kilo) \u00e8 un prefisso che deriva dal francese \"kilo\", nonch\u00e9 dal greco \u03c7\u03af\u03bb\u03b9\u03bf\u03b9, \"ch\u00edlioi\", mille, nei nomi di unit\u00e0 di misura multiple (cos\u00ec come introdotti dalla Convenzione del 1795) per il sistema metrico decimale che esprime il fattore 103, ovvero 1000, mille. In lingua italiana viene correntemente utilizzato trascritto come chilo. \nIl suo simbolo \u00e8 k; viene ancora erroneamente utilizzato il simbolo K (riservato al kelvin), ammesso nel passato ma ora non pi\u00f9 consentito ufficialmente; K viene anche usato, non correttamente, come simbolo del prefisso kibi (KiloBinary, Ki), cio\u00e8 per esprimere il fattore 1024. \nIntrodotto in Francia fin dal 1795 da un decreto del governo instauratosi con la Rivoluzione francese fu poi adottato a livello internazionale dalla Convenzione del Metro del 1895. "}
{"id": "81245", "revid": "124959055", "url": "https://it.wikipedia.org/wiki?curid=81245", "title": "Dipartimenti e regioni d'oltremare", "text": "I dipartimenti e le regioni d'oltremare (in lingua francese \"d\u00e9partements et regions d'outre-mer\" - DROM) sono 5 divisioni amministrative della Francia, non connesse ad essa via terra bens\u00ec sparse nel mondo; si aggiungono alle 13 regioni della Francia continentale e costituiscono un tipo di suddivisione territoriale della Francia e, segnatamente, della Francia d'oltremare, il cui tratto distintivo \u00e8 quello di fungere, ad un tempo, da dipartimento e da regione.\nSono classificati come tali i seguenti territori:\nCiascuno di essi costituisce una regione mono-dipartimentale; tali dipartimenti e regioni d'oltremare sono contemplati dalla Costituzione francese cos\u00ec come riformata nel 2003.\nCaratteristiche.\nCome parte integrante della Repubblica francese, i DROM sono rappresentati nell'Assemblea nazionale, al Senato e nel Consiglio economico e sociale francese, eleggono membri del Parlamento europeo e usano l'euro come loro valuta.\nLo status dei Dipartimenti d'oltremare differisce da quello delle Collettivit\u00e0 e da quello \"sui generis\" della Nuova Caledonia.\nStoria.\nDal 1982, a seguito delle politiche di decentralizzazione attuate dal governo francese, i DROM hanno eletto consigli regionali simili a quelli delle \"r\u00e9gions\" della Francia metropolitana. Come conseguenza di una revisione costituzionale avvenuta nel 2003, queste regioni devono essere chiamate \"Regioni d'oltremare\" (da qui il nuovo acronimo \"DOM/ROM\"); anche se in effetti la nuova terminologia usata nella costituzione mira a non dare precedenza a nessuno dei due appellativi (\"d\u00e9partement\" o \"r\u00e9gion\"), il secondo \u00e8 praticamente inutilizzato dai media francesi.\nAi primi dipartimenti d'oltremare (Guadalupa, Martinica, Guyana francese e Riunione) si aggiunse Saint-Pierre e Miquelon nel 1976, ma il loro \"status\" cambi\u00f2 nuovamente in quello di collettivit\u00e0 territoriale nel 1985.\nA seguito del referendum del 29 marzo 2009 (con il 95 per cento dei s\u00ec) anche l'isola di Mayotte nell'oceano Indiano ha assunto, a partire dal 1\u00ba gennaio 2011, lo stato di dipartimento francese con funzioni regionali. All'opposto, la Martinica e la Guyana francese sono regioni francesi con funzioni dipartimentali."}
{"id": "81246", "revid": "287204", "url": "https://it.wikipedia.org/wiki?curid=81246", "title": "Carona (Lugano)", "text": "Carona \u00e8 un quartiere di 916 abitanti del comune svizzero di Lugano, nel Cantone Ticino (distretto di Lugano).\nStoria.\nNel Medioevo Carona, con il vicino abitato di Ciona, costituiva una castellanza, i cui terreni appartennero alla diocesi di Como finch\u00e9 nel 1472 divenne una parrocchia indipendente. La sua fedelt\u00e0 ai Visconti, duchi di Milano, frutt\u00f2 al piccolo borgo privilegi ed esenzioni fiscali fino oltre l'epoca medievale. .\nCarona \u00e8 conosciuta anche per il porfido rosa del Ceresio, una pietra naturale tipica della regione del lago di Lugano che qui veniva estratta e lavorata. Si tratta di un materiale che si contraddistingue per la sua durezza e per il suo colore rosso-rosato e che caratterizza diversi edifici del suo territorio come ad esempio la Chiesa di Santa Maria Assunta (Torello) o il campanile della Chiesa dei Santi Giorgio e Andrea. I primi utilizzi di questa pietra risalgono all'epoca romana. Nel corso del XX secolo entro il territorio di Carona erano presenti varie cave, in particolare nella zona della Madonna d'Ongero e della collina di San Grato. Con questa tipica pietra sono state pavimentate numerose strade e sono stati realizzati diversi edifici in tutto il canton Ticino.\nGi\u00e0 comune autonomo che si estendeva per 4,68\u00a0km\u00b2, nel 2013 \u00e8 stato accorpato a Lugano assieme agli altri comuni soppressi di Bogno, Cadro, Certara, Cimadera, Sonvico e Valcolla. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere. L'ufficio patriziale, rieletto nel 2017, \u00e8 presieduto da Ares Bernasconi."}
{"id": "81247", "revid": "1574522", "url": "https://it.wikipedia.org/wiki?curid=81247", "title": "Territorio d'oltremare", "text": "Il Territorio d'oltremare (TOMa) \u00e8 un territorio posto a grande distanza dallo stato di appartenenza, stato di cui di norma mantiene la lingua e a cui fa riferimento per questioni territoriali, giuridiche, amministrative.\nI principali territori d'oltremare sono amministrati da Regno Unito e Francia, ma anche Belgio, Paesi Bassi, Portogallo e Spagna ne possiedono o ne hanno posseduto.\nDefinizione geografica.\nUn territorio d'oltremare pu\u00f2 essere definito anche attraverso criteri geografici: si pu\u00f2 parlare di territorio d'oltremare quando la massa terrestre principale pi\u00f9 vicina ad esso, purch\u00e9 faccia parte dello stesso continente del territorio in questione, non coincide con quella del paese che vi esercita la sovranit\u00e0. Politicamente, questi territori possono essere o meno riconosciuti come tali dagli Stati sovrani. Da questa definizione sono escluse tutte le exclavi appartenenti alla stessa massa terrestre di quella principale dello Stato sovrano."}
{"id": "81250", "revid": "599", "url": "https://it.wikipedia.org/wiki?curid=81250", "title": "Alfabeto fonetico radiotelegrafico", "text": ""}
{"id": "81251", "revid": "1305772", "url": "https://it.wikipedia.org/wiki?curid=81251", "title": "Chilo", "text": ""}
{"id": "81252", "revid": "365417", "url": "https://it.wikipedia.org/wiki?curid=81252", "title": "Prostatite", "text": "Per prostatite si intende qualsiasi forma di infiammazione della ghiandola prostatica. Poich\u00e9 le donne sono sprovviste di tale ghiandola si tratta di una sindrome che colpisce esclusivamente il sesso maschile. Le donne possiedono delle microscopiche ghiandole periuretrali, definite ghiandole di Skene, site nell'area prevaginale in prossimit\u00e0 dell'uretra, ghiandole che sono considerate l'omologo della prostata e possono causare una sintomatologia simile.\nLa prostatite ha un'incidenza che va dal 7% al 12% a seconda del territorio e delle statistiche.\nNomenclatura.\nIl termine prostatite in senso stretto si riferisce all'infiammazione istologica (microscopica) del tessuto ghiandolare prostatico, ciononostante il termine \u00e8 stato usato in maniera vaga per descrivere una serie di condizioni cliniche relativamente differenti fra loro. Per tentare di porre rimedio a questa situazione la National Institutes of Health (NIH), nel 1999 ha emanato un nuovo sistema di classificazione.\nClassificazione.\nSeguendo la classificazione effettuata nel 1999 dal National Institute of Health, la prostatite \u00e8 stata suddivisa in quattro differenti categorie.\nLa categoria III pu\u00f2 essere suddivisa in IIIa (infiammatoria) e IIIb (non-infiammatoria) a seconda del livello di leucociti rilevato nei secreti prostatici a seguito delle analisi di laboratorio, nonostante tale divisione queste sottocategorie hanno un'utilit\u00e0 limitata nella pratica clinica.\nCategoria I: prostatite acuta (batterica).\nSintomi.\nI soggetti affetti da prostatite acuta riferiscono brividi, febbre, dolore alla schiena e nell'area genitale, frequenza ed urgenza urinaria spesso durante la notte, bruciore e fastidio durante la minzione, dolenza diffusa e un'infezione del tratto urinario evidenziata, a seguito di analisi di laboratorio, dalla presenza di leucociti e batteri nelle urine. Possono essere presenti secrezioni dal pene. Un'evenienza relativamente comune \u00e8 rappresentata dalla ritenzione acuta d'urina, dovuta al fatto che l'infiammazione determina un restringimento del primo tratto dell'uretra (l'uretra prostatica). Il paziente cerca di urinare senza successo lamentando forti dolori alla parte bassa dell'addome. In questo caso per drenare l'urina \u00e8 necessario mettere un tubo che dalla parete anteriore dell'addome va in vescica, e lasciarlo finch\u00e9 la malattia non sia guarita. \u00c8 sconsigliato l'uso del catetere in quanto pu\u00f2 rendere pi\u00f9 grave la malattia determinando un'ulteriore irritazione sull'uretra prostatica.\nDiagnosi.\nLa diagnosi si basa sulla raccolta dei dati anamnestici, degli esami clinici e strumentali. In corso d'anamnesi talvolta si rilevano rapporti sessuali a rischio (nuovo partner, rapporti anali non protetti ecc.). Gli esami di laboratorio evidenziano la presenza di agenti microbici nei campioni biologici raccolti. I batteri pi\u00f9 comuni sono Escherichia coli, Klebsiella, Proteus, Pseudomonas, Enterobatteri, Enterococco, Serratia e Stafilococco aureo. Tali infezioni possono rappresentare una minaccia per alcuni pazienti e pu\u00f2 essere necessaria l'ospedalizzazione con la somministrazione di antibiotici per via endovenosa. Un emocromo pu\u00f2 rivelare un incremento dei leucociti nel sangue. La prostatite acuta porta assai raramente a una setticemia, ma ci\u00f2 pu\u00f2 avvenire in pazienti immunodepressi; in caso di febbre alta e malessere generalizzato \u00e8 indicata una coltura ematica, che \u00e8 spesso positiva.\nTerapia.\nGli antibiotici rappresentano il trattamento di prima linea nella prostatite acuta (Cat I). Deve essere utilizzato un antibiotico verso cui il batterio sia sensibile, scelto a seguito di antibiogramma. Le penicilline ad ampio spettro e le cefalosporine di III generazione rappresentano generalmente la prima scelta terapeutica empirica che pu\u00f2 essere modificata, dopo un miglioramento iniziale, con fluorochinoloni per un tempo compreso tra due e tre settimane. Alcuni antibiotici presentano uno scarso indice di penetrazione nella capsula prostatica e altri penetrano bene, ma occorre sempre avere un antibiogramma specifico. Pazienti gravemente ammalati possono necessitare dell'ospedalizzazione, mentre di norma i pazienti in condizione di salute accettabile possono essere curati restando a casa nel letto, utilizzando analgesici ed avendo cura di mantenere una buona idratazione.\nPrognosi.\nNella maggior parte dei casi la prognosi \u00e8 positiva con un recupero completo senza conseguenze negative successive.\nCategoria II: prostatite cronica batterica.\nSintomi.\nLa prostatite batterica cronica \u00e8 una condizione relativamente rara (&lt;5% dei pazienti con problemi prostatici non legati a LUTS o IPB), questa condizione presenta solitamente il classico quadro delle infezioni del tratto urinario con un carattere intermittente ed \u00e8 considerata come un'infezione cronica della ghiandola prostatica. Il dottor Weidner, professore di medicina del Dipartimento di Urologia dell'Universit\u00e0 di Gie\u00dfen ha dichiarato: \u00abnello studio di 656 soggetti, abbiamo raramente rilevato la prostatite cronica batterica. Essa deve essere considerata una patologia rara. La maggior parte delle volte causata da escherichia coli\u00bb. I sintomi possono essere completamente assenti, fintanto che non ci sia anche un'infezione della vescica urinaria; il maggior problema causato da tale condizione \u00e8 rappresentato dalle ricorrenti cistiti.\nDiagnosi.\nIn caso di prostatite batterica cronica vengono rilevati batteri nella prostata anche se non sono presenti altri sintomi. L'infezione della prostata \u00e8 diagnosticata a seguito della coltura delle urine, dello sperma e del liquido prostatico, quest'ultimo ottenuto dall'urologo eseguendo un massaggio prostatico. Se a seguito del massaggio non \u00e8 stato possibile raccogliere secreto prostatico, l'urina post-massaggio dovrebbe comunque contenere alcuni batteri prostatici. L'analisi del PSA (Prostate specific antigen) potrebbe mostrare un valore elevato nonostante l'assenza di neoplasie. I campioni di materiale biologico raccolto devono essere inviati in centri specializzati nella diagnosi e terapia delle malattie sessualmente trasmissibili. Occorre infatti eseguire uno screening approfondito per la ricerca di eventuali agenti patogeni. In particolare vanno ricercati nelle urine del primo getto al mattino i micoplasmi urogenitali, la Chlamydia trachomatis, il gonococco e i virus HPV, HSV 1 e 2; utile anche la ricerca delle IgA secretorie anti Chlamydia\u00a0t. Eventuale esame colturale per germi comuni e miceti. Sullo sperma vanno eseguiti: la spermiocoltura per germi comuni e miceti e Trichomonas vaginalis, la ricerca del DNA di Chlamydia trachomatis e il gonococco mediante test di amplificazione (PCR), la ricerca dell'HPV DNA, HSV1 e 2 DNA, delle IgA secretorie anti Chlamydia trachomatis e dei mycoplasmi urogenitali. Indagini analoghe devono essere eseguite anche dall'eventuale partner.\nTerapia.\nLa terapia richiede cicli prolungati di antibiotici con alta penetrabilit\u00e0 della ghiandola prostatica (\u03b2-lactami e nitrofurantoina sono inefficaci). Tali antibiotici includono chinoloni, sulfamidi, macrolidi. Infezioni persistenti possono beneficiare di un miglioramento sintomatologico nell'80% dei pazienti grazie all'utilizzo di alfa-bloccanti (tamsulosina, alfuzosina). L'avvento di nuove molecole antibiotiche appartenenti alla famiglia dei chinolonici di ultima generazione, come la moxifloxacina e la plurifloxacina, ha migliorato la prognosi delle prostatiti croniche. La moxifloxacina diffonde molto bene nel tessuto prostatico ed \u00e8 caratterizzata da una bassissima mic. La plurifloxacina \u00e8 molto attiva nei confronti della Chlamydia T (Due cicli di quattordici giorni ciascuno a distanza di dieci giorni l'uno dall'altro). SI stanno sperimentando protocolli terapeutici che impiegano entrambi questi farmaci in sequenza con risultati incoraggianti. In presenza di enterobatteri, in combinazione alla terapia antibiotica \u00e8 molto utile la somministrazione di enterovaccini (es. Symbio flor 1, Symbio flor 2 ed altri contenenti lisati batterici come Enterococchi ed Escherichia coli) che stimolerebbero il sistema immunitario riducendo la frequenza delle ricadute, e la somministrazione di integratori alimentari a base di: L-Arginina, Carnitina, Acetilcarnitina, Ginseng per migliorare la spermiogenesi (Fertimev).\nL'unione di massaggi prostatici e cicli di antibiotici \u00e8 stata proposta in passato come benefica (Manila Protocol). Questa pratica non \u00e8 esente da rischi. ed in un recente studio non \u00e8 risultata essere superiore ai soli antibiotici.\nPrognosi.\nCol passare del tempo il tasso di miglioramento \u00e8 elevato e supera il 50%.\nCategoria III: CPPS, mioneuropatia pelvica.\nSintomi.\nLa CPPS \u00e8 caratterizzata da un dolore pelvico di causa ignota che dura da almeno 6 mesi ininterrottamente. I sintomi solitamente presentano un carattere ciclico con dei periodi di miglioramento seguiti ad altri in cui si avverte una recrudescenza degli stessi. Il dolore pu\u00f2 essere lieve o debilitante, e pu\u00f2 irradiarsi dai glutei o dal retto, rendendo difficoltoso restare seduti. Disuria, mialgia, fatica cronica, dolore addominale, bruciore costante all'interno del pene, frequenza ed urgenza urinaria possono essere presenti. L'urgenza e la frequenza minzionale la fanno apparire simile alla cistite interstiziale (un'infiammazione della vescica piuttosto che della prostata).\nL'eiaculazione pu\u00f2 essere fastidiosa o dolorosa a causa della contrazione della prostata durante l'emissione del liquido seminale, bench\u00e9 il dolore muscolare e l'irritazione nervosa siano pi\u00f9 comuni e debbano essere considerati un classico segno di CPPS. Alcuni pazienti riportano un calo della libido, disfunzioni sessuali ed erettili. Il dolore post eiaculatorio \u00e8 un sintomo che permette di distinguere i pazienti affetti da CPPS da quelli affetti da iperplasia prostatica benigna (IPB).\nTeorie riguardanti l'eziologia.\nCi sono differenti teorie riguardanti l'eziologia della CPPS, fra queste meritano una menzione l'ipotesi autoimmune, per la quale per\u00f2 ci sono scarse evidenze, l'infiammazione neurogena e la sindrome del dolore miofasciale. Le ultime due ipotesi possono avere una genesi in disfunzioni locali del sistema nervoso causate da traumi passati o da una predisposizione genetica che in alcuni individui porta ad un'anormale ed inconscia contrazione della muscolatura pelvica che causa un'infiammazione dei tessuti mediata da sostanze rilasciate dal sistema nervoso (come la sostanza P). La prostata e gli altri tessuti dell'area genitourinaria (vescica, uretra e testicoli) possono infiammarsi a causa dell'azione di attivazione che il sistema nervoso pelvico ha sui mastociti nelle terminazioni nervose. Questa capacit\u00e0 dello stress di indurre infiammazioni genitourinarie \u00e8 stata dimostrata anche in maniera sperimentale in altri mammiferi.\nIl dottor Anthony Schaeffer, ricercatore impegnato da molti anni sulle prostatiti, commentando un editoriale del The Journal of Urology del 2003 ha affermato che: \u00ab\u00e8 stato dimostrato che anche se sono presenti all'interno della prostata batteri patogeni, cos\u00ec come negli uomini affetti da prostatite batterica cronica, essi non sono la causa del dolore pelvico cronico a meno che non si sviluppi un'infezione acuta delle vie urinarie. L'insieme di queste informazioni sembrerebbe suggerire che i batteri non abbiano un ruolo significativo nello sviluppo della CPPS. In soggetti affetti da CPPS l'osservazione clinica della riduzione della sintomatologia a seguito di terapia antibiotica \u00e8 stata testata in uno studio controllato a doppio cieco. Tenuto conto del fatto che gli antibiotici possono avere un effetto antinfiammatorio, \u00e8 possibile che questa tipologia di farmaci possa procurare dei benefici momentanei ai pazienti riducendo l'infiammazione piuttosto che eradicando i batteri\u00bb.\nAd un anno di distanza da questa dichiarazione il dottor Schaeffer ed i suoi colleghi hanno pubblicato uno studio che ha mostrato come gli antibiotici siano fondamentalmente inutili in caso di CPPS.\nLa teoria dell'infezione batterica, che \u00e8 stata per lunghi anni la maggior spiegazione eziologia della CPPS, \u00e8 stata nuovamente sminuita in un altro studio del 2003 effettuato da un team dell'Universit\u00e0 di Washington guidato dal dottor Lee e dal professor Richard Berger. Lo studio ha utilizzato due gruppi di individui, uno composto da soggetti affetti da CPPS ed un altro di controllo, con soggetti sani. L'analisi delle colture dei secreti ha mostrato che un terzo dei soggetti di entrambi i gruppi aveva una conta uguale di ceppi batterici simili che avevano colonizzato la loro prostata.\nDalla pubblicazione di questi studi l'interesse di analisi per la CPPS si \u00e8 spostato dall'eziologia batterica a quella neuromuscolare.\nDiagnosi.\nNon esistono prove diagnostiche definitive per la CPPS. Questa infatti \u00e8 una sindrome poco conosciuta nonostante rappresenti il 90%-95% delle diagnosi di prostatite. \u00c8 stata diagnosticata in soggetti di qualsiasi et\u00e0, con un picco massimo intorno ai 30. La CPPS pu\u00f2 essere di tipo infiammatorio (categoria IIIa) o non infiammatorio (categoria IIIb). Nel primo tipo le urine, lo sperma o il liquido seminale contengono pus (leucociti morti), mentre nel secondo tipo non sono presenti residui di pus o leucociti.\nRecenti studi hanno messo in discussione la distinzione tra le due categorie, da quando entrambe hanno dimostrato un'evidenza d'infiammazione considerando marcatori infiammatori pi\u00f9 complessi, come le cytokine. Nel 2006, un ricercatore cinese ha dimostrato che gli individui delle categorie IIIa e IIIb presentano un medesimo elevato livello di cytokine anti-infiammatorie TGF\u03b21 e di cytokine pro-infiammatorie IFN-\u03b3 nelle loro secrezioni prostatiche rispetto al gruppo di controllo; per tale motivo la misurazione del livello delle cytokine potrebbe essere usato per diagnosticare la categoria III delle prostatiti.\nIn uno studio in doppio cieco \u00e8 stata mostrata la presenza di un numero leggermente superiore di batteri nei secreti dei soggetti sani rispetto a quelli affetti da CPPS. Il tradizionale test dei quattro bicchieri messo a punto da Stamey non \u00e8 valido per la diagnosi di questa patologia e la sede dell'infiammazione non pu\u00f2 essere localizzata in nessuna particolare area del tratto genitourinario.\nGli individui affetti da CPPS hanno una maggiore probabilit\u00e0 di soffrire della sindrome da fatica cronica rispetto alla normale popolazione, e di sindrome del colon irritabile. I livelli di PSA possono essere elevati sebbene non sia presente una neoplasia.\nTerapia.\nTrattamento fisico e psicologico.\nPer la prostatite abatterica (categoria III), detta anche CPPS o mioneuropatia pelvica, che rappresenta la maggioranza dei soggetti con diagnosi da \"prostatite\" un trattamento chiamato protocollo Stanford, sviluppato nel 1996 dal professore di urologia Rodney Anderson e dallo psicologo David Wise della Stanford University, \u00e8 stato pubblicato nel 2005. Il protocollo consiste nella combinazione di una \"terapia psicologica\" (la paradoxical relaxation, che \u00e8 un adattamento specifico alla CPPS di una tecnica di rilassamento progressivo sviluppato da Edmund Jacobson durante il XX secolo), fisioterapia (basata sull'individuazione di trigger point all'interno del pavimento pelvico e sulla parete addominale) ed esercizi di stretching che aiutano ad ottenere un maggiore rilassamento del pavimento pelvico.\nNonostante questi studi appaiano estremamente incoraggianti, sono attese prove definitive sull'efficacia del protocollo a seguito di un importante studio casualizzato in doppio cieco che presenta non poche difficolt\u00e0 quando si tratta di verificare l'efficacia di terapie fisioterapiche rispetto a quelle farmacologiche.\nSecondo questo approccio la CPPS potrebbe avere come sua unica causa iniziale l'ansia, vissuta in maniera compulsiva. \u00c8 stato teorizzato che lo stress abbia la capacit\u00e0, in alcuni soggetti predisposti, di sensibilizzare la zona pelvica conducendo ad un circolo vizioso di tensione muscolare che aumenta con un meccanismo di feedback neurologico (neural wind-up). L'attuale protocollo si focalizza sul rilassamento dei muscoli pelvici ed anali (che solitamente presentano dei trigger points) attraverso sedute fisioterapiche interne (per via anale) e massaggi esterni, oltre a tecniche di rilassamento progressivo che hanno l'obiettivo di interrompere l'abitudine di focalizzare l'ansia e lo stress sulla muscolatura pelvica.\nLe tecniche di biofeedback che re-insegnano come controllare la muscolatura pelvica possono essere utili in caso di CPPS.\nL'esercizio aerobico pu\u00f2 aiutare coloro i quali non soffrono della sindrome della fatica cronica e/o non accusano un peggioramento dei sintomi con l'esercizio fisico.\nTerapia farmacologica.\nC'\u00e8 una lunga lista di farmaci adottati per trattare questa sindrome.\nAlfa bloccanti (tamsulosina, alfuzosina) sembrano avere un leggero effetto migliorativo sulla sintomatologia ostruttiva in soggetti affetti da CPPS; la durata della terapia, per avere un certo grado di efficacia deve essere almeno di tre mesi.\nLa quercetina ha mostrato la sua efficacia in uno studio randomizzato, in doppio cieco e con il controllo del placebo, con l'assunzione di 500\u00a0mg due volte al giorno per 4 settimane. Successivi studi hanno mostrato che la quercitina \u00e8 un inibitore dei mastociti, riduce l'infiammazione e lo stress ossidativo nella prostata. Anche l'estratto di polline (Cernilton) ha dimostrato la sua efficacia in uno studio controllato.\nTerapie comunemente usate che non sono state valutate in maniera appropriata in studi clinici sono le modificazioni della dieta, gabapentin e amitriptilina. Altre terapie sono risultate inefficaci in studi controllati: levaquin (antibiotico), alfa bloccanti per un periodo inferiore alle 6 settimane e l'ablazione della prostata per via transuretrale (TUNA).\nAlmeno uno studio suggerisce che l'approccio multimodale (rivolto a differenti obiettivi come l'infiammazione e la disfunzione muscolare simultaneamente) \u00e8 migliore di una singola terapia in un'analisi di lungo periodo.\nPrognosi.\nNegli ultimi anni la prognosi per la CPPS \u00e8 migliorata notevolmente con l'avvento di terapie multimodali, sostanze fitoterapiche e protocolli mirati al rilassamento della tensione muscolare attraverso lo scioglimento dei trigger point ed il controllo dell'ansia.\nCategoria IV: prostatite asintomatica.\nSintomi.\nI soggetti non riferiscono disturbi genitourinari, ma leucociti o batteri vengono notati durante esami effettuati per altri scopi (biopsie o check up).\nDiagnosi.\nLa diagnosi avviene a seguito di analisi di laboratorio su urine o sperma o a seguito di un'ecografia prostatica transrettale (che rimane un esame di scarsa validit\u00e0 nell'identificazione delle prostatiti, dato che l'osservazione di piccole cisti, di calcificazioni o di una generale disomogeneit\u00e0 della struttura viene spesso riscontrata anche in pazienti completamente asintomatici), che viene comunque evidenziata dalla presenza di leucociti nello sperma.\nTerapia.\nNon \u00e8 necessario alcun trattamento, nonostante ci\u00f2 viene adottata una terapia standard per soggetti affetti da infertilit\u00e0 e dalla prostatite asintomatica, tale terapia si basa sull'assunzione di antibiotici e/o antinfiammatori nonostante l'evidenza di una loro efficacia sia debole.\nSiccome i \"segnali\" di una prostatite asintomatica possono qualche volta essere scambiati per un cancro della prostata pu\u00f2 risultare utile l'analisi del rapporto fra PSA libero e totale. Il risultato di questo semplice test ha mostrato, in uno studio, una significativa differenza fra una neoplasia e la categoria IV delle prostatiti."}
{"id": "81254", "revid": "640389", "url": "https://it.wikipedia.org/wiki?curid=81254", "title": "Repubblica presidenziale", "text": "La repubblica presidenziale (o presidenzialismo) \u00e8 una forma di governo, che appartiene alle forme di democrazia rappresentativa, in cui il potere esecutivo si concentra nella figura del Presidente che \u00e8 sia il capo dello Stato sia il capo del governo. Generalmente questo \u00e8 democraticamente eletto direttamente dai cittadini e forma il suo governo; essendo capo di Stato non ha bisogno di voto di fiducia parlamentare anche perch\u00e9, avendo gi\u00e0 ottenuto il voto della maggioranza dei cittadini, non ha bisogno della fiducia dei loro rappresentanti. La legittimazione attraverso il voto conferisce al presidente una chiara superiorit\u00e0 rispetto ai suoi ministri, non sempre rimarcata nei sistemi parlamentari.\nCaratteristiche principali.\nIl Parlamento, eletto indipendentemente dal Presidente, \u00e8 il solo titolare del potere legislativo. Per controbilanciare il grande potere politico affidato al Presidente, infatti, ai deputati viene affidata l'esclusiva potest\u00e0 di iniziativa legislativa. Il Presidente non pu\u00f2 assolutamente modificare le leggi se non affidandosi a deputati a lui vicini che agiscano secondo i desideri del Capo dello Stato.\nLa potest\u00e0 legislativa non pu\u00f2 essere delegata in alcun modo al governo neanche per motivi d'urgenza. Questa netta divisione funzionale fra Parlamento e Presidente si riflette nell'insindacabilit\u00e0 politica reciproca fra i due organi: il Parlamento non pu\u00f2 licenziare il Presidente il quale a sua volta non pu\u00f2 sciogliere le Camere. \u00c8 il principio cardine della Separazione dei poteri che garantisce la democraticit\u00e0 di questa forma di governo.\nTuttavia \u00e8 presente un sistema di controllo reciproco (checks and balances, ossia pesi e contrappesi) con cui i titolari dei suddetti due poteri si limitano: il parlamento ha il potere della borsa (approvazione del bilancio e degli interventi comportanti nuove spese), mentre il presidente \u00e8 titolare del potere di bloccare le leggi emanate dal parlamento.\nA corollario del sistema, secondo i principi di Montesquieu, vi \u00e8 l'indipendenza del potere giudiziario, il quale \u00e8 diretto da una Corte Suprema nominata dal Presidente ma da quest'ultimo totalmente autonoma, in quanto non revocabile e vitalizia.\nTuttavia, il possesso da parte del Presidente del monopolio della forza statale, in quanto il potere esecutivo \u00e8 quello deputato all'uso delle forze dell'ordine, delle forze armate e dei servizi segreti, rappresenta un potente punto di vantaggio rispetto agli altri organi istituzionali. A volte l'istituzione della repubblica presidenziale \u00e8 usata per dare legittimit\u00e0 a quella che nei fatti \u00e8 una dittatura, dove il presidente/dittatore tiene sotto controllo con la forza le assemblee legislative e il sistema giudiziario, finendo in ultimo per avere il controllo sulle elezioni presidenziali da cui trae la legittimit\u00e0 a governare. Un esempio storico \u00e8 la presidenza di Napoleone III a capo della Seconda repubblica francese.\nUn esempio di repubblica presidenziale: gli Stati Uniti d'America.\nLa legittimazione popolare seppure indiretta pone il Presidente dell'Unione nella condizione, almeno per quanto riguarda gli Stati Uniti, di poter sostituire, o comunque costringere alle dimissioni, i ministri. Tale prerogativa \u00e8 una garanzia per quella che viene definita \"accountability\", cio\u00e8 il rendere conto all'elettorato di quello che si \u00e8 fatto mentre si era al governo: infatti l'unico responsabile della scelta dei ministri \u00e8 il Presidente dell'Unione, e dunque \u00e8 lui l'unico responsabile di eventuali scelte \"infelici\". Anche se comunque principalmente per ogni problema legato ad un singolo Stato agisce un Governatore, una sorta di presidente regionale, e poi successivamente se diventa un caso nazionale (quindi federale) viene chiamato in causa il presidente.\nLa durata dei mandati sia del presidente, quadriennale, che del parlamento, biennale, \u00e8 fissa: il governo non pu\u00f2 sciogliere il parlamento, ma questo a sua volta non pu\u00f2 sfiduciare il presidente, in quanto entrambi gli organi costituzionali traggono la loro legittimit\u00e0 da due diversi voti popolari. L'assemblea pu\u00f2 comunque mettere in stato d'accusa il presidente per attentato alla Costituzione, quello che si usa chiamare \"impeachment\", il quale tuttavia, si badi bene, non \u00e8 un'azione politica ma un'azione giudiziaria.\nIl presidente nomina, inoltre, i giudici a vita della Corte suprema, i quali devono, tuttavia, ricevere l'approvazione del Senato. Nomina, inoltre, importanti cariche apicali della pubblica amministrazione e della diplomazia (\"spoil system\"). \u00c8, poi, il comandante in capo (\"commander in chief\") delle Forze Armate.\nIl potere legislativo \u00e8 affidato al Congresso: il Presidente non pu\u00f2 introdurre disegni di legge, se non appoggiandosi in sua vece a deputati del suo partito. Il parlamento pu\u00f2 approvare disegni di legge che per\u00f2 possono essere bloccati dal presidente, grazie al suo potere di veto, per superare il quale l'assemblea ha bisogno di una maggioranza qualificata di due terzi. Il Presidente pu\u00f2 emettere atti aventi forza di legge tramite lo strumento dell'Ordine esecutivo, che per\u00f2 implica che l'autorit\u00e0 legislativa (come il Congresso) abbia preventivamente delegato una parte dei propri poteri tramite una legge delega (\"delegated legislation\"). Le nomine dei funzionari federali, ministri compresi, sono operate dal presidente dietro approvazione del Senato.\nLa struttura federale dell'ordinamento nordamericano e il frequentissimo ricorso a strumenti di consultazione popolare diretta sono un'ulteriore garanzia democratica contro abusi di potere e derive plebiscitarie del Presidente in particolare e del Governo centrale in generale."}
{"id": "81266", "revid": "1645459", "url": "https://it.wikipedia.org/wiki?curid=81266", "title": "Poetica del frammento", "text": "Il Frammentismo, o Poetica del frammento, \u00e8 una tendenza letteraria sviluppatasi in Italia nei primi anni del Novecento.\nIl Frammentismo incarna una concezione della letteratura legata alle dottrine irrazionaliste e decadenti che prevede la costruzione dell'opera letteraria non tramite un insieme organizzato di eventi e situazioni, ma tramite un mosaico di \"frammenti\", di immagini e di episodi slegati fra loro. Tale poetica, quindi, rifiuta subito il romanzo come forma espressiva. \nCaratteristiche.\nLa scelta del \"frammento\" come strumento comunicativo \u00e8 dovuto innanzitutto a una visione della vita confusa, parziale e soggettiva; una rappresentazione della vita unitaria e compatta \u00e8, in questa ottica, impossibile.\nIl frammento pu\u00f2 essere un breve brano in prosa o in versi, dove per\u00f2 il verso \u00e8 libero e non segue nessuna metrica tradizionale.\nAlcune generiche caratteristiche della poetica del frammento sono:\nIl frammentismo si avvicina, in alcuni casi, all'espressionismo.\nEsponenti.\nIl frammentismo trova il suo pi\u00f9 valido sostenitore nella rivista \"La Voce\", durante il periodo di direzione da parte di Giuseppe De Robertis. Esempi di testi tipici della poetica del frammento sono \"Il mio Carso\" di Scipio Slataper e la raccolta \"Frantumi\" di Giovanni Boine. In queste esperienze di frammentismo c'\u00e8 la rottura della forma chiusa e armonica propria dell'arte tradizionale del '900. Nell'ambito de \"La Voce\" vanno invece ricordati poeti come Rebora, autore di \"Frammenti Lirici\" e Camillo Sbarbaro, autore di \"Resine\" e \"Pianissimo\", accomunati dalla capacit\u00e0 di ridurre la parola poetica ad elementi essenziali. La poetica del frammento \u00e8 anche presente in \"Ossi di seppia\" di Eugenio Montale, in cui Montale, oltre ad adottare la poetica del frammento, adotta anche versi liberi e forme chiuse ottocentesche come le quartine e gli endecasillabi in maniera indifferente, o ancora nel \"Notturno\" di Gabriele D'Annunzio."}
{"id": "81268", "revid": "1305772", "url": "https://it.wikipedia.org/wiki?curid=81268", "title": "Inch", "text": ""}
{"id": "81270", "revid": "399", "url": "https://it.wikipedia.org/wiki?curid=81270", "title": "Kilometre", "text": ""}
{"id": "81271", "revid": "212348", "url": "https://it.wikipedia.org/wiki?curid=81271", "title": "Sartre", "text": ""}
{"id": "81272", "revid": "122026030", "url": "https://it.wikipedia.org/wiki?curid=81272", "title": "Tamburello (sport)", "text": "Il gioco del tamburello, o pallatamburello, \u00e8 uno sport di squadra sferistico originario di certe regioni italiane e francesi. Sport di antichissima origine, una variet\u00e0 del quale era gi\u00e0 praticata dai Romani, si \u00e8 sviluppato nella penisola italiana e da qua si \u00e8 diffuso nel resto del mondo. Il tamburello \u00e8 un gioco che prende il nome dall'attrezzo che si usa per colpire palla. Una prima forma del campionato italiano di tamburello si svolse nel 1896; un regolamento definitivo del gioco fu stabilito nel 1920 e dopo il 1930 i tamburellisti divennero professionisti nelle specialit\u00e0 a 5 e 3 giocatori per squadra. Attualmente \u00e8 praticato da uomini e donne in molte nazioni, soprattutto in Francia e Italia, inoltre \u00e8 stato un gioco del programma dei Giochi del Mediterraneo. In Italia \u00e8 attiva la F.I.P.T. ossia Federazione Italiana Palla Tamburello, che organizza, sia in ambito maschile sia femminile, i campionati di serie A, B, C, D, di categoria ossia giovanili, amatori, veterani, la Coppa Italia e la Supercoppa Italiana. \nStoria.\nIn Italia gi\u00e0 si giocava nel XVII secolo. Il rilancio della palla avveniva col bracciale, col cesto, a pugno nudo, a pugno fasciato, con una spatola di legno, con una racchetta o col tamburello. Era praticato sin dai primordi tanto da aver dato il nome a uno dei borghi pi\u00f9 trafficati di Torino, il \"Balon\". Testimonianze scritte si intrecciano con quelle tramandate oralmente, o certificate da disegni, canzoni, graffiti. Non si sa di che cosa fosse fatta la palla in epoca romana, ma certamente di qualcosa di soffice, se gi\u00e0 le milizie di Giulio Cesare diretto in Gallia, dopo ore di marcia forzata, trovavano ancora la voglia e la forza per sfidarsi in piacevoli incontri nello squadrato campo militare dei Taurini. Nel \"De bello gallico\" Cesare precisa poi che trov\u00f2 in Gallia (nei pressi dell'attuale Lione) campi dove le partite erano seguite con enorme passione \"\"\u2026progredimur trahit sua quemque voluptas\" \"(abbandoniamo questi posti dove ognuno \u00e8 impegnato nei propri giochi). \nIn et\u00e0 medioevale, quando Torino entr\u00f2 nelle mire dei Savoia, decisi a farne capitale del loro ducato, nella piazza antistante al Duomo c'era un'ampia area dedicata a questo divertimento. Veniva chiamato \u201ccampo della Prevostura\u201d essendo accanto alla casa del \u201cprevosto\u201d. L'episodio \u00e8 ricordato con simpatia dallo storico Luigi Cibrario, ministro presso i Savoia nel 1800, statista ed economista. Racconta nella sua 'Storia di Torino' (1846): \"\u201cGli incontri erano appassionanti, e seguiti da folto pubblico, pur se a volte turbati da improvvisi acquazzoni. Li seguiva con vivo interesse il Conte Rosso (Amedeo VII) accompagnato dal suo bel cugino Amedeo, principe d'Acaja. Per evitare le inclemenze del tempo nell'ottobre del 1385 venne costruita una tettoia, buona per la pioggia e per il sole.\u201d\" \u00c8 assai probabile che questo fu il primo campo con tutti i crismi delle regole sportive.\nLa palla allora era di cuoio. Non si sa bene se tutta di cuoio, o solo rivestita, alla moda dei fiorentini che ne riempivano la cavit\u00e0 con capelli di donna, considerati \"\u201cpi\u00f9 adatti al rimbalzo\u201d\". Le racchette avevano cordicelle intrecciate, le spatole \u201cspaule\u201d erano di legno pieno, lunghe un palmo e mezzo e larghe uno. Questo campo, chiamato \u201ctrincotto\u201d dal francese \"\u201ctrinquet\u201d\" (ritrovo festoso) e \"\u201ctripot\u201d\" (gioco di pallacorda, o pallamaglio), divenne ben presto luogo di scommesse. Da libero accesso, pass\u00f2 alla gestione di una giunonica \u201cMadama Catterina Maraviglia\u201d chiamata \u201cla Veneziana\u201d. Esperta d'affari allontan\u00f2 la \u201cmaraglia\u201d ossia i poveracci perditempo, corred\u00f2 lo spazio riservato al pubblico con comode poltrone e baldacchini parasole, e in poco tempo il \u201cgioco\u201d venne frequentato da gentiluomini, aristocratici, e ufficiali. Nel centro venne anche riservato un tronetto per Emanuele Filiberto, che divenne frequentatore appassionato e puntatore accanito (Pietro Baricco senior - Torino Descritta - 1860)\nNel 2012, in Francia, si \u00e8 svolto il primo campionato mondiale di tamburello maschile e femminile.\nNei giorni 6-7-8 dicembre 2013 nel palazzetto dello sport di Castel Goffredo (in provincia di Mantova) si \u00e8 svolto il primo campionato mondiale di tamburello a 3 maschile e femminile indoor.\nDa Torino a Versailles (o viceversa).\nLa storia non \u00e8 chiara se da Torino il gioco si sparse in Monferrato, oppure se dal Monferrato, o dalla Francia, questa passione conquist\u00f2 Torino. \u00c8 per\u00f2 certo che nel 1650 Luigi XIV e il cardinale Mazzarino assistevano a Versailles alle partite di pallone a pugno. Ed \u00e8 in questo periodo che sorsero varianti dovute ai rapporti commerciali esistenti tra Piemonte, Francia e Spagna. A Torino un secondo campo fu impiantato nel luogo in cui oggi si stagliano i Giardini Reali, di fronte all'attuale Mole Antonelliana. Si avvaleva dell'appoggio del muro fortificato, e i giocatori respingevano la palla con un bracciale, interamente in legno, scolpito a punte diamantate. L'attrezzo aveva il pregio di proteggere la mano. Cos\u00ec scese in campo la nobilt\u00e0 alloggiata nel vicino Palazzo Reale. Lass\u00f9, sugli spalti, le donzelle sabaude incitavano e ammiravano i loro cavalieri, mentre i notabili dilapidavano il patrimonio di famiglia con puntate astronomiche. Ne riferisce testimonianza Cordero di Pamparato \"\u201cl'entusiasmo era una specie di febbre che coinvolgeva principi e popolani\u201d\". L'ambiente risentiva delle giostre e dei tornei, di conseguenza svolazzavano bandiere e gonfaloni. In men che non si dica le partite a muro vennero giocate ovunque gli abitati erano protetti da bastioni.\nTifo.\nIl tifo era scatenato specialmente tra le squadre dei borghi, o dei paesi della collina. Le sfide erano annunciate da \u201csonetti\u201d ricchi di sottintesi, \u201csfott\u00f2\u201d che venivano recapitati agli interessati da vivaci staffette folcloristiche, precedute da trombettieri e sbandieratori. In epoca napoleonica Paolina Bonaparte decise di bonificare il Balon e il gioco trasloc\u00f2 verso il Duomo, non lontano dalle turrite Porte Palatine, mentre altro campo veniva allestito nei pressi della Cittadella, nell'area oggi occupata dalla chiesa di Santa Barbara (via Bertola angolo via Assarotti). Sul muro dei bastioni erano segnati i metri di battuta, e ai lati corti furono issate gradinate con tre ordini di posti. Intanto aumentavano sempre pi\u00f9 gli appassionati del tamburello. Vi erano tre sferisteri, uno a Vanchiglia, un secondo in borgo Giulimosso (isolato san Publio, ossia via Saluzzo e via Michelangelo) e un terzo oltre la chiesa della Crocetta, allora in aperta campagna. Tutti vennero abbandonati quando questo sport fin\u00ec nella Piazza d'Armi antica, tra corso Vinzaglio via Montevecchio e corso Peschiera. Nel 1894 fu poi costruito lo sferisterio di via Napione 34: dedicato a Edmondo De Amicis, autore del libro \u201cGli azzurri ed i rossi\u201d. I tifosi proposero di chiamarlo \u201cEVA\u201d iniziali dello scrittore; oper\u00f2 sino al 1967, sia per pallone elastico sia per tamburello.\nDescrizione.\nRegolamento.\nIl campo di gioco \u00e8 solitamente costituito da terra rossa, a forma rettangolare, \u00e8 lungo 80\u00a0m e largo 20\u00a0m, con un'area di gioco complessiva di 1\u00a0600 m2, anche se esistono notevoli differenze nelle misure relativamente alle \"categorie\". Il campo \u00e8 delimitato da linee bianche ad alto contrasto, costituite da materiali come polvere di gesso oppure plastica; \u00e8 diviso per met\u00e0 da una linea detta \"cordino\", che divide le due met\u00e0 del campo. A 40\u00a0m da questa, in ambedue le direzioni, vi \u00e8 una linea di fondocampo. A 5\u00a0m da essa, verso il centro del campo \u00e8 situata la \"linea di battuta\", dietro la quale deve stare il \"battitore\" nel lanciare la palla, che deve essere battuta al volo. A 3\u00a0m dalla linea di centrocampo, in ambedue le met\u00e0 campo, \u00e8 presente una linea in cui la palla non pu\u00f2 essere colpita al volo; colpire la palla al volo nella parte di campo tra questa linea e quella di centrocampo comporter\u00e0 l'assegnazione del punto alla squadra avversaria.\nNormalmente le squadre sono composte da 5 giocatori contemporaneamente in campo e 4 in panchina per un totale di 9 atleti a disposizione; i ruoli, a partire dai pi\u00f9 arretrati ai pi\u00f9 avanzati sono: battitore, rimettitore o \"spalla\", centrocampista o \"cavalletto\" o \"mezzovolo\" e terzino o \"mezzantino\" (i terzini sono due). Il punteggio si calcola in giochi e un gioco ha la seguente successione: 0-15-30-40-vittoria (senza che vi sia uno \"spareggio\" in caso di 40 pari). La partita consiste in 13 giochi. Negli ultimi anni si \u00e8 adottato un punteggio pi\u00f9 simile a quello utilizzato nel tennis: la partita \u00e8 suddivisa in 2 set da 6 giochi cadauno, in caso di parit\u00e0 si gioca un tie-break in cui il punteggio non segue pi\u00f9 la suddivisione dei \"15\", bens\u00ec 1-2-3, ecc. A ogni punto si inverte la battuta e ogni 6 punti le due squadre cambiano campo. Vince la prima squadra a ottenere 8 punti con almeno 2 punti di vantaggio; se ci\u00f2 non avviene si gioca a oltranza finch\u00e9 una delle due squadre non otterr\u00e0 un vantaggio minimo di due punti sull'avversaria. \nPer segnare un punto \u00e8 necessario far rimbalzare la palla almeno due volte nella met\u00e0 campo avversaria (solo il primo rimbalzo deve necessariamente essere all'interno del campo). In caso una squadra non fosse in grado di lanciare la palla nell'altra met\u00e0 campo, il punto verrebbe assegnato alla squadra avversaria. In caso un giocatore entrasse nella met\u00e0 campo avversaria verrebbe ritenuta \"invasione\", l'arbitro fermerebbe il gioco e assegnerebbe il punto alla squadra che ha subito l\"'invasione\". \u00c8 comunque permesso ai giocatori di uscire dalla zona di campo delimitata dalle linee. \nNon \u00e8 permesso alcun genere di \"passaggio\" di palla tra compagni di squadra; essa deve essere infatti colpita per massimo una volta a ogni \"ribattuta\", da un solo componente di una squadra alla volta. Prima di iniziare una partita \u00e8 necessario \"sorteggiare la palla\", si solito lanciando una moneta. Il direttore di gara richiama i due capitani, che dovranno scegliere \"testa\" oppure \"croce\". Il vincitore dell'estrazione dovr\u00e0 decidere se prediligere la scelta del campo o della \"battuta\", cio\u00e8 decidere se la propria squadra sar\u00e0 la prima a battere. Compiuta la scelta, essa passer\u00e0 all'altro capitano.\nLe due squadre si alternano alla battuta con frequenza di un gioco. Ogni 3 giochi (ogni 2 se si gioca una partita divisa in set (periodo detto trampolino) le squadre cambiano campo; il segnapunti deve stare seduto.\nLa palla \u00e8 in gomma semipiena, ha diametro di 6\u00a0cm e peso di 88 g a media pressione, per le categorie che partono dagli allievi, mentre nelle categorie maggiori viene utilizzata una palla depressurizzata pi\u00f9 grande (8\u00a0cm circa) chiamata \"palloncino\": pu\u00f2 essere colpita esclusivamente con il tamburello a forma circolare e con la parte del braccio che lo impugna, fino all'avambraccio; il tamburello ovale o \"tamburina\" o \"mandola\" si usa solo per il servizio di battuta e si pu\u00f2 utilizzare per colpire la palla \"di \"rimessa\"\" solo per una volta. \nPrima il tamburello era costituito da un cerchio di legno con 28 o 26\u00a0cm di diametro sul quale era tesa una pelle d'animale, normalmente d'asino o di maiale, conciata in modo speciale ma attualmente si usano diversi materiali, tra i quali plastica e lega gommata nonch\u00e9 la tela per il piatto dell'attrezzo. La tela \u00e8 tirata in maniera diversa a seconda del ruolo e delle esigenze di ogni giocatore. Inizialmente l'arnese che colpiva la palla era interamente di legno, quindi nel Cinquecento il gioco del tamburello era chiamato \"palla a scanno\". Odiernamente, in caso di rottura della tela del tamburello durante il gioco, il cambio dello strumento \u00e8 permesso.\nOgni allenatore deve disporre due cartellini da poter mostrare all'arbitro, blu per richiedere il cambio dell'atleta titolare con un panchinaro; e di un cartellino verde, per richiedere il minuto (3 minuti disponibili per squadra). Le partite non hanno un limite di tempo e possono quindi arrivare a durare anche diverse ore.\nIl gioco a muro.\nIl Monferrato, la Valle d'Aosta, la Lombardia, il Veneto e il Centro Italia sono ricchi di castelli e per questo motivo - spiega ancora Cordero di Pamparato - il gioco divenne in questi luoghi simpatica occasione di rivalit\u00e0 campanilistica. Il campo di gioco era sempre delimitato da un lato dai bastioni dei castelli. Le cronache raccontano incontri strepitosi tra Alba e Asti, tra Vicenza e Verona, tra Padova e Monselice, tra Mantova e Cremona per non parlare dell'area toscana dove le rivalit\u00e0 tra Prato, Pistoia, Empoli, Arezzo, Firenze e Siena si riversavano sul gioco della palla tanto quanto avveniva alle giostre dei cavalli. \nA Torino tanta era la passione sportiva che nella prima met\u00e0 del Seicento venne costruito un altro campo nell'Isolato di San Pietro, praticamente dove oggi sorge il Teatro Carignano, e perch\u00e9 la palla fosse pi\u00f9 visibile, il muro d'appoggio venne colorato in rosso, per questo fu chiamato \u201ctrincotto rosso\u201d.\nVariet\u00e0 di gioco.\nIl tamburello a 3 ossia tamburello praticato prevalentemente in ambiente chiuso, come un \"palazzo dello sport\" o una palestra scolastica, si pratica su un campo ridotto e ogni squadra dispone di massimo 8 giocatori dei quali 3 contemporaneamente in campo. La palla in questo caso non pu\u00f2 essere di gomma, perch\u00e9 troppo veloce, e dunque si usa la palla tipo da tennis depressurizzata. Si tratta della specialit\u00e0 del tamburello pi\u00f9 diffuso fra le nazioni del mondo, almeno 20.\nIl tambeach \u00e8 praticato su sabbia quindi ovviamente si colpisce la palla sempre a volo. Su un campo 24x12 metri diviso a met\u00e0 da rete alta 2,15 m. Si gioca 2 VS 2 E 1 VS 1.\nIl tamburello a muro evidenzia la caratteristica comune del tamburello e altri sport sferistici che \u00e8 il muro d'appoggio: \u00e8 disciplina agonistica di squadra molto affascinante perch\u00e9 unisce alla tecnica del tamburello classico l'incognita del rimbalzo sul muro d'appoggio. Il muro \u00e8 alto diversi metri.\nIl tambumuro \u00e8 una specialit\u00e0 individuale: gli antagonisti in campo sono due.\nIl funny tambeach si pratic\u00f2 in doppio su un campo diviso da una rete simile a quella del beach tennis e su campo compatibile con gli altri sport da spiaggia. Questa versione con misure ridotte rispetto al tambeach \u00e8 stata introdotta nel 2015 col primo torneo e titoli italiani. A livello Federale \u00e8 stata promossa questa disciplina per diffondere il tamburello da spiaggia in tutte le strutture italiane, senza bisogno di campi molto grandi. Ma l'esperimento termin\u00f2 nel 2018.\nIl tambutennis si pratica in doppio su un campo diviso da una rete simile a quella di tennis.\nLa palloncina \u00e8 disciplina agonistica di squadra e le partite si disputano in due frazioni di gioco: la prima si svolge con regolamento di tamburello classico e la seconda con quello di tamburello a muro.\nLa pelota italiana si pratica in doppio su un campo con muro d'appoggio."}
{"id": "81274", "revid": "6790", "url": "https://it.wikipedia.org/wiki?curid=81274", "title": "Kilometer", "text": ""}
{"id": "81278", "revid": "1711941", "url": "https://it.wikipedia.org/wiki?curid=81278", "title": "Oss\u00eb", "text": ""}
{"id": "81279", "revid": "181699", "url": "https://it.wikipedia.org/wiki?curid=81279", "title": "Buon ordine", "text": "In matematica, un buon ordine o buon ordinamento su un insieme \"S\" \u00e8 una relazione d'ordine su \"S\" con la propriet\u00e0 che ogni sottoinsieme non vuoto di \"S\" ha un elemento minimo secondo questo ordine. L'insieme \"S\" associato al buon ordine \u00e8 detto insieme ben ordinato. \nDescrizione.\nSe formula_1 sono due elementi dell'insieme bene ordinato formula_2, l'insieme formula_3 ha un minimo, dunque o formula_4 o formula_5; ne segue che un buon ordinamento \u00e8 anche un ordine totale.\nEsempi:\nIn un insieme ben ordinato non possono esistere catene discendenti infinitamente lunghe. Usando l'assioma della scelta si pu\u00f2 dimostrare che questa propriet\u00e0 \u00e8 equivalente alla propriet\u00e0 di essere ben ordinato; \u00e8 inoltre chiaramente equivalente al Lemma di Zorn.\nL'insieme degli interi negativi non \u00e8 ben ordinato dalla relazione \"minore di\", ma \u00e8 comunque possibile definire una relazione diversa che ben ordina gli interi negativi. Per esempio la seguente definizione fornisce una relazione che ordina bene gli interi negativi: \"x\"\u00a0&lt;\u00a0\"y\", se |\"x\"|\u00a0&lt;\u00a0|\"y\"|, o se |\"x\"|\u00a0=\u00a0|\"y\"| e \"x\"\u00a0&lt;\u00a0\"y\".\nIn ogni insieme ben ordinato \"A\" ogni elemento \"x\" tranne al pi\u00f9 uno (il pi\u00f9 grande) ha un successore unico: il pi\u00f9 piccolo elemento di \"A\" maggiore di \"x\".\nNon ogni elemento, per\u00f2, ha un predecessore. Possono esistere pi\u00f9 elementi che non hanno un predecessore. Ad esempio si consideri l'insieme costituito dall'unione di due copie dei numeri naturali. Definiamo l'ordine in modo tale che ogni elemento della seconda copia \u00e8 maggiore di ogni elemento della prima copia mentre all'interno di ciascuna copia si usa l'ordine generato dalla relazione \"minore di\". Questo \u00e8 un insieme ben ordinato ed \u00e8 di solito indicato da \u03c9\u00a0+\u00a0\u03c9. Si noti che ogni elemento ha un successore, ma due elementi mancano di un predecessore: lo zero della prima copia e lo zero della seconda.\nSe un insieme \u00e8 ben ordinato la tecnica dell'induzione transfinita pu\u00f2 essere usata per dimostrare che una proposizione \u00e8 vera per tutti gli elementi dell'insieme.\nIl teorema del buon ordinamento, che \u00e8 equivalente all'assioma della scelta, afferma che ogni insieme pu\u00f2 essere ben ordinato."}
{"id": "81285", "revid": "287204", "url": "https://it.wikipedia.org/wiki?curid=81285", "title": "Barbengo", "text": "Barbengo (fino al XV secolo Premona) \u00e8 un quartiere di abitanti del comune svizzero di Lugano, nel Cantone Ticino (distretto di Lugano).\nGeografia fisica.\nBarbengo \u00e8 il quartiere pi\u00f9 a sud della Citt\u00e0 e confina con Carabbia, Carona, Collina d'Oro, Grancia e Morcote.\nStoria.\nGi\u00e0 comune autonomo che si estendeva per , nel 2008 \u00e8 stato accorpato a Lugano assieme agli altri comuni soppressi di Carabbia e Villa Luganese.\nNel territorio di Barbengo - in localit\u00e0 Cernesio - si trovava una delle cave di profido rosa del Ceresio, una pietra naturale tipica della regione Luganese. Con questo materiale molto resistente e dal colore rosa sono pavimentate molte strade del Canton Ticino. La Cava \u00e8 rimasta attiva fino agli anni '40.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nIl quartiere comprende i nuclei abitati di Cadepiano, Casaccia, Casoro, Cernesio, Garaverio e Figino.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81288", "revid": "287204", "url": "https://it.wikipedia.org/wiki?curid=81288", "title": "Carabbia", "text": "Carabbia \u00e8 un quartiere di 615 abitanti del comune svizzero di Lugano, nel Cantone Ticino (distretto di Lugano).\nStoria.\nGi\u00e0 comune autonomo dal quale nel 1825 fu scorporata la localit\u00e0 di Grancia, divenuta a sua volta comune autonomo, e che si estendeva per 1,07\u00a0km\u00b2, nel 2008 \u00e8 stato accorpato a Lugano assieme agli altri comuni soppressi di Barbengo e Villa Luganese.\nNel XIX secolo, sopra l'abitato, venne scavata la Grotta del tesoro, dove si sperava di trovare un filone argentifero.\nL'attuale nome Carabbia deriva probabilmente da Car\u00e0 (carreggiata), mentre risulta che nel Medioevo la famiglia dei nobili Della Torre di Mendrisio e il convento di Torello (a Carona) possedevano terreni a Carabio (il nome figura in documenti risalenti al 1270).\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "81289", "revid": "834", "url": "https://it.wikipedia.org/wiki?curid=81289", "title": "Rainer Schoenfelder", "text": ""}
{"id": "81290", "revid": "104458", "url": "https://it.wikipedia.org/wiki?curid=81290", "title": "Rainer Sch\u00f6nfelder", "text": "Specialista delle prove tecniche, in particolare dello slalom speciale, in carriera fu in grado di ottenere risultati di rilievo anche in combinata.\nBiografia.\nStagioni 1995-2001.\nAttivo in gare FIS dal dicembre del 1994, in Coppa Europa Sch\u00f6nfelder esord\u00ec il 6 febbraio 1996 ad Altaussee in slalom speciale, senza completare la prova, e conquist\u00f2 il primo podio pochi giorni dopo, il 9 febbraio a Sella Nevea in slalom gigante (3\u00ba). Ai successivi Mondiali juniores di Hoch-Ybrig vinse la medaglia d'oro nello slalom gigante e nella combinata e quella d'argento nello slalom speciale; pot\u00e9 cos\u00ec esordire in Coppa del Mondo durante le Finali, disputando lo slalom gigante del 9 marzo a Hafjell/Kvitfjell e classificandosi 12\u00ba.\nInizi\u00f2 a gareggiare stabilmente in Coppa del Mondo a partire dalla stagione 1998-1999 e conquist\u00f2 la prima vittoria, nonch\u00e9 primo podio, il 6 febbraio 2000 a Todtnau in slalom speciale. Pochi giorni pi\u00f9 tardi ottenne l'ultimo podio in Coppa Europa, il 10 febbraio a Sella Nevea in slalom gigante (3\u00ba); l'anno dopo ai Mondiali di Sankt Anton am Arlberg 2001, suo esordio iridato, si classific\u00f2 6\u00ba nello slalom speciale e 4\u00ba nella combinata.\nStagioni 2002-2005.\nIl 20 gennaio 2002 vinse il classico slalom speciale di Coppa del Mondo disputato a Kitzb\u00fchel sulla pista Ganslern e ai successivi XIX Giochi olimpici invernali di , suo esordio olimpico, si classific\u00f2 4\u00ba nella combinata e non complet\u00f2 lo slalom speciale. L'anno dopo ai Mondiali di Moritz 2003 fu 10\u00ba nella combinata e non complet\u00f2 lo slalom speciale e in quella stessa stagione 2002-2003 si piazz\u00f2 al 3\u00ba posto nella classifica della Coppa del Mondo di slalom speciale.\nNella stagione 2003-2004 vinse la Coppa del Mondo di slalom speciale con 35 punti di vantaggio su Kalle Palander, dopo aver conquistato tra l'altro in tale specialit\u00e0 la sua ultima vittoria nel circuito, l'8 febbraio ad Adelboden. Ai Mondiali di Bormio/Santa Caterina Valfurva 2005 vinse la medaglia d'argento nello slalom speciale e nella gara a squadre e si classific\u00f2 8\u00ba nello slalom gigante; in quella stagione 2004-2005 si piazz\u00f2 al 2\u00ba posto nella classifica della Coppa del Mondo di slalom speciale, staccato dal vincitore Benjamin Raich di 144 punti.\nStagioni 2006-2013.\nAi XX Giochi olimpici invernali di , sua ultima presenza olimpica, vinse la medaglia di bronzo sia nello slalom speciale sia nella combinata, mentre nello slalom gigante si classific\u00f2 all'8\u00ba posto. L'anno dopo ai Mondiali di \u00c5re 2007, suo congedo iridato, fu 25\u00ba nello slalom gigante, 16\u00ba nella supercombinata e non complet\u00f2 lo slalom speciale.\nSch\u00f6nfelder era noto nel Circo bianco per il suo carattere estroverso. Per esempio, l'11 novembre 2007, in seguito a una scommessa persa col suo fisioterapista, effettu\u00f2 una discesa a Wengen nudo. Conquist\u00f2 l'ultimo podio in Coppa del Mondo il 27 gennaio 2008 a Chamonix in supercombinata (3\u00ba) e si ritir\u00f2 durante la stagione 2012-2013; la sua ultima gara fu la slalom speciale di Coppa del Mondo disputato il 27 gennaio a Kitzb\u00fchel, non completato da Sch\u00f6nfelder.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "81291", "revid": "287204", "url": "https://it.wikipedia.org/wiki?curid=81291", "title": "Ivica Kostelic", "text": ""}
{"id": "81292", "revid": "287204", "url": "https://it.wikipedia.org/wiki?curid=81292", "title": "Janica Kostelic", "text": ""}
{"id": "81293", "revid": "104458", "url": "https://it.wikipedia.org/wiki?curid=81293", "title": "Janica Kosteli\u0107", "text": "Tra le sciatrici pi\u00f9 complete e vincenti della storia, annovera nel suo palmar\u00e8s sei medaglie olimpiche, cinque mondiali, tre Coppe del Mondo generali e altrettante di slalom speciale, specialit\u00e0 da lei prediletta. Fa parte del ristretto gruppo di atlete capaci di ottenere successi in tutte le specialit\u00e0 dello sci alpino disputate durante il loro periodo di attivit\u00e0.\nInsieme al fratello maggiore Ivica \u00e8 stata la prima sciatrice alpina di successo internazionale nella storia della Croazia, che fino ad allora non aveva una tradizione significativa in questa disciplina.\nBiografia.\nStagioni 1998-2000.\nAvviata alla pratica agonistica insieme al fratello Ivica dal padre Ante, ex giocatore di pallamano, Janica Kosteli\u0107 esord\u00ec nei circuiti di gara della federazione internazionale il 29 novembre 1997, piazzandosi 12\u00aa in una gara FIS di slalom gigante a Saas-Fee. Di l\u00ec a poco esord\u00ec in Coppa Europa, il 5 gennaio 1998 a Tignes in discesa libera (27\u00aa), in Coppa del Mondo, il 23 gennaio a Cortina d'Ampezzo in supergigante (34\u00aa), e ai Giochi olimpici invernali: a si classific\u00f2 25\u00aa nella discesa libera, 26\u00aa nel supergigante, 24\u00aa nello slalom gigante, 8\u00aa nella combinata e non complet\u00f2 lo slalom speciale.\nForte di una considerevole crescita fisica, nella stagione 1998-1999 ottenne il primo podio in Coppa del Mondo (3\u00aa in slalom speciale a Park City il 21 novembre) e poco dopo la prima vittoria, il 17 gennaio a Sankt Anton am Arlberg in combinata; ai Mondiali di Vail/Beaver Creek 1999, suo esordio iridato, si piazz\u00f2 29\u00aa nella discesa libera, 22\u00aa nel supergigante, 23\u00aa nello slalom speciale, 7\u00aa nella combinata e non complet\u00f2 lo slalom gigante. Nel dicembre dello stesso anno vinse due slalom speciali in Coppa del Mondo, ma pochi giorni dopo si infortun\u00f2 gravemente al ginocchio, subendo la rottura di quattro legamenti.\nStagioni 2001-2002.\nRientr\u00f2 con successo alle competizioni nella stagione seguente, quando si aggiudic\u00f2 la Coppa del Mondo generale con 67 punti di vantaggio su Renate G\u00f6tschl, la Coppa del Mondo di slalom speciale, superando Sonja Nef di 384 punti, e la classifica di combinata, con 20 punti in pi\u00f9 di Caroline Lalive; i suoi podi stagionali furono 9, tutti vittorie. Sempre nel 2001 ai Mondiali di Sankt Anton am Arlberg fu 13\u00aa nel supergigante e 5\u00aa nello slalom speciale.\nL'anno dopo ai XIX Giochi olimpici invernali di vinse una medaglia in ognuna delle gare cui prese parte: l'oro nello slalom gigante, nello slalom speciale e nella combinata e l'argento nel supergigante; tali medaglie furono le prime vinte da un concorrente della Croazia ai Giochi olimpici invernali. Quell'anno in Coppa del Mondo ottenne tre podi, con una vittoria, e si classific\u00f2 al 14\u00ba posto nella classifica generale.\nStagioni 2003-2005.\nNel 2003 visse un'altra stagione trionfale. Ai Mondiali di Sankt Moritz vinse due titoli, nello slalom speciale e nella combinata, e si classific\u00f2 19\u00aa nel supergigante e 13\u00aa nello slalom gigante; anche il fratello Ivica vinse il titolo mondiale nello slalom maschile: fu la prima volta in cui un fratello e una sorella vinsero il titolo mondiale nella stessa specialit\u00e0 dello sci alpino. Alla fine di quella stagione 2002-2003 la croata vinse la sua seconda Coppa del Mondo generale, grazie ai 470 punti di vantaggio su Karen Putzer, assieme alla Coppa di slalom speciale (con 212 punti di vantaggio su Anja P\u00e4rson) e alla classifica di combinata (con 20 punti di vantaggio su Martina Ertl); fu inoltre 3\u00aa nella classifica della Coppa del Mondo di slalom gigante e conquist\u00f2 12 podi, con 6 vittorie.\nNella stagione 2003-2004 Janica Kosteli\u0107 non gareggi\u00f2: un nuovo infortunio al ginocchio e altri problemi di salute la tennero a lungo lontano dalle competizioni. Rientr\u00f2 in Coppa del Mondo nel dicembre del 2004, dopo quindici mesi di assenza, e ai Mondiali di Bormio/Santa Caterina Valfurva 2005, sua ultima presenza iridata, vinse la medaglia d'oro in tutte e tre le gare disputate: discesa libera, slalom speciale e combinata. Alla fine di quella stagione 2004-2005 chiuse al 2\u00ba posto sia la classifica generale, a 3 punti dalla vincitrice Anja P\u00e4rson, sia quella si slalom speciale, a 170 punti da Tanja Poutiainen, mentre vinse quella di combinata con 20 punti di vantaggio sulla P\u00e4rson; suoi podi stagionali furono 9, con due vittorie.\nStagioni 2006-2007.\nAi XX Giochi olimpici invernali di , sua ultima presenza olimpica, fu la portabandiera della Croazia nella cerimonia di apertura. Si conferm\u00f2 campionessa olimpica nella combinata, titolo gi\u00e0 vinto nel 2002 a Salt Lake City e diventando la prima atleta nella storia a vincere quattro ori olimpici nello sci alpino; inoltre vinse la medaglia d'argento nel supergigante, alle spalle dell'austriaca Michaela Dorfmeister, e si classific\u00f2 4\u00aa nello slalom speciale. Alla fine di quella stagione 2005-2006 vinse la sua terza Coppa del Mondo generale, grazie ai 308 punti di vantaggio sulla P\u00e4rson, assieme alla Coppa di slalom speciale (con 190 punti di vantaggio su Marlies Schild) e alla classifica di combinata (con 40 punti di vantaggio sulla P\u00e4rson); fu inoltre 3\u00aa nella classifica della Coppa del Mondo di slalom gigante e conquist\u00f2 17 podi, con 9 vittorie.\n. Il 19 aprile 2007, all'et\u00e0 di 25 anni, annunci\u00f2 il suo ritiro definitivo dalle competizioni. La sua ultima gara in Coppa del Mondo rimase cos\u00ec lo slalom gigante di \u00c5re del 18 marzo 2006 e la sua ultima gara in carriera fu uno slalom speciale FIS disputato a Platak il 1\u00ba aprile seguente: entrambe le gare furono vinte dalla Kosteli\u0107.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nNor-Am Cup.\nNor-Am Cup - vittorie.\nLegenda:\nSL = slalom speciale\nRiconoscimenti.\nIl 22 maggio 2006 a Barcellona ha vinto il premio Laureus nella categoria \"Sportiva dell'anno\", l'\"Oscar degli sportivi\" per il quale era gi\u00e0 stata candidata nel 2003 e nel 2005."}
{"id": "81294", "revid": "15756", "url": "https://it.wikipedia.org/wiki?curid=81294", "title": "Ivica Kosteli\u0107", "text": "Insieme alla sorella minore Janica \u00e8 stato il primo sciatore alpino della storia della Croazia (paese privo di tradizione in questa disciplina) a raggiungere il vertice internazionale. Grazie alle proprie caratteristiche di polivalenza ha infatti vinto quattro medaglie olimpiche, tre medaglie iridate, una Coppa del Mondo assoluta e quattro di specialit\u00e0.\nBiografia.\nStagioni 1995-1999.\nVenne avviato alla pratica sciistica assieme alla sorella dal padre Ante (ex giocatore di pallamano), che l'aveva allenato fin dall'infanzia. Esord\u00ec in gare FIS il 16 dicembre 1994 a Zermatt in slalom gigante (114\u00ba) e in Coppa Europa il 12 dicembre 1995 a Obereggen in supergigante (97\u00ba). Nel 1997 prese parte ai Mondiali juniores di Schladming, vincendo la medaglia di bronzo nella combinata e piazzandosi 14\u00ba nella discesa libera, 16\u00ba nel supergigante, 22\u00ba nello slalom gigante e 10\u00ba nello slalom speciale.\nEsord\u00ec in Coppa del Mondo durante la stagione 1998-1999, nello slalom gigante di S\u00f6lden del 25 ottobre senza qualificarsi per la seconda manche, e ai Campionati mondiali a Vail/Beaver Creek 1999, piazzandosi 32\u00ba nel supergigante.\nStagioni 2000-2003.\nDopo tre stagioni senza risultati di rilievo, si impose ad alti livelli a partire dalla stagione 2001-2002, al termine della quale si aggiudic\u00f2 la sua prima Coppa del Mondo di slalom speciale e si piazz\u00f2 al 7\u00ba posto nella classifica generale dopo aver ottenuto sei podi con tre vittorie tra le quali quella nello slalom speciale di Aspen del 25 novembre, suo primo podio in Coppa del Mondo in carriera. Nella stessa stagione ai XIX Giochi olimpici invernali di , suo esordio olimpico, si classific\u00f2 9\u00ba nello slalom gigante e non concluse lo slalom speciale.\nNel 2003 ai Mondiali di Sankt Moritz non complet\u00f2 lo slalom gigante ma vinse il titolo nello slalom speciale maschile, mentre la sorella Janica vinse quello femminile: \u00e8 stata la prima volta in cui un fratello e una sorella hanno vinto il titolo mondiale nella stessa specialit\u00e0 dello sci alpino. Quell'anno in Coppa del Mondo fu nuovamente 7\u00ba nella classifica generale, con quattro podi (tre le vittorie).\nStagioni 2004-2010.\nIl 15 dicembre 2003 vinse il classico slalom speciale del Canalone Miramonti di Madonna di Campiglio, mentre ai Mondiali di Bormio/Santa Caterina Valfurva 2005 non complet\u00f2 lo slalom speciale. Ai XX Giochi olimpici invernali di vinse la medaglia d'argento nella combinata; si classific\u00f2 inoltre 31\u00b0 nel supergigante e 6\u00b0 nello slalom speciale.\nDopo un 2007 interlocutorio (ai Mondiali di \u00c5re fu 12\u00ba nella supercombinata e non complet\u00f2 slalom gigante e slalom speciale), nel 2008 torn\u00f2 protagonista con vari podi e infine con la vittoria nello speciale disputato in Alta Badia. Nella Coppa del Mondo 2010 ottenne cinque podi con due vittorie, nelle presigiose gare della combinata dello Hahnenkamm di Kitzb\u00fchel il 24 gennaio e dello slalom speciale della M\u00e4nnlichen/Jungfrau di Wengen il 17 gennaio. Ai XXI Giochi olimpici invernali di vinse altre due medaglie d'argento dopo quella di Torino: la prima nella supercombinata alle spalle dello statunitense Bode Miller e la seconda nello slalom speciale vinto dall'italiano Giuliano Razzoli. Prese inoltre parte a tutte le altre gare in programma, classificandosi 18\u00b0 nella discesa libera, 16\u00b0 nel supergigante e 7\u00b0 nello slalom gigante.\nStagioni 2011-2013.\nNel 2011 vinse il bronzo nel supergigante ai Mondiali di Garmisch-Partenkirchen, giungendo alle spalle dell'italiano Christof Innerhofer e dell'austriaco Hannes Reichelt; si piazz\u00f2 inoltre 13\u00b0 nello slalom gigante e 8\u00b0 nello slalom speciale. Alla fine della sua migliore stagione in carriera conquist\u00f2 la Coppa del Mondo assoluta, oltre alle Coppe di slalom speciale e di combinata; con la vittoria nella generale, trofeo che la sorella aveva vinto a sua volta, i Kosteli\u0107 sono diventati la seconda coppia di fratelli a riuscire nell'impresa, dopo Andreas e Hanni Wenzel. Quell'anno ottenne dieci podi con sette vittorie, tra le quali quelle nella supercombinata del Lauberhorn e nello slalom speciale della M\u00e4nnlichen/Jungfrau a Wengen (14-16 gennaio) e nella combinata dello Hahnenkamm e nel supergigante della Streifalm a Kitzb\u00fchel (21-23 gennaio).\nNella stagione 2011-2012 aggiudic\u00f2 per la seconda volta in carriera la Coppa di specialit\u00e0 della combinata; in classifica generale fu 4\u00ba e ottenne nove podi con sei vittorie, tra le quali nuovamente le supercombinate di Wengen e Kitzb\u00fchel. Dalla stagione 2012-2013 fu allenato, per quanto riguarda le specialit\u00e0 di velocit\u00e0, dall'ex sciatore italiano Kristian Ghedina; il 27 gennaio s'impose ancora nella supercombinata di Kitzb\u00fchel e l'11 febbraio 2013 conquist\u00f2 la medaglia d'argento nella supercombinata ai Mondiali di Schladming, dove fu anche 20\u00ba nella discesa libera, 28\u00ba nel supergigante, 25\u00ba nello slalom gigante e 5\u00ba nello slalom speciale. Nel finale della stagione, il 10 marzo, ottenne a Kranjska Gora in slalom speciale la sua ultima vittoria in Coppa del Mondo in carriera.\nStagioni 2014-2017.\nAi XXII Giochi olimpici invernali di , sua ultima presenza olimpica, dopo esse stato portabandiera della Croazia durante la cerimonia di apertura vinse per la quarta volta una medaglia d'argento, nella supercombinata; fu inoltre 24\u00b0 nel supergigante, 27\u00b0 nello slalom gigante e 9\u00b0 nello slalom speciale. L'anno dopo, dopo esser salito per l'ultima volta in carriera sul podio in Coppa del Mondo (3\u00ba nella combinata di Wengen del 16 gennaio), ai Mondiali di Vail/Beaver Creek 2015 fu 15\u00ba nello slalom speciale, 12\u00ba nella combinata e non complet\u00f2 il supergigante.\n, si ritir\u00f2 nella stagione 2016-2017. La sua ultima gara in Coppa del Mondo fu la combinata di Wengen del 13 gennaio, chiusa al 22\u00ba posto, e il 19 febbraio successivo prese parte ai Mondiali di Sankt Moritz: il 38\u00ba posto nella prova di slalom speciale fu il termine della sua carriera agonistica. L'ultima gara di Kosteli\u0107 fu lo slalom speciale FIS di Zagabria Sljeme del 22 febbraio, chiuso al 1\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nSL = slalom speciale\nKB = combinata\nSC = supercombinata\nPR = slalom parallelo\nKO SL = KO slalom\nNor-Am Cup.\nNor-Am Cup - vittorie.\nLegenda:\nDH = discesa libera\nSL = slalom speciale"}
{"id": "81295", "revid": "1590006", "url": "https://it.wikipedia.org/wiki?curid=81295", "title": "Hecto", "text": "Hecto \u00e8 un prefisso SI che esprime il fattore cento, 100. In Italia in genere viene modificato in etto e similmente sono modificate le unit\u00e0 derivate di cui \u00e8 prefisso; nel linguaggio comune \"etto\" viene usato per ettogrammo, pari a 100 grammi.\n\u00c8 stato adottato fin dal 1795 dalla Convention du M\u00e8tre. Deriva dalla parola greca \u1f11\u03ba\u03b1\u03c4\u03cc\u03bd, \"hekat\u00f2n\", cento."}
{"id": "81296", "revid": "287204", "url": "https://it.wikipedia.org/wiki?curid=81296", "title": "Morcote", "text": "Morcote () \u00e8 un comune svizzero di 755 abitanti del Cantone Ticino, nel distretto di Lugano. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova, \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nMorcote \u00e8 affacciato sul Lago di Lugano.\nStoria.\nDal suo territorio nel 1816 fu scorporata la localit\u00e0 di Carabietta, divenuta comune autonomo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo faceva parte del cosiddetto comune patriziale ed aveva la responsabilit\u00e0 della manutenzione di ogni bene ricadente all'interno dei confini del comune. Il Patriziato di Morcote \u00e8 estinto."}
{"id": "81297", "revid": "5695", "url": "https://it.wikipedia.org/wiki?curid=81297", "title": "Etto", "text": ""}
{"id": "81299", "revid": "339392", "url": "https://it.wikipedia.org/wiki?curid=81299", "title": "Adelmo Fornaciari", "text": ""}
{"id": "81300", "revid": "124091378", "url": "https://it.wikipedia.org/wiki?curid=81300", "title": "Client di posta elettronica", "text": "Un client di posta (o Mail User Agent, MUA, client di e-mail, ecc.) \u00e8 un programma che consente di gestire la composizione e l'organizzazione di messaggi di posta elettronica da parte dell'utente del servizio nonch\u00e9 la ricezione e la trasmissione da e verso un server di posta. \nDescrizione.\nIl termine \u00abclient\u00bb viene utilizzato perch\u00e9 il servizio di posta elettronica, come molti altri servizi in Rete, si basa su un'architettura client-server: il \"client\" si occupa della composizione, lettura/ricezione e trasmissione, il \"server\" si occupa della raccolta/smistamento dei messaggi verso altri server o i destinatari finali.\nSpesso il client \u00e8 presente di default sul sistema operativo installato ovvero come applicativo di base, essendo la posta elettronica un servizio di base della rete Internet, sebbene possano essere installati anche altri client di posta. La particolarit\u00e0 di questi client \u00e8 la necessit\u00e0 di configurazione specificando i server di posta del provider utilizzato. Tipicamente all'interno del client possono essere definiti/impostati pi\u00f9 account di posta con rispettivo \"indirizzo di posta\", credenziali di accesso (autenticazione) e possibilit\u00e0 di cifratura dei dati.\nEsiste una particolare categoria di client di posta elettronica definita \u00abclient webmail\u00bb ovvero particolari programmi eseguiti da siti web del rispettivo provider del servizio, che permettono agli utenti registrati di gestire i propri messaggi da qualsiasi postazione: da casa, dall'ufficio, in un cybercaf\u00e9, ecc. Questi client di posta tipicamente non necessitano di essere configurati in quanto si accede al servizio tramite un sito web connesso direttamente ai server mail del provider.\nA seconda del programma impiegato, si potr\u00e0 usufruire di servizi aggiuntivi, quali la gestione degli indirizzi all'interno di una rubrica, la gestione di pi\u00f9 di una casella di posta elettronica (account), la possibilit\u00e0 di applicare dei filtri alla posta in arrivo, di riconoscere, filtrare o rifiutare messaggi di posta indesiderata (spam) o l'integrazione con sistemi crittografici a chiave pubblica come PGP o GPG.\nSolo questo computer.\nA volte (ad esempio Outlook con taluni account IMAP) tra le cartelle di posta, della rubrica, del calendario, dei feed RSS o altri componenti, esiste una cartella nella cui etichetta compare anche la dicitura \"Solo questo computer\". Questo capita quando il client archivia in una posizione locale (questo computer) un'occorrenza del componente (la rubrica, ad esempio) oltre a occorrenze remote (ad esempio quelle del provider o del server aziendale o servizi cloud specifici). Questa cartella ovviamente non \u00e8 oggetto di sincronizzazione essendo presente, appunto, solo sul dispositivo in oggetto."}
{"id": "81302", "revid": "287204", "url": "https://it.wikipedia.org/wiki?curid=81302", "title": "Vico Morcote", "text": "Vico Morcote () \u00e8 un comune svizzero di 382 abitanti del Cantone Ticino, nel distretto di Lugano.\nGeografia fisica.\nVico Morcote \u00e8 situato in posizione panoramica sul Lago di Lugano.\nSociet\u00e0.\nEvoluzione demografica.\n. L'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81306", "revid": "1314854", "url": "https://it.wikipedia.org/wiki?curid=81306", "title": "SAS (software)", "text": "SAS (in origine \"Statistical Analysis System\") \u00e8 un complesso di prodotti software integrati (sviluppati dal SAS Institute) che permettono ad un programmatore:\nInoltre numerosi sviluppatori realizzano molte soluzioni che permettono funzioni quali data warehousing e data mining, gestione delle risorse umane e supporto alle decisioni, gestione finanziaria...\nBase SAS.\nIl nocciolo del sistema SAS \u00e8 basato su un pool di applicazioni:\nSAS: una descrizione.\nCos\u00ec come altri linguaggi di programmazione di quarta generazione orientati ai dati quali SQL e Focus, SAS assume una struttura dei file predefinita e lascia al Sistema operativo l'identificazione dei file. Questo permette al programmatore e all'utente di concentrarsi sulla gestione del dato trovandosi all'interno di una sorta di loop. Altre funzioni permettono la generazione di statistiche o report con la semplice definizione del dataset corretto.\nAl confronto di altri linguaggi di programmazione generici, questo approccio permette all'utente di preoccuparsi meno di come i dati siano conservati per concentrarsi maggiormente sulle informazioni immagazzinate. Questo permette di sfumare il concetto di programmazione permettendo ad utenti, che non ricadono nel concetto di programmatori quanto in quello del \"marketing\", di sviluppare agilmente applicazioni."}
{"id": "81307", "revid": "599013", "url": "https://it.wikipedia.org/wiki?curid=81307", "title": "Sas", "text": ""}
{"id": "81308", "revid": "33689", "url": "https://it.wikipedia.org/wiki?curid=81308", "title": "Agatangelo", "text": "Origine e diffusione.\nDeriva dal nome greco antico \u1f08\u03b3\u03b1\u03b8\u03ac\u03b3\u03b3\u03b5\u03bb\u03bf\u03c2 (\"Agathangelos\"), composto dalle radici \u1f00\u03b3\u03b1\u03b8\u1f74 (\"agathe\", \"bene\", da cui anche Agata, Agazio, Agatone, Agatodoro e Agatocle) e \u1f04\u03b3\u03b3\u03b5\u03bb\u03bf\u03c2 (\"aggelos\", \"messaggero\", \"angelo\", da cui anche Angelo, Arcangelo ed Evangelo); il significato pu\u00f2 essere interpretato come \"portatore di buone notizie\", \"buona notizia\" (lo stesso di Evangelo) o anche come \"angelo buono\".\nGode oggi di scarsissima diffusione, ed eventuali utilizzi odierni sono perlopi\u00f9 da interpretare come composti di Agata e Angelo che non come riprese del nome greco.\nOnomastico.\nL'onomastico si pu\u00f2 festeggiare il 23 gennaio in ricordo di sant'Agatangelo, martire assieme a san Clemente ad Ancira sotto Diocleziano. Si ricorda con questo nome anche il beato Agatangelo da Vend\u00f4me, frate cappuccino lapidato a Gondar nel 1638, commemorato il 7 agosto dai cappuccini e l'11 agosto dai francescani."}
{"id": "81311", "revid": "47767", "url": "https://it.wikipedia.org/wiki?curid=81311", "title": "Alpinolo", "text": ""}
{"id": "81312", "revid": "110157", "url": "https://it.wikipedia.org/wiki?curid=81312", "title": "Antigono", "text": "Origine e diffusione.\nIl nome pu\u00f2 essere interpretato in maniere diverse. Gi\u00e0 il primo elemento, \u03b1\u03bd\u03c4\u03b9 (\"anti\", da cui anche Antinoo, Antiope, Antipatro, Antioco e Antero) vuol dire tanto \"contro\", \"opposto\", quanto \"corrisposto\", \"uguale\", e anche \"al posto di\", \"invece di\". Il secondo elemento ha la sua radice certamente in \u03b3\u03b5\u03bd\u03b7\u03c2 (\"genes\", \"nascere\", \"generare\"), ma pu\u00f2 essere tanto \u03b3\u03bf\u03bd\u03b5\u03c5\u03c2 (\"goneus\", \"antenato\", \"famiglia\") quanto \u03b3\u03bf\u03bd\u03b7 (\"gone\", \"progenie\", \"nascita\").\nI significati proposti dalle varie fonti sono quindi variabili: \"contro gli antenati\", \"contro la nascita\", \"sterile\", \"[che \u00e8] al posto di una madre\" e via dicendo.\nIl femminile \u00e8 portato da diverse figure della mitologia greca, fra le quali Antigone, figlia di Edipo e di Giocasta, sulla cui storia si basano alcune opere.\nOnomastico.\nL'onomastico si pu\u00f2 festeggiare il 27 febbraio, in memoria di sant'Antigono, martire assieme ad Abbondio, Alessandro e Fortunato."}
{"id": "81313", "revid": "287204", "url": "https://it.wikipedia.org/wiki?curid=81313", "title": "Arunte (nome)", "text": ". \nOrigine e diffusione.\n\u00c8 una ripresa rinascimentale del nome di svariati personaggi classici, come Arunte, un guerriero etrusco citato nell\"Eneide\", o Arunte, un aruspice citato da Lucano nella \"Pharsalia\" e poi posto da Dante nell\"Inferno\". Etimologicamente, il nome risale al latino \"Aruns\" e all'etrusco \"Arnth\", di significato oscuro. Dalla variante Aronte viene il nome Aronzio, portato da un santo martire di Potenza, a cui potrebbe essere correlato il nome Oronzo. \nAd oggi, il nome \u00e8 assai raro in tutte le sue forme.\nOnomastico.\nL'onomastico ricorre il 27 agosto in ricordo di sant'Aronzio, figlio dei santi Bonifacio e Tecla, martire a Potenza sotto Massimiano."}
{"id": "81315", "revid": "1590006", "url": "https://it.wikipedia.org/wiki?curid=81315", "title": "Deca", "text": "Deca \u00e8 un prefisso che deriva dalla parola greca \u03b4\u03ad\u03ba\u03b1 (dieci). In particolare esso \u00e8 stato adottato come prefisso SI per esprimere il fattore 10. Esso \u00e8 stato adottato ufficialmente in Francia nel 1795 e adottato a livello internazionale dalla CIPM nel 1960. Il suo simbolo \u00e8 da. Il corrispondente prefisso latino \u00e8 deci.\nIn geometria un decagono \u00e8 un poligono con 10 lati, un decaedro \u00e8 un solido a dieci facce piane.\nNella cronologia una decade \u00e8 un periodo di dieci giorni.\nIn biologia l'ordine dei decapodi comprende i crostacei con 10 gambe, quali ad esempio l'aragosta e l'astice.\nIn chimica con il termine \"deca\" si indica un atomo o un radicale presente dieci volte in una molecola.\nUn decado \u00e8 un dispositivo elettromeccanico o una valvola termoelettronica che pu\u00f2 rappresentare un numero da 0 a 9 e quindi una cifra di una notazione decimale (che pu\u00f2 corrispondere a unit\u00e0, decine, centinaia, ...)\nNello \"slang\" di alcune regioni italiane del nord, deca \u00e8 usato anche per indicare una banconota da dieci euro (\"un deca\"). Prima dell'avvento dell'euro, lo stesso termine era utilizzato per indicare una banconota da diecimila lire."}
{"id": "81318", "revid": "1444886", "url": "https://it.wikipedia.org/wiki?curid=81318", "title": "Teoria dei segnali", "text": "La teoria dei segnali \u00e8 una teoria ingegneristica che studia e definisce le propriet\u00e0 matematiche e statistiche dei segnali, definiti come funzioni matematiche del tempo: in generale, un segnale \u00e8 una variazione temporale dello stato fisico di un sistema o di una grandezza fisica, come la tensione o l'intensit\u00e0 di corrente per i segnali elettrici o i parametri di campo elettromagnetico per i segnali radio, che serve per rappresentare e/o trasmettere messaggi e informazioni; dove il sistema in questione pu\u00f2 essere il pi\u00f9 disparato. In elettronica, un segnale viene dunque studiato attraverso un modello matematico o funzione, in cui il tempo (o il suo inverso, la frequenza) \u00e8 considerato variabile indipendente.\nDescrizione.\nIn generale esistono diversi tipi di segnali, ma tutti sono accomunati dall'essere in natura segnali casuali e continui e quasi mai deterministici. La teoria dei segnali studia la rappresentazione dei segnali in modo da poter poi manipolarli e trattarli matematicamente. Questa rappresentazione richiede l'uso di matematica astratta e, nel caso di segnali stocastici, della teoria della probabilit\u00e0. La teoria si suddivide in due grandi branche a seconda del tipo di segnale in esame: i \"segnali determinati\" o deterministici, di cui \u00e8 possibile predire il valore in un qualunque istante a piacere, e i \"segnali stocastici\" o aleatori, il cui valore non \u00e8 prevedibile, ma su cui \u00e8 possibile ottenere soltanto delle propriet\u00e0 statistiche e che rientrano nella pi\u00f9 vasta tematica dei processi aleatori o stocastici. \nNella trasmissione di informazione a distanza (telecomunicazione) i segnali determinati vengono utilizzati per la modulazione tramite portante, mentre i segnali contenenti l'informazione sono invece segnali aleatori, quindi processi stocastici, dal momento che l'informazione viaggia sotto forma di \"innovazione\" ovvero varia in maniera aleatoria nel tempo. I segnali periodici possono essere trattati mediante l'astrazione in uno spazio vettoriale lineare quale lo spazio di Hilbert e quindi con l'utilizzo della serie di Fourier. Per quanto riguarda i segnali non periodici, questi necessitano della trasformata di Fourier. Altra suddivisione \u00e8 quella in \"segnali continui\" e \"segnali discreti\". Ad essi si associano rispettivamente le comunicazioni analogiche e le comunicazioni digitali. Parte della teoria dei segnali \u00e8 intimamente connessa con la teoria dei sistemi giacch\u00e9 molti segnali transitano come input in sistemi che elaborano ovvero trasformano il segnale in ingresso restituendo in uscita un certo output. Centrale \u00e8 anche l'analisi di Fourier ovvero l'analisi spettrale.\nClassificazione.\nI segnali vengono classificati in varie categorie, a seconda delle loro propriet\u00e0.\nIn riferimento al tempo si definisce:\nIn riferimento alla variabile dipendente si distinguono:\nDa queste distinzioni si definiscono:\nInoltre, in base alla possibilit\u00e0 di prevedere l'ampiezza futura, i segnali si distinguono in:\nUn segnale pu\u00f2 anche essere periodico o non periodico, si dice periodico quando una parte di questo si ripete nel tempo ugualmente. L'intervallo di tempo in cui si ripete la parte \u00e8 detto periodo. Nelle telecomunicazioni, dal punto di vista del tipo di informazione trasportata fino all'utente si pu\u00f2 distinguere essenzialmente tra:\nciascuno con caratteristiche diverse in termine di banda di trasmissione richiesta. \nDal punto di vista della tipologia fisica del segnale si ha:\nIn generale un segnale \u00e8 caratterizzabile da una velocit\u00e0 di propagazione nel mezzo considerato e, nelle telecomunicazioni, dalla quantit\u00e0 di informazione trasportata a mezzo del teorema di Shannon-Hartley.\nSegnali e informazione.\nUn segnale portante per trasportare informazione deve essere modulato dal segnale contenente l'informazione da trasmettere attraverso varie possibili tecniche di modulazione.\nSegnali e mezzi trasmissivi.\nUn segnale, una volta trasmesso, si propaga sempre attraverso un mezzo trasmissivo. Per segnali elettrici il mezzo trasmissivo \u00e8 sempre un portante fisico cablato che esibisca un comportamento da conduttore elettrico per il segnale stesso (linea di trasmissione o cavo elettrico).\nPer segnali elettromagnetici il mezzo trasmissivo pu\u00f2 essere sia un portante fisico sia un portante radio ovvero nel primo caso una guida d'onda metallica, una guida dielettrica (es. fibra ottica), un cavo coassiale, nel secondo l'etere o lo spazio libero.\nEffetti indesiderati.\nEffetti indesiderati sulla propagazione e ricezione del segnale sono:\nRapporto segnale/rumore.\nNell'ambito di una trasmissione dati reale attraverso un sistema di telecomunicazioni o un qualsiasi sistema elettronico al segnale si associa sempre del rumore, almeno quello di tipo termico, cos\u00ec che acquista importanza ai fini della rilevazione del segnale informativo il rapporto segnale/rumore: tanto maggiore \u00e8 tale rapporto tanto pi\u00f9 il segnale informativo trasmesso \u00e8 puro e facilmente decodificabile, tanto pi\u00f9 \u00e8 basso tale rapporto tanto pi\u00f9 il segnale informativo \u00e8 corrotto dal rumore e pi\u00f9 facilmente si commettono errori in fase di decodifica.\nTale concetto \u00e8 estendibile anche ai segnali rilevati nei fenomeni naturali giacch\u00e9 anche in tali circostanze \u00e8 rilevabile tipicamente un rumore di fondo per la particolare grandezza fisica di interesse.\nIn aggiunta a ci\u00f2 risulta importante anche il rapporto segnale/interferenza dove quest'ultima \u00e8 causa di distorsione.\nOperazioni su segnali.\nSu segnali discreti binari.\nElaborazione digitale o operazioni booleane su onde quadre;\nVedi anche elaborazione numerica dei segnali.\nApplicazioni.\nLa teoria trova ampia applicazione in tutti i settori della trasmissione, dell'elaborazione e dell'automatizzazione dell'informazione, ovvero nelle telecomunicazioni, in elettronica e in informatica.\nIn fisica un segnale rappresenta una qualsiasi grandezza fisica che varia nel tempo in maniera deterministica o aleatoria (se trasporta informazione), descrivibile quindi in termini di funzione nota del tempo oppure di processo aleatorio. Tipicamente pu\u00f2 essere un segnale acustico o pi\u00f9 in generale un'onda di pressione, un segnale elettrico o un'onda elettromagnetica. Una volta trasmesso si propaga tipicamente in un mezzo trasmissivo che ne costituisce il canale di propagazione o comunicazione. \nEsso rappresenta dunque il mezzo attraverso i quali sono veicolate le informazioni tra un'entit\u00e0 trasmittente ed una ricevente. Le propriet\u00e0 matematiche di un segnale sono oggetto di studio della teoria dei segnali."}
{"id": "81324", "revid": "1994", "url": "https://it.wikipedia.org/wiki?curid=81324", "title": "Internet Information Server", "text": ""}
{"id": "81326", "revid": "799790", "url": "https://it.wikipedia.org/wiki?curid=81326", "title": "Alexander Kluge", "text": "Biografia.\nNel 1962 \u00e8 stato uno dei firmatari del Manifesto di Oberhausen che ha dato inizio al Nuovo cinema tedesco, mentre nel 1968 ha vinto il Leone d'oro al festival di Venezia per il film \"\". Ha ottenuto nel 2002 l'Orso d'oro alla carriera, mentre nel 2007 la Mostra di Venezia lo ha omaggiato con un Programma Speciale composto da frammenti inediti delle sue opere, episodi televisivi e filmati realizzati per l'occasione. Nel 2008 un'edizione dal titolo \"Das filmische Werke\" (pubblicata da Film &amp; Kunst di M\u00fcnchen per il Filmmuseum) di 30 dvd con testi editi e inediti ha raccolto circa 200 suoi film."}
{"id": "81332", "revid": "31886", "url": "https://it.wikipedia.org/wiki?curid=81332", "title": "Serie B 1975-1976", "text": "La Serie B 1975-1976 fu la 44\u00aa edizione dalla manifestazione e la trentesima organizzata dalla Lega Calcio.\nStagione.\nAvvenimenti.\nIl campionato prese il via il 28 settembre 1975. Dopo l'iniziale parentesi della , sola al comando della graduatoria dopo due gare, l'attenzione si focalizz\u00f2 su un gruppo di numerose squadre che, per tutta la durata del campionato, si alternarono al comando della classifica. A due gare dalla conclusione e andarono in vetta, e vincendo le gare restanti guadagnarono il visto per la massima serie: pi\u00f9 difficoltoso invece fu il cammino del , costretto a ripetere lo scontro diretto con il (rinviato a causa di una decisione del Giudice Sportivo, che scopr\u00ec alcune irregolarit\u00e0 nella terna che diresse l'incontro del 18 aprile, tra cui vi era un guardialinee che, pur possedendo un regolare tesserino, era stato radiato dall'AIA molto tempo prima) e a affrontare l'ultima gara del campionato (in cui prevalse solamente al novantesimo) nell'arco di tre giorni.\nGrazie ad un girone di ritorno di alto livello, e ottennero la salvezza, mentre le deludenti e faticarono per staccare un che, in vantaggio sulle altre concorrenti a cinque gare dal termine, perse tutte le partite rimanenti accompagnando nella discesa in terza categoria un mai in corsa per la salvezza e la Reggiana.\nClassifica finale.\nLegenda:\nNote:"}
{"id": "81334", "revid": "124931452", "url": "https://it.wikipedia.org/wiki?curid=81334", "title": "Phish", "text": "I Phish sono una rock band statunitense nota per le improvvisazioni e le jam session. I quattro membri della band si sono esibiti assieme a partire dal 1983 per quasi 21 anni, fino allo scioglimento avvenuto nell'agosto 2004, per poi riunirsi durante l'estate del 2008. La loro musica unisce vari generi musicali: rock (classico e alternativo), jazz, funk, bluegrass, folk, blues, progressive, country, a cappella, musica acustica e musica classica. Ogni loro concerto \u00e8 unico dal punto di vista delle canzoni suonate, dell'ordine in cui appaiono e del modo in cui i brani vengono eseguiti: molti dei loro pezzi non sono mai stati suonati due volte nella stessa maniera.\nNonostante questo gruppo, come la band a cui sono pi\u00f9 frequentemente affiancati, i Grateful Dead, non sia mai stato trasmesso molto in radio o in TV, i Phish si sono fatti conoscere al grande pubblico grazie al passaparola e allo scambio di registrazioni dal vivo da parte di una grande base di \"devoti\" fan, arrivando a vendere oltre 8 milioni di album e DVD negli Stati Uniti.\nBiografia.\nGli inizi (1983\u20131988).\nI Phish nacquero nel 1983 all'Universit\u00e0 del Vermont dai chitarristi Trey Anastasio e Jeff Holdsworth, dal bassista Mike Gordon e dal batterista Jon Fishman. Prima di essere conosciuti come Phish, erano noti come \"Blackwood Convention\" (una dichiarazione convenzionale del bridge) e suonarono al ballo di Halloween nello scantinato dei dormitori del Reserve Officer Training Corps. Il loro secondo concerto, nonch\u00e9 il primo con il nuovo nome, fu il 3 novembre nello scantinato della Slade Hall all'Universit\u00e0 del Vermont.\nAlla band si aggiunse il percussionista Marc Daubert nell'autunno del 1984, ma lasci\u00f2 la band molto presto, nel 1985, e Page McConnell si un\u00ec alla band come tastierista in settembre. Holdsworth lasci\u00f2 la band dopo essersi diplomato nel 1986, consolidando la formazione composta da \"Trey, Page, Mike and Fish\", formazione che rimase per tutta la durata del gruppo.\nA met\u00e0 dell'86, Anastasio decise di cambiare college seguendo un consiglio dell'amico e collaboratore del gruppo Steve Pollak. Anastasio e Fishman si trasferirono al Goddard College, una piccola universit\u00e0 nella comunit\u00e0 di Plainfield (di cui McConnell era originario e dalla quale riceveva 50 dollari per ogni persona di cui presentava l'iscrizione). I Phish, a caccia di date, distribuirono almeno 6 differenti demo di musica sperimentale registrati (spesso malamente) su cassetta: tra questi figura il cosiddetto \"White Tape\".\nLa \"sede\" dei Phish fu spostata nello stesso anno a Burlington: qui, nel 1985, il gruppo aveva incontrato il liutaio Paul Languedoc, che si era offerto di costruire due chitarre per Anastasio e due bassi per Gordon. Nell'ottobre del 1986, Languedoc divenne collaboratore fisso del gruppo, cominciando a seguire i concerti dei Phish come tecnico del suono. Da allora, Languedoc ha costruito strumenti esclusivamente per i membri dei Phish, contribuendo in maniera fattiva alla realizzazione di un sound tipico e originale della band. Sempre nella seconda met\u00e0 degli anni '80, i Phish iniziarono ad esibirsi con regolarit\u00e0 al bar del ristorante Nectar a Burlington. Il titolo dell'album del 1992 \"A Picture of Nectar\" fu scelto come omaggio e ringraziamento al proprietario del locale, che aveva sostenuto il gruppo agli inizi.\nCome lavoro di laurea, nell'87 Anastasio compose \"The Man Who Stepped into Yesterday\", un concept album di 9 brani che diventer\u00e0 il secondo prodotto in studio dei Phish. Registrato tra il 1987 e il 1988, fu presentato nel luglio dello stesso anno insieme ad una tesi scritta esplicativa del progetto. Svariati elementi della storia dell'album vennero poi sviluppati fino ad includere altre 8 canzoni. Il gruppo esegu\u00ec il disco integralmente dal vivo in 5 occasioni: nel 1988, nel 1991, nel 1993 e due volte nel 1994.\nNel 1988, agli inizi dell'estate, la band cominci\u00f2 a provare in maniera pi\u00f9 professionale e sistematica, arrivando a chiudersi a chiave in sala prove, suonando i pezzi decine di volte e improvvisando per ore: queste lunghe jam session vennero scherzosamente battezzate \"Okipa\" (o \"Oh Kee Pa\") \"Ceremonies\", sul modello delle dolorose cerimonie di iniziazione Wiwanyag Wachipi mostrate nel film \"Un uomo chiamato Cavallo\". Parte di una di queste faticose improvvisazioni registrata nel 1989, venne inserita nel secondo disco ufficiale del gruppo \"Lawn Boy\" del (1990).\nIl raggiungimento della fama (1989\u20131992).\nIl 26 gennaio 1989, i Phish suonarono al Paradise Rock Club, un piccolo ma notissimo locale di Boston. Il padrone non li aveva mai sentiti nominare e si rifiut\u00f2 di ingaggiarli, quindi il gruppo dovette noleggiare l'intero locale per una serata. Il concerto registr\u00f2 un tutto esaurito, grazie alla folla di fan che aveva seguito il gruppo dal Vermont. Grande supporto da parte dei fan ebbe anche il primo album ufficiale del gruppo, Junta, uscito verso la met\u00e0 dell'anno.\nAlla fine dell'anno successivo, i concerti dei Phish si erano arricchiti sempre pi\u00f9 di interazione fra la band e i fan: con il tempo, era stato stabilito uno speciale \"linguaggio segreto\" per il quale il pubblico reagiva in una precisa maniera ad un determinato indizio musicale dei Phish. Per esempio: se un membro della band accennava un estratto dalla sigla de \"I Simpson\", il pubblico rispondeva, \"d'oh!\". Durante il 1992, il linguaggio segreto si arricch\u00ec di una nuova consuetudine ancor oggi in uso, nota come \"Big Ball Jam\": ogni membro dei Phish lancia una grande palla colorata tra il pubblico ed esegue una nota ogni volta che la propria palla viene colpita. In questo modo, il pubblico contribuisce alla creazione di una jam session originale e irripetibile.\nIn un esperimento noto come \"The Rotation Jam\", ad un segnale del pubblico ogni membro del gruppo si scambiava di strumento col musicista alla propria sinistra. Inoltre, in pi\u00f9 di un'occasione, durante l'esecuzione di \"You Enjoy Myself\", Mike Gordon e Trey Anastasio hanno eseguito delle manovre acrobatiche sincronizzate su mini tappeti elastici, continuando a suonare i propri strumenti.\nI Phish, insieme a Bob Dylan, i Grateful Dead, e i Beatles, furono uno dei primi artisti ad avere il proprio newsgroup Usenet - rec.music.phish - che venne attivato nel 1991: L'Elektra Records, resasi conto della loro popolarit\u00e0 in costante aumento, li mise sotto contratto nello stesso anno. L'anno successivo usc\u00ec il primo disco dei Phish con un'etichetta ufficiale: \"A Picture of Nectar\".\nSempre nel 1992, i Phish presero parte alla prima edizione di \"H.O.R.D.E.\", un festival itinerante di musica rock che tocc\u00f2 i principali anfiteatri della costa est e contribu\u00ec non poco a far diffondere la fama del gruppo al di fuori dei propri confini. Nell'estate dello stesso anno, i Phish fecero un primo tour europeo come spalla dei Violent Femmes e un secondo tour in Europa e negli Stati Uniti, aprendo i concerti di Carlos Santana.\nL'apice del successo (1993\u20131999).\nNell'estate 1993, i fan del gruppo erano diventati talmente numerosi che i Phish cominciarono ad esibirsi nelle arene, negli anfiteatri e addirittura negli stadi. All'inizio dello stesso anno, era stato pubblicato il nuovo album \"Rift\", con una massiccia promozione da parte della Elektra e la collaborazione del pittore David Welker, che realizz\u00f2 la copertina (inclusa nelle 10 pi\u00f9 belle di tutti i tempi dalla rivista specializzata \"Relix\").\nSolo 14 mesi dopo usc\u00ec \"Hoist\": per promuovere il disco, la band gir\u00f2 un videoclip del singolo \"Down With Disease\", che cominci\u00f2 a venire trasmesso su MTV nel giugno del 1994. Per la data finale del tour estivo di promozione del disco, i Phish si esibirono nel campeggio dello Sugarbush Resort di Fayston (una cittadina del loro stato d'origine, il Vermont), inaugurando una tradizione che avr\u00e0 lungo corso per il gruppo - quella di suonare nei camping. Il concerto venne poi pubblicato nella serie \"Live Phish\" come\" Volume 2\". \nPer il concerto di Halloween dello stesso anno, il gruppo promise di introdurre un nuovo codice nel linguaggio col proprio pubblico (sempre pi\u00f9 affezionato): quello del \"musical costume\", vale a dire eseguire per intero un album di un altro gruppo, scelto dai fan. Dopo un periodo di intense votazioni sul sito della band, i fan scelsero e i Phish eseguirono il \"White Album\" dei Beatles, nella notte del 31 ottobre 1994 a Glens Falls (l'esibizione sar\u00e0 pubblicata come\" Live Phish Volume 13 \"nel 2002). In preparazione alla notte di Capodanno '94, il gruppo effettu\u00f2 due performance al Madison Square Garden e al Boston Garden che registrarono il tutto esaurito. I Phish non avevano mai suonato in nessuno dei due posti.\nIn seguito alla morte di Jerry Garcia nell'estate del 1995, la fama del gruppo aument\u00f2 ulteriormente: gi\u00e0 da tempo, infatti, i Phish erano considerati gli eredi dei Grateful Dead. Il loro video \"Down With Disease\" apparve poi nello show \"Beavis and Butt-head\", facendo conoscere il gruppo ai pi\u00f9 giovani e aumentando il loro peso nella cultura pop americana. In linea con la tradizione del \"musical costume\" inaugurata l'anno precedente, per il concerto di Halloween 1995, i Phish ingaggiarono una sezione fiati ed eseguirono integralmente l'album degli Who \"Quadrophenia\" (il concerto sar\u00e0 pubblicato nella serie \"Live Phish\" come \"Volume 14\"). Intanto, durante l'estate era uscito il loro primo album dal vivo \"A Live One\", che la RIAA certific\u00f2 disco d'oro nel novembre dello stesso anno.\nPer il resto del 1995, i Phish si ritirarono in uno studio in Vermont a registrare ore e ore di improvvisazioni, a volte addirittura sovraincidendo jam session differenti. Da questo materiale e da altro precedente nacque il loro successivo album \"Billy Breathes\", che fu pubblicato nell'autunno del 1996. A fianco di brani tradizionali nello stile dei Phish, il nuovo disco includeva svariati pezzi pi\u00f9 acustici. Il risultato soddisfece appieno la band e l'accoglienza da parte di pubblico e critica non fu da meno: da molte parti il disco venne considerato il miglior lavoro in studio del gruppo. Il primo singolo estratto dall'album, \"Free\", si piazz\u00f2 alla posizione No.\u00a024 della classifica di Billboard e alla No.\u00a011 di Mainstream Rock Songs, diventando cos\u00ec il singolo di maggior successo nella carriera del gruppo.\nLe esibizioni dal vivo dai Phish erano sempre pi\u00f9 lunghe, consolidando cos\u00ec la loro fama di jam band. I concerti erano da tempo divisi in diverse uscite dette \"set\" della durata di 60-90 minuti: durante i tour del 1997 le improvvisazioni divennero cos\u00ec corpose che i singoli set arrivarono a contenere anche solo 4 o 5 canzoni. Durante lo stesso anno, la band mut\u00f2 il proprio approccio alla composizione: da uno stile rock molto strutturato ad uno funk, con meno accordi e semplici riff di basso e chitarra (sui quali risulta assai pi\u00f9 facile improvvisare). Con il permesso del gruppo, la catena di gelaterie Ben &amp; Jerry's (con sede nel Vermont) lanci\u00f2 il \"gusto Phish\", donando i proventi alla \"Lake Champlain Initiative\" (una raccolta fondi contro l'inquinamento).\nNel biennio '98-'99, i Phish affiancarono all'intensa attivit\u00e0 live un impegnativo lavoro in studio che frutt\u00f2 due nuovi dischi di materiale quasi completamente nuovo: \"The Story of the Ghost\" e \"The Siket Disc\". Per celebrare il Capodanno 2000, il gruppo organizz\u00f2 un festival musicale in 3 giornate alla riserva indiana Seminole di Big Cypress, in Florida. Il culmine dello spettacolo si ebbe quando i Phish salirono sul palco, approssimativamente alle 23.30 del 31 dicembre 1999, per scenderne solo 8 ore dopo, al sorgere del sole. I membri del gruppo indicarono questo concerto come l'apice della loro esperienza musicale.\nLa pausa e lo scioglimento (2000\u20132004).\nNel 2000 i Phish non parteciparono ad alcun festival, non organizzarono il loro tradizionale spettacolo di Halloween e non composero alcun nuovo pezzo: il disco uscito in maggio, \"Farmhouse\", conteneva brani risalenti al 1997 e al tour solista 1998 di Trey Anastasio, che la band si limit\u00f2 a riarrangiare e incidere. Durante l'estate, i Phish annunciarono che si sarebbero presi una lunga pausa di durata indefinita subito dopo il tour autunnale. Al termine dell'ultima data di promozione del disco, il 7 ottobre 2000 allo Shoreline Amphitheater di Mountain View, il gruppo lasci\u00f2 il palco senza dire neppure una parola, mentre l'impianto di amplificazione diffondeva il brano \"Let It Be\" dei Beatles.\nOltre 2 anni dopo l'inizio della pausa, i Phish annunciarono un nuovo concerto per il Capodanno 2002 al Madison Square Garden. In ottobre, la band incise il nuovo disco \"Round Room\" in sole 3 sessioni di studio di registrazione nell'arco di 2 settimane. Durante il concerto di ritorno, il fratello del tastierista Page McConnell sal\u00ec sul palco con il gruppo, venne presentato per scherzo come Tom Hanks ed esegu\u00ec la linea vocale del brano \"Wilson\". Il giorno dopo, molti organi di informazione riportarono la notizia che l'attore aveva cantato coi Phish.\nAlla fine del tour estivo 2003, i Phish organizzarono il loro primo festival in 4 anni, \"It\", che fu tenuto nella piccola comunit\u00e0 del Maine Limestone (di nemmeno 2500 abitanti): qui giunsero oltre 60000 persone in 2 giorni. In dicembre il gruppo celebr\u00f2 il proprio ventesimo anniversario con un minishow che culmin\u00f2 all'American Airlines Arena di Miami. Al fine di evitare lo sfinimento derivante dall'incessante attivit\u00e0 live degli anni passati, i Phish si esibirono sporadicamente dopo la reunion, con brevi tour di al massimo 2 settimane.\nDopo una serie di concerti tenuti a Las Vegas nell'aprile del 2004, Anastasio annunci\u00f2 sul sito della band che i Phish si sarebbero sciolti al termine dell'imminente tour estivo. L'ultimo album prima dello scioglimento, \"Undermind\", venne pubblicato alla fine della primavera. Nell'estate 2004, il gruppo fece una performance insieme al rapper Jay-Z, pubblic\u00f2 il video \"Live in Brooklyn\" (distribuito nel circuito dei cinema) ed esegu\u00ec 7 canzoni sul tetto dell'Ed Sullivan Theater durante il \"David Letterman Show\", per i fan che si erano radunati in strada, come gi\u00e0 avevano fatto i Beatles sul tetto della Apple Records 35 anni prima. Lo spettacolo finale dei Phish fu pensato come l'evento conclusivo di un grande festival, che venne organizzato nello stato d'origine del gruppo, il Vermont, in un paesino di 1000 abitanti di nome Coventry. A Coventry erano attese circa 100000 persone, ma dopo una settimana di piogge torrenziali e con il rischio che il palco affondasse nel fango, Mike Gordon annunci\u00f2 ad una radio locale che non sarebbero stati accolti altri veicoli, bench\u00e9 fossero giunte solo ventimila persone. Molti fan che si erano gi\u00e0 messi in marcia, allora, lasciarono i loro mezzi lungo la strada e proseguirono a piedi o in autostop, sicch\u00e9 alla fine il festival e il concerto finale dei Phish furono tenuti davanti a circa 65000 spettatori. Da allora, Anastasio, Fishman, Gordon e McConnell si dedicarono a progetti solisti.\nIl ritorno (2008\u2013oggi).\nIl 7 maggio 2008 al Madison Square Garden, i Phish furono insigniti del Jammy Lifetime Achievement Award (il premio pi\u00f9 importante che pu\u00f2 essere conferito a un musicista o a un gruppo per la propria attivit\u00e0 live).\nDopo aver suonato 3 canzoni tutti insieme in settembre al matrimonio del precedente manager, i Phish annunciarono che avrebbero eseguito 3 concerti per ufficializzare la loro reunion: il 6, 7 e 8 marzo 2009 allo stadio di Hampton, in Virginia. Dopo queste esibizioni, il gruppo organizz\u00f2 un tour estivo di 13 date che culmin\u00f2 con un concerto al Fenway Park e accett\u00f2 di partecipare come artista di punta al Bonnaroo Music Festival nel giugno del 2009 insieme a Bruce Springsteen, i Beastie Boys e i Nine Inch Nails. Mentre i Phish suonavano, Springsteen li raggiunse sul palco, esibendosi con loro alla chitarra in \"Mustang Sally\", \"Bobby Jean\" e \"Glory Days\". A fine giugno fu annunciato un tour di fine estate, composto di 12 concerti fra luglio e agosto, tra cui 4 date all'anfiteatro di Red Rocks, 2 al Gorge Amphitheatre, una a Chicago e 5 in svariate localit\u00e0 nel nordest del paese.\nIl quattordicesimo album in studio dei Phish, \"Joy\", fu pubblicato l'8 settembre 2009, preceduto dal singolo \"Time Turns Elastic\" (disponibile per il download su iTunes da fine maggio). Il gruppo esegu\u00ec 9 delle 10 canzoni che compongono \"Joy\" durante la prima tappa del nuovo tour estivo di promozione dell'album. Al termine del tour, tramite il proprio sito ufficiale la band diede appuntamento ai fan per un nuovo festival di 3 giornate da tenersi il 30 e 31 ottobre e il 1\u00ba novembre 2009, senza per\u00f2 specificare il luogo prescelto. Su Phish.com fu invece caricata una mappa animata degli Stati Uniti, dalla quale vennero progressivamente fatti scomparire tutti gli stati, finch\u00e9 non rimase solo la sede prescelta: Indio, una cittadina della California. Durante \"Festival 8\" - cos\u00ec venne chiamato l'evento - i Phish si esibirono 2 volte: la prima (sabato 31 ottobre), rinverdendo la tradizione del \"musical costume\", eseguirono per intero il disco \"Exile on Main St.\" dei Rolling Stones, mentre il giorno successivo suonarono attorno a mezzogiorno nel primo set interamente acustico della loro carriera. Il filmato di Festival 8 fu pubblicato nell'aprile del 2010 col titolo di \"Phish 3D\".\nDurante la primavera e l'estate del 2010, i Phish organizzarono un tour di 29 concerti diviso in due parti: la registrazione della data all'Alpine Valley Music Theatre fu poi pubblicata su cd e dvd. In ottobre, il gruppo suon\u00f2 all'Austin City Limits Music Festival subito prima di intraprendere un breve tour autunnale, che si concluse il 31 ottobre ad Atlantic City con uno show di Halloween che, come da tradizione, vide un nuovo \"musical costume\": questa volta i Phish eseguirono interamente l'album \"Waiting For Columbus\" dei Little Feat. In preparazione al Capodanno, in dicembre la band si esib\u00ec al DCU Center di Worcester il 27 e 28 e al Madison Square Garden il 30 e 31, concludendo quest'ultima performance il 1\u00ba gennaio del 2011.\nIl 31 marzo 2011, il gruppo annunci\u00f2 \"Super Ball IX\", un nuovo festival in 3 giornate da tenersi il primo fine settimana di luglio a Watkins Glen, un paesino di nemmeno 2000 abitanti nello stato di New York. Il festival attrasse circa 50000 persone e fu considerato un successo sia dall'organizzazione che dalla comunit\u00e0 ospitante.\nIn agosto, il gruppo fece la prima apparizione allo storico Hollywood Bowl di Los Angeles e fu protagonista dell\"'Outside Lands Music and Arts Festival\" di San Francisco. Il 6 settembre la band annunci\u00f2 che sarebbe tornata ad esibirsi nel proprio stato, il Vermont, per la prima volta dal 2004, con un concerto a Essex Junction. Il concerto venne tenuto il 14 settembre e l'intero incasso - oltre 1,2 milioni di dollari - venne devoluto in beneficenza per le vittime dell'uragano Irene.\nNel giugno 2012, i Phish fecero da principale attrazione al festival musicale di Bonnaroo, insieme a Red Hot Chili Peppers e Radiohead. La loro performance comprese svariati pezzi dei Velvet Underground e alcuni dall'album \"The Gambler\" di Kenny Rogers. Rogers, che si era esibito il giorno precedente, raggiunse i Phish sul palco per suonare con loro. Durante l'agosto 2012, la band fece la sua prima apparizione in Oklahoma, allo Zoo Amphitheater. Per il terzo anno consecutivo, i Phish organizzarono una serie di concerti in vista del capodanno al Madison Square Garden: ogni data registr\u00f2 il tutto esaurito.\nDopo l'esibizione di capodanno, i Phish attesero l'estate 2013 per annunciare il loro nuovo tour, celebrativo dei 30 anni di attivit\u00e0. Durante questo nuovo tour, la band fiss\u00f2 date in localit\u00e0 che avevano visto esibizioni \"storiche\" particolarmente amate dai fan, tra cui il Saratoga Performing Arts Center, il PNC Bank Arts Center e il Gorge Amphitheater. La band annunci\u00f2 al contempo un tour autunnale e di essere al lavoro su un nuovo album, \"Wingsuit\". Il gruppo present\u00f2 12 dei brani a cui stava lavorando durante il secondo dei 3 set del concerto di Halloween 2013. Come ormai da consolidata tradizione, i Phish organizzarono una serie di 4 concerti al Madison Square Garden dal 28 al 31 dicembre per festeggiare l'arrivo del nuovo anno. Ogni data registr\u00f2 il tutto esaurito. Per lo show di capodanno, i Phish eseguirono il primo dei 3 set sul retro di un vecchio camion scoperchiato, suonando poi fino a capodanno inoltrato. Allo scoccare della mezzanotte, la band interruppe il concerto e divise una torta con il pubblico delle prime file, per poi riprendere la performance con \"Fuego\", un brano tratto dall'annunciato nuovo album. Al termine della performance, i maxischermi del Madison Square Garden mostrarono una foto dei membri del gruppo invecchiati artificialmente e l'invito a tenersi liberi il 31 dicembre 2043, per festeggiare insieme il sessantesimo anniversario di attivit\u00e0 dei Phish. Nel maggio 2014, la band diffuse la notizia che il nuovo disco si sarebbe chiamato \"Fuego\" anzich\u00e9 \"Wingsuit.\" Una prima traccia di \"Fuego\", \"Waiting All Night\", fu messa a disposizione per l'ascolto gratuito il 14 maggio sul sito della NPR, insieme alla scaletta dall'album; a questa segu\u00ec, il 27 maggio, il brano \"The Line\".\nDiscografia.\nLive Phish.\nLa serie \"Live Phish\" fu pubblicata fra il 2001 e il 2003 in 20 volumi. In seguito all'ottimo riscontro di vendite, la serie fu fatta proseguire con 7 album che non portano la dicitura \"Volume\" nel titolo, ma la sola indicazione della data del concerto: \nDal 2003 \u00e8 possibile acquistare e scaricare dal sito ufficiale della band la serie di concerti degli anni '90 \"Live Phish Downloads: Archival Releases\". Nel 2013 il totale dei live disponibili ammonta a 25."}
{"id": "81336", "revid": "287204", "url": "https://it.wikipedia.org/wiki?curid=81336", "title": "Serie B 1976-1977", "text": "La Serie B 1976-1977 fu la 45\u00aa edizione dalla manifestazione e la trentunesima organizzata dalla Lega Calcio.\nStagione.\nAvvenimenti.\nNella stagione che vede l'esordio assoluto fra i cadetti del ed il ritorno del (che nel precampionato elimina i campioni d'Italia del dalla Coppa Italia) dopo quasi 30 anni di assenza, favorite ai nastri di partenza appaiono l' del giovane Pietro Fanna (classe 1958, ma gi\u00e0 nella rosa della Nazionale Under-21) e il retrocesso in cadetteria a soli sei anni dallo scudetto del 1970, e che presenta in rosa Gigi Riva, che tuttavia non riuscir\u00e0 a recuperare dall'infortunio subito nel febbraio 1976 in un contrasto col milanista Aldo Bet e sar\u00e0 costretto al ritiro senza scendere mai in campo.\nLe prime giornate del campionato vedono invece l'esplosione del giovane Paolo Rossi del , promettente ala di scuola proveniente dal , che, reinventato centravanti dall'allenatore Giovan Battista Fabbri, nelle prime dieci giornate mette a segno 11 reti, comprese due triplette a e , portando i biancorossi in testa alla classifica. Sulla scia dei veneti si pongono il , il Cagliari e il neopromosso , mentre resta leggermente indietro l'Atalanta (6 punti dal Vicenza alla quattordicesima giornata). Alla diciassettesima tuttavia in testa si ricompatta un gruppo di quattro squadre, costituito oltre che da Lanerossi, Como e Monza, anche dal che totalizza sei vittorie consecutive, fra le quali spiccano un 3-0 al Cagliari e il successo di misura al Menti sul Vicenza. Il quartetto procede compatto per alcune giornate, mantenendo le inseguitrici a distanza di sicurezza.\nAlla venticinquesima giornata, disputata il 10 marzo 1977, avviene un episodio che risulter\u00e0 decisivo per il campionato: in occasione dell'incontro fra Cagliari e Lecce, al rientro negli spogliatoi dopo la fine del primo tempo, il calciatore salentino Ruggero Cannito viene colpito dagli spalti del Sant'Elia da un'arancia, e viene portato sanguinante all'ospedale. Il fatto comporta la sconfitta \"a tavolino\" ai sardi, che avevano vinto l'incontro sul campo, e che, sconfitti anche la giornata successiva a Bergamo restano attardati di sei punti dalla zona promozione. Nel frattempo la , in massima serie solo due stagioni prima ma finita in fondo alla graduatoria, si rilancia con un successo \"in extremis\" sul Novara, con cui condivideva l'ultima piazza.\nNelle giornate seguenti si assiste alla rimonta dell'Atalanta, che alla ventottesima aggancia al terzo posto Como e Pescara, allungando nelle giornate successive mentre tre sconfitte consecutive affondano il al penultimo posto. Al cedimento improvviso del Como corrisponde un ritorno del Cagliari.\nAlla trentaquattresima il Lanerossi, che paga un finale di stagione di Paolo Rossi con una sola rete su rigore nelle ultime 12 giornate), abbandona il primo posto seguito della sconfitta con il Pescara e il successo del Monza sull' lancia i brianzoli da soli al comando, ma la situazione resta fluida e a due giornate dal termine vede Lanerossi e Monza a 47, seguite da Atalanta, Pescara e Cagliari a 46, mentre in coda pare compromessa la situazione di Modena, Ternana e Novara.\nAlla penultima giornata i pareggi a reti bianche negli scontri diretti fra Monza e Cagliari, e Pescara e Atalanta, permettono al Lanerossi, vittorioso sulla con una rete nel finale di Franco Cerilli, di allungare sulle rivali, col Monza al secondo posto, mentre in coda risulta decisiva la rete di Denis Mendoza con cui la Ternana supera in trasferta un in caduta libera (2 punti nelle ultime 7 partite), ma a 90 minuti dal termine nessuna promozione e nessuna retrocessione sono ancora state decretate.\nL'ultima giornata vede un ribaltamento della situazione sia in vetta che in coda: la sconfitta del Monza col Modena, ed il contemporaneo successo di Atalanta, Cagliari e Pescara preclude ai brianzoli la promozione e manda allo spareggio le altre tre formazioni, mentre il Lanerossi ottiene il punto della promozione diretta a Como (successivamente ai veneti verr\u00e0 assegnato il successo \"a tavolino\"). In fondo alla classifica, oltre al Novara gi\u00e0 retrocesso, finiscono e Catania, superate da Brescia, Ternana e Modena.\nGli spareggi per la promozione si aprono col pareggio a reti bianche fra Cagliari e Pescara, seguito dal successo per 2-1 dell'Atalanta sul Cagliari. Nell'ultima sfida, svoltasi il 3 luglio 1977 allo Stadio Renato Dall'Ara di Bologna, con l'Atalanta gi\u00e0 promossa, il Pescara ottiene il pareggio che le vale la sua prima promozione in Serie A, mentre resta in cadetteria il Cagliari, che senza la sconfitta a tavolino col Lecce avrebbe centrato la promozione senza passare dagli spareggi.\nClassifica finale.\nLegenda:\nNote:"}
{"id": "81338", "revid": "124263035", "url": "https://it.wikipedia.org/wiki?curid=81338", "title": "Silicon Graphics", "text": "Silicon Graphics, Incorporated, chiamata solitamente SGI, \u00e8 stata un'azienda informatica statunitense che inizi\u00f2 la sua attivit\u00e0 come sviluppatore di terminali grafici nel 1982. Venne fondata da Jim Clark sulla base dei suoi studi sulla gestione della pipeline di visualizzazione, implementata con software o hardware specializzato e utilizzata nell'accelerazione della visualizzazione di immagini tridimensionali. Costituita originariamente in California nel novembre 1981, venne trasferita nel Delaware nel gennaio 1990.\nStoria.\nLa prima macchina di SGI venne progettata per essere connessa ad un DEC VAX come terminale, gestendone solo l'output grafico. In seguito SGI inizi\u00f2 a sfruttare il processore Motorola 68000 utilizzando un sistema operativo UNIX in una versione personalizzata denominata IRIX.\nLa macchina di maggior successo sviluppata da SGI fu la \"SGI 3130\", una workstation UNIX basata sul processore Motorola 68030 con un coprocessore matematico Weitek. La famiglia 3x30 era sufficientemente potente da supportare applicazioni di animazione e rendering 3D senza doversi appoggiare ad un mainframe. Con dischi fissi di grandi dimensioni (2 dischi da 300Mb), uno \"streamer\" e una scheda di rete 10baseT ethernet poteva divenire il cuore di un processo di animazione.\nCon l'introduzione della serie 4D, SGI adott\u00f2 la tecnologia MIPS basata su microprocessori RISC. Queste macchine erano pi\u00f9 potenti, in grado di indirizzare pi\u00f9 memoria e con capacit\u00e0 matematiche superiori. SGI guadagn\u00f2 gran parte della propria fama grazie a questi elaboratori poich\u00e9 divennero molto popolari nel mondo della televisione e della cinematografia.\nSGI estese quest'architettura sino a sviluppare il supercomputer \"Onyx\", grande quanto un frigorifero e capace di gestire sino a 64 processori e fino a 3 sequenze ad alta risoluzione completamente in 3D.\nAnni 90.\nNel 1992 SGI realizza il primo processore MIPS a 64 bit, l'R4000, uno dei primi processori a 64 bit con il Digital Alpha.\nUn elaboratore SGI computer che eseguiva il navigatore tridimensionale del file system (FSN) apparve nel film \"Jurassic Park\".\nOra che i Personal Computer sono diventati meno costosi e pi\u00f9 potenti dal punto di vista della grafica, SGI concentra i suoi sforzi nello sviluppo di server ad alte prestazioni, realizzando un'offerta di server dedicati al video digitale ed ai contenuti multimediali su web. Molti ingegneri hanno abbandonato SGI per lavorare in nuove aziende e contribuendo a realizzare la rivoluzione del 3D nel mercato casalingo.\nCome tentativo di fronteggiare questi cambiamenti, Silicon Graphics Inc. ha cambiato ufficialmente il suo marchio in SGI pur mantenendo invariata la ragione sociale.\nNel 1995, SGI ha acquisito \"Alias Research\" e \"Wavefront Technologies\" e ha fuso le due societ\u00e0 in \"Alias|Wavefront\", successivamente conosciuta come Alias Systems Corp..\nNel febbraio 1996, SGI ha acquisito Cray Research, ed ha iniziato ad utilizzare il nome commerciale di \"CrayLink\" per la tecnologia integrata nella linea di server SGI. \nSGI d\u00e0 una grossa mano a Linux supportando numerosi progetti (tra i quali Samba) e fornendo pezzi di codice proprietario (come per XFS).\nLa compagnia negli ultimi anni ha subito una diminuzione del fatturato e degli utili scontando i pesanti costi di struttura che le rendono difficoltoso il confronto con le alternative pi\u00f9 economiche. Un tentativo, tardivo e poco convinto, di introdurre workstation basate sul sistema operativo Windows NT non ha incontrato l'interesse del mercato. Molti analisti rimproverano a SGI di non aver saputo riconoscere le nuove tendenze e le potenzialit\u00e0 dei personal computer richiudendosi su s\u00e9 stessa a proteggere il mercato delle workstation grafiche di fascia medio alta. Nel giro di pochi anni il livello di prestazioni grafiche 3D offerte dai costosi computer di SGI divenne disponibile sulla piattaforma personal computer, grazie in particolare ad Nvidia, una nuova azienda focalizzata nella progettazione e produzione di schede grafiche 3D per il mercato PC e fondata proprio da un gruppo di tecnici fuoriusciti da SGI.\nIl porting di Maya su Linux e Apple Macintosh ha reso il mercato di SGI ancora pi\u00f9 difficile, eliminando alcune delle giustificazioni per la spesa in workstation SGI che costano 10-20 volte pi\u00f9 delle corrispondenti soluzioni basate su architettura x86 o Apple.\nSebbene si ritenga che il grosso del fatturato di SGI derivi dall'industria cinematografica, \u00e8 invece il mercato della Difesa, dell'Energia e delle applicazioni scientifiche e di calcolo puro a costituire il maggior bacino di vendita.\nSGI ha sviluppato delle API 3D proprietarie, le Iris GL, sulla base delle quali sono state poi create le specifiche cross-platform OpenGL oggi l'API di riferimento per la grafica 3D.\nIn tempi recenti SGI ha proseguito lo sviluppo della propria linea di server basati sull'architettura SN dove SN sta per Scalable Node, una tecnologia sviluppata da SGI nella met\u00e0 degli anni 90. L'architettura SN \u00e8 un'applicazione della tecnologia NUMA. In un sistema SN, processori, memoria e il bus controller sono raggruppati in un'entit\u00e0 chiamata \"nodo\".\nIl nodo \u00e8 solitamente un'unica scheda elettrica. I nodi sono connessi tra di loro tramite un'interconnessione, originariamente denominata CrayLink poi rinominata NUMAlink. Il risultato \u00e8 un sistema che non ha un BUS vero e proprio. Piuttosto il traffico tra memoria, processori e dispositivi \u00e8 realizzato tramite collegamenti gestiti da \"switch\" o da router.\nI sistemi SN possono quindi svilupparsi secondo assi diversi in maniera dinamica. All'incremento di processori, corrispondono aumenti di memoria, di capacit\u00e0 di I/O e di banda del sistema.\nIl primo sistema SN, conosciuto come SN-0, venne presentato nel 1996 all'interno della famiglia \"Origin\". basato sul processore MIPS R10000, l'\"Origin 200\" scalava da 1 a 4 processori. L'\"Origin 2000\" scalava da 2 a 128 processori. Ulteriori sviluppi dell'architettura permisero di raggiungere i 512 processori.\nAnni 2000.\nSGI ha ceduto parte della linea di prodotto di Cray a Tera Computer Company il 31 marzo del 2000. SGI, inoltre, con uno spin-off ha diviso i suoi interessi in MIPS Technologies, Inc. il 20 giugno del 2000.\nLa seconda generazione, chiamata SN-1, ma successivamente rinominata SN-MIPS, venne distribuita nel luglio 2000 con il nome di \"Origin 3000\". Il sistema scalava da 4 a 256 processori. Su richiesta di alcuni clienti vennero consegnate configurazioni con 512 e 1024 processori. Una soluzione pi\u00f9 piccola e meno scalabile venne distribuita in seguito con il nome di \"Origin 300\".\nNel novembre 2002, SGI annuncia la terza generazione di sistemi SN, la serie SN-2, con il nome \"Origin 3900\". Questa generazione quadruplica la densit\u00e0 dei processori portandola da 32 a 128 processori per rack.\nNel gennaio del 2003 SGI annuncia una variante della piattaforma SN-MIPS sotto il nome di \"Altix 3000\". Chiamata internamente SN-IA, la piattaforma utilizza processori Intel Itanium 2 al posto dei processori MIPS. La serie Altix esegue il sistema operativo Linux. Al momento della sua presentazione Altix 3000 rappresentava il pi\u00f9 scalabile sistema Linux, supportando fino a 64 processori per nodo. Nodi multipli possono essere connessi assieme con una tecnologia di memoria distribuita chiamata Myrinet creando quello che SGI chiama \"Supercluster\".\nNel febbraio del 2004 SGI annuncia il supporto per nodi di 128 processori seguiti, poi, da versioni per 256 e 512 processori nel corso dell'anno.\nNell'ottobre del 2003, SGI e NASA annunciano il nuovo supercomputer basato su processori Intel Itanium 2. Il sistema chiamato Columbia divenne il pi\u00f9 potente computer al mondo. Il nuovo sistema raggiunge performance di 42.7 trilioni di operazioni al secondo. Costruito sulla base dell'architettura Altix, monta 10.240 processori e supera il famosissimo Earth Simulator giapponese, accreditato di una potenza di calcolo di 35.86 TeraFLOPS e l'esperimento di IBM Blue Gene/L accreditato di 36.01 TeraFLOPS. Ma nel 2004 la nuova versione del BlueGene/L incrementa la potenza di calcolo portandosi a 70 TeraFLOPS e quindi superando il supercomputer SGI.\nNel giugno 2004, SGI ha ceduto Alias al fondo privato Accel-KKR per 57,1 milioni di dollari; nel gennaio 2006 Alias \u00e8 stata nuovamente venduta, questa volta ad Autodesk per 197 milioni di dollari.\nL'azienda and\u00f2 in bancarotta nel 2009 e vendette i propri beni a Rackable Systems, che adott\u00f2 poi il marchio Silicon Graphics International."}
{"id": "81341", "revid": "124441947", "url": "https://it.wikipedia.org/wiki?curid=81341", "title": "Giacobbe", "text": "Giacobbe (ebraico \"\u05d9\u05b7\u05e2\u05b2\u05e7\u05b9\u05d1\": Ya\u02bfaqov o Ya'\u00e3q\u014db, greco antico \u1fbf\u0399\u03b1\u03ba\u03ce\u03b2, latino Iacob, arabo \u064a\u0639\u0642\u0648\u0628 Ya\u02bfq\u016bb) \u00e8 stato secondo la Bibbia uno dei Padri dell'Ebraismo nonch\u00e9 eroe eponimo del popolo di Israele. Giacobbe significa \"il soppiantatore\". Il nome deriva da \"ageb\" ossia \"tallone\"; fu chiamato cos\u00ec poich\u00e9, \u00ab al momento del parto, teneva con la mano il calcagno del fratello gemello, nato per primo e quindi destinatario del diritto di primogenitura \u00bb, che poi, esattamente, contest\u00f2, cos\u00ec come sottrasse al fratello la benedizione paterna con l'inganno.\nVenne soprannominato da JHWH stesso \"Israele\" in quanto \"lott\u00f2 col Signore e vinse\", dalla radice \"shr\", lottare, ed \"El\", Signore. Le sue vicende sono narrate nel libro della Genesi.\nPer tutte le Chiese Cristiane \u00e8 il Terzo Patriarca.\nEtimologia.\nIl nome Giacobbe deriva da \"aqeb\" ossia \"tallone\"; infatti Giacobbe al momento del parto teneva con la mano il calcagno del fratello gemello []. Inoltre, con riferimento all\u2019episodio in cui Giacobbe sottrasse con l\u2019inganno la primogenitura, il nome lo si fa derivare dalla radice \"aqav\" che significa \"soppiantare \u2013 tallonare\". Infatti, in quell\u2019episodio, Esa\u00f9 esclama al padre Isacco: \"Forse perch\u00e9 si chiama Giacobbe mi ha soppiantato gi\u00e0 due volte? Gi\u00e0 ha carpito la mia primogenitura ed ecco ora ha carpito la mia benedizione!\".\nPer quanto riguarda il nome Israele, secondo quanto affermato nella Bibbia, esso deriva dalla radice \"shr\", lottare, ed \"El\", Signore.\nIl nome, teoforico come altri nomi biblici (Elia, Emmanuele, ecc.), \u00e8 l'unione di \"El\" (Dio) e \"sciarach\": \"chi combatte per il Signore\" (cfr. \"Sabaoth\" che significa \"Signore degli Eserciti\").\nAltre interpretazioni erano in voga negli anni 1930 quando le leggi razziali naziste obbligarono ogni ebreo tedesco con primo nome non ebraico, a registrarsi con un nuovo nome, aggiuntivo e davanti al nome proprio: \"Israele\" se maschio, e \"Sara\" se femmina.\nRacconto biblico.\nGiacobbe era figlio di Isacco e di Rebecca, che non era riuscita ad avere figli per molti anni. Era inoltre fratello gemello di Esa\u00f9, che nacque per\u00f2 per primo. Esa\u00f9 era il favorito di Isacco, mentre Giacobbe della madre Rebecca. Mentre Esa\u00f9 divenne un cacciatore, Giacobbe mostrava un temperamento tranquillo.\nUn giorno Esa\u00f9 torn\u00f2 a casa affamato e stanco e pur di mangiare subito, vendette al fratello Giacobbe la primogenitura in cambio di un piatto di lenticchie (); in seguito, quando Isacco era in punto di morte, Giacobbe obbed\u00ec alla madre Rebecca che aveva organizzato un piano per far carpire a Giacobbe stesso la benedizione prevista per Esa\u00f9 indossando una pelliccia di animale, cos\u00ec da poter passare per il fratello, che era molto peloso. Per sottrarsi all'ira di Esa\u00f9, dopo la richiesta del padre Isacco, Giacobbe fugg\u00ec presso suo zio Labano.\nGiacobbe lavor\u00f2, quindi, presso lo zio Labano, custodendone il bestiame, e si arricch\u00ec oltre misura truffando lo stesso zio con un espediente. Giacobbe infatti chiese a Labano, come compenso per il proprio lavoro, di poter ricevere le bestie striate, punteggiate e chiazzate, precisando: \u00abIn futuro la mia stessa onest\u00e0 risponder\u00e0 per me\u00bb. In tal modo Giacobbe si arricch\u00ec facendo nascere gli animali striati, punteggiati e chiazzati, che avrebbe ricevuto in pagamento, solo da coppie di bestie robuste, esponendo alla loro vista durante l'accoppiamento rami intagliati a strisce, secondo una credenza dell'epoca, lasciando a Labano solo quelli nati da coppie deboli (durante il cui accoppiamento, sempre secondo la credenza citata, non esponeva i rami intagliati a strisce). Spos\u00f2, in seguito, prima Lia e poi Rachele, figlie di Labano e sue cugine, dalle quali ebbe otto figli; altri quattro figli li ebbe da due schiave, Zilpa e Bila. Dai dodici figli maschi di Giacobbe ebbero origine le dodici trib\u00f9 di Israele.\nIl sogno della scala di Giacobbe.\nUna notte, durante il viaggio che lo port\u00f2 a nascondersi dallo zio Labano per sfuggire al fratello Esa\u00f9, Giacobbe fece un sogno (): una scala da terra si protendeva sino in cielo, con angeli che salivano e scendevano. \nNel sogno Dio gli parlava, promettendogli la terra sulla quale stava dormendo ed un'immensa discendenza nella quale tutte le famiglie della terra sarebbero state benedette in lui e nei suoi successori.\nLa lotta con Dio (\"teomachia\").\nLa notte prima dell'incontro ebbe una misteriosa lotta (\"teomachia\") con Dio nelle sembianze di un uomo o un angelo, fino all'alba. Vedendo che non riusciva a vincerlo, quest'uomo lo colp\u00ec al nervo sciatico rendendolo claudicante, ma Giacobbe continu\u00f2 a lottare, finch\u00e9 l'uomo gli chiese di lasciarlo andare. A quel punto Giacobbe gli chiese la benedizione, e l'uomo gli diede il nome Israele (che in ebraico significa \"uomo che vide la figura di Dio\" o \"uomo che lotta con Dio\").\nDa questo episodio nasce il divieto, previsto dalle norme di \"casherut\", di cibarsi di carne (ovviamente di animali permessi) attraversata da tagli al nervo sciatico. Osservano gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) come in questo racconto, di tradizione \u00abjahvista\u00bb, \"si tratta di una lotta fisica, un corpo a corpo con Dio, in cui Giacobbe sembra dapprima trionfare. Quando ha riconosciuto il carattere soprannaturale del suo avversario, forza la sua benedizione\".\nGiacobbe e il figlio Giuseppe.\nLa storia di Giacobbe si intreccia con quella del figlio prediletto Giuseppe. Quando quest'ultimo, dopo essere stato venduto dai fratelli, divenne ministro del faraone, fece trasferire le Trib\u00f9 di Israele, e Giacobbe stesso, in Egitto per salvarli dalla lunga carestia, apparsa in sogno al faraone, sotto forma di 7 vacche magre - sogno che Giuseppe interpret\u00f2. Giacobbe prima di morire rivolse a ciascuno dei suoi figli diverse benedizioni e fu seppellito accanto agli altri patriarchi, Abramo e Isacco, nel campo di Macpela.\nCome tutti i patriarchi veterotestamentari, Giacobbe \u00e8 venerato come santo dalla Chiesa cattolica il giorno 24 dicembre.\nLa discendenza di Giacobbe.\nAlcuni passi biblici - come rilevano anche gli esegeti del cattolico \"Nuovo Grande Commentario Biblico\", della Bibbia TOB e della Bibbia di Gerusalemme - divergono in merito al numero di famigliari che entrarono in Egitto con Giacobbe:\nSepoltura di Giacobbe.\nSimili divergenze si trovano in merito al luogo della sepoltura di Giacobbe:\nGli studiosi dell'interconfessionale Bibbia TOB sottolineano come il passo degli Atti degli Apostoli \"confonde la caverna di Macpela comprata da Abramo col campo comprato da Giacobbe a Sichem, come pure l'inumazione di Giacobbe a Macpela con quella di Giuseppe a Sichem\", mentre gli esegeti della \u00c9cole biblique et arch\u00e9ologique fran\u00e7aise (i curatori della cattolica Bibbia di Gerusalemme) fanno osservare - in merito alle discrepanze in alcuni manoscritti - che tale passo degli Atti \"segue una tradizione non conforme alla Bibbia: da qui le correzioni tentate da diverse varianti [di manoscritti]\". Anche all'interno dello stesso libro della Genesi si fondono poi tradizioni divergenti in merito alla sepoltura di Giacobbe.\n\"Il Dio di Abramo, di Isacco e di Giacobbe\".\nIl semplice confronto di alcuni passi nello stesso Libro della Genesi riferisce la promessa di Dio ad Abramo per una discendenza numerosa (Gn 13:16, 15:5, 17:5, 22:17) quanto le stelle del cielo, la benedizione rinnovata ad Isacco nel nome di Abramo per tutte le nazioni della terra (Genesi 26:4-24, e 28:24), e poi a Giacobbe (Genesi 35:12) con il rinnovo della promessa della stirpe della terra data ai suoi padri.\nI biblisti e gli ebraisti riportano almeno un paio di specifici motivi per pensare alla figura di Giacobbe e al suo rapporto col divino come emblema d'una tipologia spirituale del tutto particolare, all'interno d'una tripartizione che chiama in causa anche i primi due patriarchi ebrei."}
{"id": "81343", "revid": "2207", "url": "https://it.wikipedia.org/wiki?curid=81343", "title": "Joseph Marie Jacquard", "text": ""}
{"id": "81345", "revid": "31886", "url": "https://it.wikipedia.org/wiki?curid=81345", "title": "Serie B 1977-1978", "text": "La Serie B 1977-1978 fu la 46\u00aa edizione dalla manifestazione e la trentaduesima organizzata dalla Lega Calcio.\nStagione.\nAvvenimenti.\nVittoria del campionato che and\u00f2 all', che ha modo di stabilire alcuni primati del campionato, tra cui quello dei punti ottenuti (61, con la regola dei due punti a vittoria), dei gol segnati (73) e delle vittorie (26), ottenendo la promozione con sette giornate d'anticipo, primato condiviso con il del 2019-2020. Le altre due squadre promosse furono il , che torn\u00f2 in Serie A dopo un anno di purgatorio e l', che super\u00f2 alla penultima giornata il (sconfitto a Pistoia in una partita tesa, perch\u00e9 la squadra toscana era in cerca di punti salvezza) battendo la Sampdoria, che chiuse il campionato all'ottavo posto. Da registrare il buon girone d'andata del (20 punti), aiutato dall'attaccante Erasmo Iacovone. La squadra, poi colpita dalla morte di Iacovone per un incidente stradale, non riuscir\u00e0 a ripetersi nel girone di ritorno, chiudendo solo all'ottavo posto.\nIn zona retrocessione il si salv\u00f2 all'ultima giornata, a spese della Cremonese, che scese assieme al (che solo due anni prima militava in massima serie) e al .\nClassifica finale.\nLegenda:\nNote:"}
{"id": "81346", "revid": "287204", "url": "https://it.wikipedia.org/wiki?curid=81346", "title": "Serie B 1978-1979", "text": "La Serie B 1978-1979 fu la 47\u00aa edizione dalla manifestazione e la trentatreesima organizzata dalla Lega Calcio.\nStagione.\nIl torneo, che da questa stagione dava accesso alla Coppa Mitropa, vide come protagonista la neopromossa , che vinse il campionato, concludendo con sei punti di vantaggio sulla seconda. Assieme ai friulani, al ritorno in Serie A dopo diciassette anni, furono promosse il e il . Quest'ultima squadra riusc\u00ec alla penultima giornata ad agganciare il (battuto da un senza pi\u00f9 pretese) raggiungendo cos\u00ec gli spareggi, che furono poi vinti per 2-0 a spese dei brianzoli.\nSul fondo, dove le retrocessioni erano salite a quattro per la riforma della terza divisione, fin\u00ec in Serie C1 il , che solo l'anno prima militava in Serie A. Ad accompagnare i pugliesi furono la , alla sua seconda apparizione in seconda categoria, il e il , squadre gi\u00e0 retrocesse con qualche giornata di anticipo.\nClassifica finale.\nLegenda:\nRegolamento:\nNote:\nRisultati.\nCalendario.\nI calendari della Serie A e della Serie B vennero sorteggiati il 27 luglio 1978, presso il Centro Elettronico del Coni."}
{"id": "81350", "revid": "465169", "url": "https://it.wikipedia.org/wiki?curid=81350", "title": "Esa\u00f9", "text": "Esa\u00f9 (in ebraico: \u05e2\u05b5\u05e9\u05b8\u05c2\u05d5, Esa\u00f9) \u00e8 un personaggio dell'Antico Testamento, figlio di Isacco e Rebecca e fratello gemello di Giacobbe, le cui vicende sono narrate nella bibbia nel libro della Genesi.\nIl nome Esa\u00f9 in lingua ebraica significa \"peloso\" o \"ruvido, rude\".\nRacconto biblico.\nIl libro della Genesi ci racconta che quando Esa\u00f9 nacque, prima di suo fratello gemello Giacobbe, era rossiccio e peloso (cfr. Genesi ).\nCrescendo, Esa\u00f9 si dimostr\u00f2 abile nella caccia e uomo della steppa, e per questo era prediletto dal padre (cfr. Genesi ).\nUna volta, rientrato affamato dalla campagna, vide Giacobbe che aveva cotto un piatto di lenticchie. Quando gli chiese da mangiare poich\u00e9 era sfinito, Giacobbe chiese in cambio la primogenitura, e Esa\u00f9 accett\u00f2 (cfr. Genesi ).\nIn seguito perse anche la benedizione di Isacco in punto di morte, riservata al primogenito. Infatti Giacobbe, prima di lui, aveva indossato i suoi abiti e ingannato il padre, che era quasi cieco ma riconosceva i figli dall'odore, e aveva cotto un animale del gregge facendolo passare per sua selvaggina (cfr. Genesi ).\nQuando si accorse di aver perso anche la benedizione, ottenne da Isacco una benedizione secondaria (cfr. Genesi ).\nInizialmente determinato ad uccidere il fratello che l'aveva ingannato, molti anni dopo che Giacobbe era fuggito per evitare la sua ira si riconcili\u00f2 con lui.\nEsegesi ebraica.\nSpos\u00f2 Giuditta Ittita (Genesi ), poi Basemath figlia di Elon, anch'essa ittita \"il che fu causa di amarezza ad Isacco e Rebecca \" (a tal proposito Rashi spiega che, sapendo ci\u00f2, Esa\u00f9 cerc\u00f2 di ingannare il padre Isacco cambiando il nome di questa sposa in \"Yehudit\", che significa \"ebrea\", affinch\u00e9 non si scoprissero le vere origini), oltre ad un'Ismaelita; dall'ultima moglie Oolibama, una cananea, ebbe tre figli maschi, destinati a diventare i progenitori degli Edomiti o Idumei. \nEsa\u00f9 \u00e8 infatti anche noto col nome di Edom, e i suoi discendenti, gli Idumei, vengono identificati secondo la tradizione ebraica con il popolo principale stanziatosi stabilmente per primo nella zona dell'Italia, e quindi con l'Impero Romano e successivamente con la Cristianit\u00e0 in generale: una delle fonti \u00e8 anche Bereshit Rabbah, la raccolta dei Midrashim riguardante il primo libro del Pentateuco del Tanakh, Genesi.\nGiacobbe, il cui nome si traduce \u201ccolui che soppianta\u201d (lett. \"che tiene il tallone del piede\": quando Esa\u00f9 venne partorito per primo, poi Giacobbe usc\u00ec dal \"ventre\" della madre Rebecca nell'atto di afferrare il tallone del primo: Giacobbe viene considerato comunque primogenito dei due gemelli anche se Esa\u00f9 usc\u00ec per primo), aveva comprato la primogenitura del fratello Esa\u00f9, in cambio di un piatto di lenticchie e di pane; Esa\u00f9 non pot\u00e9 rifiutare, poich\u00e9 stava morendo di stenti. Dopo aver lottato una notte intera con un Angelo - si ritiene che quest'angelo sia stato Samael, l'angelo di Esa\u00f9 - e riuscito sino all'alba a vincerlo, Giacobbe ebbe il suo nome mutato in Israel, \u201dcolui che contende con Dio\u201d poich\u00e9 \"aveva combattuto anche con esseri divini ed era riuscito\".\nCitazioni letterarie.\nNella Divina Commedia, Esa\u00f9 potrebbe essere \"colui / che fece per viltade il gran rifiuto\" nel Canto III dell'Inferno. L'identificazione di tale personaggio \u00e8 comunque difficile, e ad esempio nel commento a cura di Emilio Pasquini e Antonio Quaglio viene attribuito \"scarso fondamento\" a questa particolare ipotesi (ed. Garzanti, Milano 1988)."}
{"id": "81351", "revid": "287204", "url": "https://it.wikipedia.org/wiki?curid=81351", "title": "Serie B 1979-1980", "text": "La Serie B 1979-1980 fu la 48\u00aa edizione dalla manifestazione e la trentaquattresima organizzata dalla Lega Calcio.\nStagione.\nIl torneo prese il via il 16 settembre 1979: gi\u00e0 dopo una settimana risult\u00f2 solo al comando il , seguito da un quartetto che includeva anche l'esordiente , che alla prima giornata blocc\u00f2 il sull'1-1 a Marassi per poi sconfiggere il . Gli scaligeri furono tuttavia ripresi dal gruppo, da cui si staccarono e : le due squadre proseguirono a braccetto, talvolta raggiunte dal , fino alla settima giornata quando i lariani, sconfiggendo al Rigamonti un in difficolt\u00e0, guadagnarono definitivamente il comando della classifica. A tallonare la capolista furono inizialmente Lanerossi Vicenza e Palermo con Genoa, Bari e leggermente staccate: un calo dei palermitani favor\u00ec l'alternarsi al terzo posto del Bari e dell'Atalanta.\nNel frattempo annaspavano le due genovesi con la Sampdoria in terzultima posizione dopo quattordici gare, mentre guadagnavano gradualmente terreno Brescia e Pistoiese, ripresesi dopo le difficolt\u00e0 iniziali. In particolare i toscani, infilando una serie di risultati utili consecutivi, si inserirono nella zona promozione affiancando Bari e Lanerossi Vicenza nelle gare precedenti il giro di boa: al termine del girone di andata il Como guidava la classifica con quattro punti di vantaggio su Bari, Pistoiese e Monza e cinque su SPAL, Verona e Lanerossi Vicenza\nLa prima met\u00e0 del girone di ritorno, macchiata dagli arresti di alcuni giocatori (Magherini del Palermo, Girardi del Genoa e Merlo del ) sospettati di essere coinvolti in un giro di scommesse clandestine, fu caratterizzata dall'alternanza al secondo posto di numerose squadre, tra cui Verona, Monza e Pistoiese. Calati alla distanza gli scaligeri (che conclusero il torneo poco sopra la zona retrocessione), rimasero in corsa Pistoiese, Brescia e Monza: alla terzultima giornata, durante la quale il Como si assicur\u00f2 la seconda promozione consecutiva i brianzoli persero lo scontro diretto contro i bresciani uscendo, di fatto, dal discorso promozione. Con un turno di anticipo la Pistoiese guadagn\u00f2 la sua prima promozione in massima serie, mentre all'ultima giornata fu il turno del Brescia, costretto a fronteggiare il ritorno di un Cesena inseritosi comunque troppo tardi.\nL'ultima giornata propose inoltre lo scontro diretto per la salvezza tra e , appaiate al quart'ultimo posto a novanta minuti dalla conclusione del campionato. Una vittoria di misura garant\u00ec la salvezza ai toscani e al Taranto condannando definitivamente i marchigiani che scesero in Serie C1 assieme alle gi\u00e0 retrocesse (arresasi con un turno di anticipo), e (quest'ultimo spentosi dopo aver concluso il girone di andata in zona salvezza).\nClassifica finale.\nLegenda:\nRegolamento:\nNote:\nRisultati.\nCalendario.\nIl sorteggio del calendario di Serie A e di Serie B avvenne il 27 luglio 1979 presso il Centro Elettronico del CONI di Roma, alle 12:30. L'evento venne trasmesso con un collegamento nel corso di uno speciale del TG1."}
{"id": "81354", "revid": "287204", "url": "https://it.wikipedia.org/wiki?curid=81354", "title": "Nicotiana tabacum", "text": "Nicotiana tabacum \u00e8 una pianta perenne a foglia corta, appartenente alla famiglia Solanacee, originariamente diffusa nel Nord e Sudamerica.\nIl nome tabacco viene usato per parlare del prodotto ottenuto essiccando le foglie di questa pianta. La pianta, che si trova solo in coltivazione, \u00e8 la pi\u00f9 comunemente coltivata tra tutti i membri del genere \"Nicotiana\", principalmente per ottenere materiale per sigarette e sigari. Cresce ad un'altezza compresa tra 1 e 2 metri.\nStoria.\nNel suo primo viaggio nel Nuovo Mondo, Cristoforo Colombo conobbe la pianta presso gli indigeni dell'isola di Hispaniola.\nNel 1560, Jean Nicot de Villemain port\u00f2 dei semi di tabacco e delle foglie della pianta, descritta come un \"farmaco miracoloso\", alla corte francese. Nel 1586 il botanico Jaques Dalechamps ha dato alla pianta il nome di \"Nicotiana Herba\", nome adottato anche dal Linn\u00e9. Inizialmente la \"Nicotiana\" si \u00e8 ritenuta una pianta decorativa, poi una panacea, prima di diventare la pianta che produce il tabacco da fumo. Nel 1851, il chimico belga Jean Stas \u00e8 stato il primo a dimostrare l'uso del tabacco come un veleno, estratto dal mondo civilizzato. Il conte belga Hippolyte Visart de Bocarm\u00e9 aveva avvelenato il fratellastro con estratto di foglie di tabacco, al fine di acquisire urgentemente i suoi beni; questa \u00e8 stata la prima prova esatta della presenza di alcaloidi in medicina legale.\nGeografia.\nDistribuzione geografica.\nLa pianta di \"N. tabacum\" \u00e8 nativo delle zone tropicali e subtropicali dell'America, ma ora \u00e8 coltivato commercialmente in tutto il mondo. Altre variet\u00e0 sono coltivate come piante ornamentali, mentre alcune crescono come piante infestanti.\nHabitat ed ecologia.\n\"N. tabacum\" \u00e8 sensibile alla temperatura, al vento, all'umidit\u00e0 di terra e al tipo di terreno. Le temperature tra 20-30\u00a0\u00b0C sono le migliori per una crescita adeguata, cos\u00ec come \u00e8 preferibile un'umidit\u00e0 atmosferica tra l'80 e l'85% ed un basso livello di azoto del suolo.\nDescrizione botanica.\nLa Nicotiana tabacum \u00e8 un'erba annuale, poco ramificata, alta generalmente tra 1-2 metri, con picchi di 2,5 m, con grandi foglie verdi e lunghi fiori bianco-rosato a forma di tromba. Tutte le parti sono vischiose e coperte di peli corti ghiandolari, che trasudano una secrezione gialla contenente nicotina.\nOgni parte della pianta, tranne il seme, contiene nicotina, ma la concentrazione \u00e8 correlata a fattori diversi quali la specie, il tipo di terreno, la coltura e le condizioni atmosferiche; inoltre la concentrazione di questa sostanza aumenta con l'et\u00e0 della pianta. Le foglie di tabacco contengono tra il 2-8% di nicotina. La distribuzione della nicotina nella pianta matura \u00e8 piuttosto variabile: il 64% del totale si trova nelle foglie, il 18% nello stelo, il 13% nella radice, e il 5% nei fiori.\nFoglie.\nLe foglie hanno una grandezza molto varia; le foglie pi\u00f9 basse sono le pi\u00f9 grandi, fino a 60\u00a0cm di lunghezza, ellittiche, poco acuminate all'apice, decorrenti alla base, mentre le foglie seguenti sono sempre pi\u00f9 piccole in termini di dimensioni.\nFiori.\nNella parte terminale, vi sono molte infiorescenze, con un tubo di 5\u20136\u00a0cm di lunghezza, 5mm di diametro, ampliato nel terzo inferiore (calice) e nel terzo superiore (gola), con lobi triangolari, di colore bianco-rosato, ma talvolta viola pallido o color carminio. I semi sono molto numerosi, molto piccoli, di forma ovoidale o a forma di rene, di colore marrone."}
{"id": "81356", "revid": "287204", "url": "https://it.wikipedia.org/wiki?curid=81356", "title": "Serie B 1980-1981", "text": "La Serie B 1980-1981 fu la 49\u00aa edizione dalla manifestazione e la trentacinquesima organizzata dalla Lega Calcio.\nStagione.\nNovit\u00e0.\nLe sentenze successive allo scandalo \"Totonero\", scoppiato nel corso della stagione precedente, ebbero delle pesanti ripercussioni anche sull'edizione 1980-1981 della Serie B: oltre alle penalizzazioni di e , costrette a un \"handicap\" di \u20135 in classifica, ai nastri di partenza del torneo si presentarono due squadre di primo piano come e , retrocesse d'ufficio dalla Serie A; per i lombardi fu la prima volta tra i cadetti, dopo ottanta anni in massima serie. I pronostici della vigilia per la promozione vertevano sui succitati biancocelesti e rossoneri, con le due genovesi, il e il indicate come possibili pretendenti al terzo posto; ci\u00f2 nonostante il campionato si rivel\u00f2 molto combattuto.\nAvvenimenti.\nGirone di andata.\nGi\u00e0 dalla prima giornata, giocata il 14 settembre 1980, il Milan (costituito per sette undicesimi dagli stessi elementi che due anni prima avevano colto lo scudetto della stella) ottenne una vittoria interna su , mentre la Lazio fu fermata sul pari all'Olimpico da un Palermo in cerca di punti per annullare la penalizzazione. Gi\u00e0 nella settimana successiva, nessuna squadra poteva pi\u00f9 vantare punteggio pieno salvo la , che divenne quindi la prima squadra a prendere il comando della graduatoria: nei turni successivi gli estensi guidarono la classifica assieme al Milan, ripresosi dopo le difficolt\u00e0 iniziali, mentre sul fondo Palermo e Taranto avevano gi\u00e0 annullato la loro partenza a handicap.\nIl 16 ottobre la SPAL cadde a Bari lasciando il via libera a Milan e Lazio: nelle successive giornate milanesi e romani si alternarono al comando della classifica seguite da un folto gruppo comprendente Bari, Cesena, , e le due genovesi. Superato un periodo di calo a dicembre (in cui pat\u00ec una sconfitta esterna a Taranto per 3-0), i rossoneri ripresero la loro marcia e assunsero il comando definitivo della classifica il 4 gennaio 1981, prevalendo per 2-0 a Roma nello scontro diretto coi biancocelesti. Al termine del girone di andata la classifica vedeva i milanesi in testa a +4 sulla Lazio e +5 su Cesena e .\nGirone di ritorno.\nNella prima met\u00e0 del girone di ritorno il Milan rimase stabilmente al comando del campionato con la Lazio leggermente staccata, mentre l'ultimo posto utile per la promozione se lo disputarono le due genovesi, il Cesena e la SPAL.\nA partire da marzo gli spallini iniziarono a mollare la presa, mentre i biancocelesti cominciarono ad accusare i primi segni di cedimento. Persa la seconda posizione in favore di un Cesena in rimonta, i capitolini parvero comunque avviati verso la promozione grazie a un pareggio nello scontro diretto col fin quando una serie di passi falsi, tra cui la sconfitta casalinga con una Sampdoria ancora in corsa ricacci\u00f2 indietro i romani. Decisiva fu la penultima giornata: mentre il Milan, vincendo contro un gi\u00e0 retrocesso ebbe la certezza matematica della promozione, Genoa e Cesena sopravanzarono definitivamente la Lazio, bloccata da un pari interno contro il su cui pes\u00f2 un calcio di rigore sbagliato da Stefano Chiodi nel finale di partita.\nLa lotta per non retrocedere vide coinvolte numerose squadre, tra cui anche le due penalizzate: mentre il Palermo si mise al riparo grazie a una rimonta nel finale, al Taranto non riusc\u00ec la cosa risultando aritmeticamente declassato a 90' dal termine del torneo assieme all', alla sua prima retrocessione in terza serie. Segu\u00ec, all'ultima giornata, un L.R. Vicenza in crisi e la cui goleada contro il fu vanificata dai risultati utili ottenuti dalle dirette concorrenti. Chiuse la classifica il Monza, che cedette nell'ultima parte del campionato risultando matematicamente retrocesso con tre gare di anticipo.\nClassifica finale.\nLegenda:\nNote:\nRisultati.\nCalendario.\nIl sorteggio del calendario di Serie A e di Serie B avvenne il 4 agosto 1980 presso il Centro Elettronico del CONI di Roma."}
{"id": "81357", "revid": "287204", "url": "https://it.wikipedia.org/wiki?curid=81357", "title": "Cadro", "text": "Cadro \u00e8 un quartiere di 2\u00a0678 abitanti del comune svizzero di Lugano, nel Cantone Ticino (distretto di Lugano).\nGeografia fisica.\n nella valle del fiume Cassarate che attraversa tutta la citt\u00e0 di Lugano.\nStoria.\nCadro \u00e8 citato per la prima volta in epoca longobarda. Prima del 1599, Cadro dipendeva dalla parrocchia di Sonvico. Nel 1911 la ferrovia Lugano-Cadro-Dino rese pi\u00f9 facili e rapidi i collegati con il centro della citt\u00e0, rafforzando i legami con Lugano. \nGi\u00e0 comune autonomo, dal quale nel 1801 furono scorporate le frazioni unite di Davesco-Soragno, divenute anch'esse comune autonomo, e che si estendeva per 4,45\u00a0km\u00b2, nel 2013 \u00e8 stato accorpato a Lugano assieme agli altri comuni soppressi di Bogno, Carona, Certara, Cimadera, Sonvico e Valcolla. .\nOrigini del nome.\nIl toponimo del quartiere deve la sua origine probabilmente al termine tardo-latino \"Clartum\", che indicava un cancello, un recinto o uno steccato, (735), .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nIl quartiere fu servito dalla ferrovia Lugano-Cadro-Dino fino agli anni 70, ad oggi gode di collegamenti tramite bus forniti dalle Autolinee Regionali Luganesi (ARL).\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere. ."}
{"id": "81358", "revid": "466539", "url": "https://it.wikipedia.org/wiki?curid=81358", "title": "Oscar al miglior montaggio", "text": "L'Oscar al miglior montaggio (\"Academy Award for Best Film Editing\") viene assegnato al montatore votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nVincitori e candidati.\nL'elenco mostra il vincitore di ogni anno, seguito dai montatori che hanno ricevuto una \"nomination\". Per ogni montatore viene indicato il film che gli ha valso la \"nomination\", se possibile con il titolo in italiano.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. "}
{"id": "81362", "revid": "287204", "url": "https://it.wikipedia.org/wiki?curid=81362", "title": "Canobbio", "text": "Canobbio () \u00e8 un comune svizzero di 2\u00a0121 abitanti del Cantone Ticino, nel distretto di Lugano.\nGeografia fisica.\nCanobbio si trova a nord di Lugano.\nStoria.\nCanobbio \u00e8 documentato nel 712 con il nome di \"Canobli\". Il 24 gennaio 864 Pietro, abate del monastero di Sant'Ambrogio di Milano, prese possesso, mediante la cerimonia dell'abbraccio d'una colonna, degli stabili a Canobbio, ceduti al monastero dal presbitero Engilberto.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81365", "revid": "2730", "url": "https://it.wikipedia.org/wiki?curid=81365", "title": "Collina d'Oro", "text": "Collina d'Oro \u00e8 un comune svizzero di 4\u00a0656 abitanti del Cantone Ticino, nel distretto di Lugano.\nStoria.\nIl comune \u00e8 stato istituito il 2004 con la fusione dei comuni soppressi di Agra, Gentilino e Montagnola; capoluogo comunale \u00e8 Gentilino. 2012 \u00e8 stato aggregato a Collina d'Oro il comune soppresso di Carabietta.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nCultura.\nA Montagnola dal 1997 hanno sede la fondazione e il museo intitolati a Hermann Hesse.\nInfrastrutture e trasporti.\nIl comune \u00e8 servito dalla stazione di Cappella-Agnuzzo lungo la ferrovia Lugano-Ponte Tresa."}
{"id": "81369", "revid": "287204", "url": "https://it.wikipedia.org/wiki?curid=81369", "title": "Grancia", "text": "Grancia () \u00e8 un comune svizzero di 526 abitanti del Cantone Ticino, nel distretto di Lugano.\nGeografia fisica.\nGrancia si trova a sud di Lugano, nel Pian Scairolo.\nStoria.\nIl comune \u00e8 stato istituito nel 1825 per scorporo da quello di Carabbia.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nEconomia.\nNella localit\u00e0 si trovano centri commerciali, nella zona industriale di Pian Scairolo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "81370", "revid": "9", "url": "https://it.wikipedia.org/wiki?curid=81370", "title": "Costarica", "text": ""}
{"id": "81372", "revid": "3732", "url": "https://it.wikipedia.org/wiki?curid=81372", "title": "Patriarcato di Alessandria", "text": "Il Patriarcato di Alessandria \u00e8 il nome tradizionale della Chiesa cristiana di Alessandria d'Egitto, sorta, secondo la tradizione, con la predicazione di San Marco.\nOggi tale Chiesa \u00e8 scissa in tre confessioni: copta, greco-ortodossa e copto-cattolica.\nStoria.\nOrigini: la cattedra di San Marco.\nLa comunit\u00e0 cristiana di Alessandria d'Egitto sorse nel I secolo quando la citt\u00e0, una delle grandi metropoli dell'Impero romano, venne interessata \u2013 si ritiene tradizionalmente a partire dall'anno 42 \u2013 dalla predicazione di Marco evangelista. Il discepolo degli apostoli Pietro e Paolo sarebbe stato da questi inviato nella capitale della provincia d'Egitto, dove gi\u00e0 risiedeva una forte colonia ebraica. Nel 62 Marco avrebbe dunque nominato vescovo Aniano, lasciando la citt\u00e0 per raggiungere Pietro a Roma e predicare in seguito nell'Italia nord-orientale, ad Aquileia e Ravenna. Rientrato ad Alessandria, sembra, attorno al 64, dopo questa data non si hanno pi\u00f9 notizie certe su di lui. Secondo quanto riportano Eusebio di Cesarea (IV secolo) e la \"Legenda Aurea\" (XIII secolo), Marco fu martirizzato proprio ad Alessandria, vedendo il proprio corpo trascinato lungo le vie della citt\u00e0; fu poi seppellito a Bucalis, il sobborgo portuale della metropoli.\nLa citt\u00e0 di Alessandria, per la sua importanza urbana e geografica e per le sue importanti origini di sede apostolica, divenne in breve uno dei principali centri di diffusione del Cristianesimo, con un forte peso nell'indirizzo delle prime comunit\u00e0 cristiane.\nDurante il vescovado di Marco II, alla met\u00e0 del II secolo, all'interno della comunit\u00e0 alessandrina iniziarono per\u00f2 a formarsi le correnti teologiche (poi considerate eresie gnostiche) di Basilide, Carpocrate e Valentino. Contro di essi si schier\u00f2 il vescovo Agrippino, che giunse a negare la validit\u00e0 del battesimo quando ricevuto da eretici. Proprio per rafforzare l'ortodossia, minacciata dal diffondersi delle credenze eterodosse, alla fine del secolo Panteno fond\u00f2 la Scuola catechetica di Alessandria; egli poi essere stato inviato in India, presso la comunit\u00e0 del Kerala. Gli succedettero alla scuola teologica Clemente e, attorno al 203, Origene, nominato a soli diciotto anni dal vescovo Demetrio. I rapporti tra il vescovo ed il filosofo entrarono tuttavia in crisi dopo il saccheggio di Alessandria del 215, quando le truppe dell'imperatore Caracalla soffocarono brutalmente una rivolta scoppiata in citt\u00e0. Il vescovo ostracizz\u00f2 Origene ed il filosofo, cacciato dalla citt\u00e0, viaggi\u00f2 per l'Oriente predicando la subordinazione delle tre persone divine.\nA capo della scuola teologica venne posto Eraclio, il quale poco tempo dopo divenne vescovo della citt\u00e0. A partire dal suo episcopato (231\u2013248) i vescovi alessandrini presero a portare il titolo di Papa, dal greco \"pappas\" (\u03a0\u03b1\u03c0\u03b1\u03c2), un termine familiare per indicare il \"padre\".\nLa metropolia sull'Egitto e l'arianesimo.\nCon la liberalizzazione del culto cristiano a seguito dell'emanazione nel 313 dell'Editto di Milano da parte degli imperatori Costantino I e Licinio, i vescovi alessandrini assunsero anche un ruolo preminente all'interno della nascente gerarchia religiosa, essendo una delle diocesi pi\u00f9 antiche e riverite. Assieme alle altre due \"sedi petrine\" (Antiochia e Roma), Alessandria venne annoverata come il terzo tra gli antichi patriarcati.\nAgli inizi del IV secolo un sacerdote di Alessandria, Ario, che prestava servizio presso la cattedrale di Baucalis, sulla scorta delle dottrine gnostiche del secolo precedente, inizi\u00f2 a predicare la subordinazione della persona del Figlio a quella del Padre, all'interno della Trinit\u00e0. La dottrina di Ario attir\u00f2 l'attenzione del patriarca Pietro I, che lo colp\u00ec con la scomunica. Nonostante questo, Ario persegu\u00ec nella predicazione delle proprie idee ottenendo persino la riammissione alla comunione da parte del nuovo patriarca Achilla e tentando addirittura di farsi eleggere come successore di quest'ultimo. Venne invece nominato patriarca Alessandro, che aveva perorato assieme ad Achilla la sua causa presso papa Milziade. Nonostante la benevolenza di Alessandro, Ario si mosse con decisione verso la rottura, arrivando a mettere in subbuglio il clero alessandrino. A quel punto il patriarca convoc\u00f2 nel 318 un sinodo nel corso del quale la dottrina ariana venne condannata, spingendo Ario a fuggire a Costantinopoli. Nello stesso sinodo la sede alessandrina venne riconosciuta come arcidiocesi, rango che le venne confermato al Concilio di Nicea del 325, presieduto dallo stesso imperatore Costantino, che le riconobbe canonicamente la giurisdizione su tutte le altre diocesi e metropolie dell'Egitto. Nel corso dello stesso concilio l'arianesimo venne condannato come eresia, continuando tuttavia a prosperare soprattutto presso i popoli germanici.\nStrenuo nemico dell'arianesimo fu il nuovo patriarca Atanasio, il quale nella sua foga anti-ariana giunse a provocare a tal punto l'ira dell'imperatore da essere esiliato a Treviri tra il 335 e il 337, quando, dopo la morte di Costantino, pot\u00e9 rientrare nella propria diocesi. Il nuovo imperatore Costanzo II, per\u00f2, spos\u00f2 le tesi di Eusebio di Nicomedia, divenuto frattanto protettore di Ario, tacciando il patriarca di sabellianismo, un'eresia propugnata da Marcello d'Ancyra che negava sostanzialmente la Trinit\u00e0. Il concilio di Antiochia consider\u00f2 cos\u00ec deposto Atanasio, nominando al suo posto l'ariano Gregorio di Cappadocia. Tuttavia in Occidente regnava Costante I, fratello minore di Costanzo, il quale, in accordo con papa Giulio I, riun\u00ec nel 343 il concilio di Sardica, al quale Atanasio pot\u00e9 ribadire, sotto la direzione di Osio di Cordova, il primato del Credo niceno ed essere riabilitato, rientrando ad Alessandria nel 346. Tuttavia, quando con la morte di Costante Costanzo rimase unico imperatore, e due vescovi, Basilio di Ancira e Acacio di Cesarea, le cui dottrine erano state condannate a Sardica, lo convinsero a perseguire Atanasio e gli altri sostenitori del credo niceno. Nel 352 persino il nuovo papa, Liberio, venne esiliato per essersi rifiutato di condannare il papa di Alessandria.\nContro la consustanzialit\u00e0 del Figlio, propugnata da Atanasio, vennero sollevate le teorie anomee (da , \"anomoios\", \u00abdissimile [dal Padre]\u00bb) e le teorie omee (da , \"homoiousios\", \u00absimile [al Padre]\u00bb). Nel 357 il patriarca di Alessandria fu costretto a fuggire nuovamente dalla citt\u00e0, riparando nel deserto, mentre sulla sua cattedra prendeva posto un altro ariano: Giorgio di Alessandria. Nel 358 persino papa Liberio fu costretto a condannare il patriarca egiziano, mentre il suo successore partecipava, tra il 359 ed il 360, ai sinodi ariani di Seleucia e Costantinopoli, procedendo al contempo alla repressione dei \"niceni\" in Alessandria con l'appoggio dell'ex-Prefetto d'Egitto, Sebastiano, comandante della locale guarnigione. Con la morte dell'Imperatore per\u00f2, i rapporti di forza mutarono improvvisamente. Sul trono sedette infatti Giuliano, poi detto \"l'Apostata\" dagli scrittori cristiani dei secoli successivi, il quale, apertamente schieratosi in favore dei culti pagani, non appariva per nulla interessato a dirimere le questioni interne ai cristiani. Privato del sostegno imperiale, l'arcivescovo ariano Giorgio mor\u00ec linciato dalla parte nicena della popolazione, mentre Atanasio poteva cos\u00ec rientrare nella sua sede. Al termine della sua travagliata vita, il campione del nicenismo ebbe la soddisfazione di convocare nel 362 nella sua Alessandria un concilio d'oriente che ribad\u00ec con forza i decreti del concilio di Nicea.\nLa vittoria sugli ariani e la lotta contro i pagani.\nMorto Atanasio, il successore Pietro II si trov\u00f2 ad affrontare la crescente minaccia costituita, per il cristianesimo, dalle politiche filo-pagane dell'imperatore Giuliano, che avevano portato un risveglio delle pratiche e delle filosofie pagane e ad un rafforzamento di quella parte della societ\u00e0 che vedeva con sfavore, se non con opposizione, un culto estraneo come quello cristiano. Questa fase di ripresa del paganesimo si interruppe per\u00f2 bruscamente nel 363 a seguito della morte dell'Imperatore nel corso di una campagna contro i Sasanidi. A quel punto l'arcivescovo Pietro dovette nuovamente affrontare gli ariani, sostenuti dal nuovo imperatore Valente, il quale nel 375 favor\u00ec la sua deposizione e l'ascesa alla cattedra marciana dell'ariano Lucio. Con la morte di Valente nel 378, per\u00f2, un decreto di papa Damaso I ristabil\u00ec Pietro in Alessandria.\nLa definitiva sconfitta degli ariani giunse a seguito dell'emanazione dell'Editto di Tessalonica dell'anno 380, con cui gli imperatori Teodosio I, Graziano e Valentiniano II trasformavano il cristianesimo in religione di Stato, decidendo al contempo di porre un definitivo ordine alla nuova religione dell'Impero. Nel 381, dunque, Teodosio convoc\u00f2 a Costantinopoli il Secondo concilio ecumenico, radunato sotto gli auspici del nuovo vescovo della capitale, Gregorio Nazianzeno, e al quale partecipava anche il nuovo arcivescovo di Alessandria, Timoteo, nel corso del quale venne ribadita con forza la condanna della dottrina di Ario e venne redatta una nuova versione del Credo: il simbolo niceno-costantinopolitano.\nAl concilio, per\u00f2, Timoteo sfid\u00f2 e si inimic\u00f2 Gregorio di Nazianzo e l'intera corte imperiale opponendosi strenuamente al canone III, che fissava un ordine di preminenza del vescovo di Costantinopoli su tutti gli altri, ad eccezione del vescovo di Roma (\u00abil vescovo di Costantinopoli avr\u00e0 il primato di onore dopo quello di Roma, poich\u00e9 essa \u00e8 la Nuova Roma\u00bb). Un canone fortemente voluto dall'imperatore Teodosio in persona, ma che per Timoteo e per lo stesso papa Damaso \u2013 che si rifiut\u00f2 infatti di approvarlo, dichiarandolo nullo\u00a0\u2013 rappresentava un insopportabile stravolgimento del vecchio ordinamento gerarchico, basato sul primato delle tre sedi apostoliche di Roma, Antiochia e Alessandria.\nCon il nuovo status di unica religione lecita, i cristiani iniziarono a manifestare ovunque insofferenza verso gli antichi culti pagani, come avvenne nella stessa Alessandria. I decreti teodosiani che proibivano i sacrifici e proibivano il culto presso i templi pagani non furono infatti accolti tranquillamente dai pagani, che rappresentavano ancora la maggioranza degli abitanti dell'Impero. Si arriv\u00f2 a vere e proprie occupazioni armate dei luoghi di culto che si risolsero con l'intervento dell'esercito imperiale cristiano, e con devastazioni, distruzioni di statue e templi da parte dei monaci cristiani provenienti dai monasteri e da fanatici guidati spesso da un vescovo.\nIn questo momento di conflitto con l'ancora forte componente pagana, divenne arcivescovo della citt\u00e0 di Alessandria l'origenista Teofilo, il quale, stando ai racconti degli storici antichi Rufino e Sozomeno, nel 391 ottenne dall'Imperatore il permesso di trasformare il tempio dedicato a Dioniso in chiesa cristiana. Durante i lavori la tensione crebbe, e a un certo punto i cristiani annunciarono di aver trovato un luogo di culto pagano segreto nel quale erano stati condotti sacrifici umani. L'arcivescovo ed i suoi seguaci sfilarono dunque per le strade della citt\u00e0 dileggiando gli oggetti sacri trovati nel tempio, mostrando crani e ossa che sarebbero provenuti dai sacrifici ed infine malmenando, torturando ed uccidendo i sacerdoti del tempio di Dioniso.\nCos\u00ec agendo Teofilo ed i suoi provocarono l'ira della popolazione pagana che aggred\u00ec i cristiani, scontrandosi con loro nelle strade e ribellandosi apertamente. I pagani si asserragliarono quindi nel Serapeo, il principale tempio della citt\u00e0, pronti a resistere all'assedio dalla guarnigione imperiale comandata da un certo Romano e dei fanatici guidati da Teofilo. Guidava la rivolta un certo Olimpio, che esortava i pagani a morire piuttosto che rinnegare la fede dei loro padri. Nonostante lo stesso imperatore Teodosio scrivesse a Teofilo chiedendogli di concedere il perdono ai pagani, questi ordin\u00f2 il loro massacro e la distruzione del Serapeo. I cristiani, una volta massacrati tutti i gentili del Serapeo, fecero infine passare alcuni cadaveri come martiri cristiani presi in ostaggio e uccisi dai pagani, ma lo storico antico Eunapio nega, nelle \"Vitae Sophistarum\", che fossero stati presi dei prigionieri cristiani.\nQuando nel 395, alla morte di Teodosio, l'Impero venne definitivamente diviso, Alessandria ricadde nella giurisdizione della \"pars Orientalis\" e dell'imperatore Arcadio, il quale nel 402 decise di sostenere il Sinodo della quercia che, sotto la guida dell'alessandrino Teofilo decret\u00f2 la deposizione del vescovo di Costantinopoli, Giovanni Crisostomo, inviso per i suoi modi rigidamente ortodossi ed il suo stile di vita modesto. In risposta a quest'atto, papa Innocenzo I, sostenuto a sua volta dall'Imperatore d'Occidente Onorio, ruppe la comunione con Costantinopoli, Alessandria e le diocesi orientali che avevano accettato la deposizione di Giovanni.\nAlla morte di Teofilo nel 412 gli succedette il nipote Cirillo di Alessandria. Secondo il resoconto di Socrate Scolastico, nel 414 si verificarono alcune violenze contro i cristiani ad opera di ebrei, alle quali il vescovo reag\u00ec cacciando gli israeliti dalla citt\u00e0 e trasformando in chiese le sinagoghe, entrando al contempo in conflitto con il prefetto imperiale, Oreste: questi, infatti, era stato assalito da alcuni monaci e ferito dal tiro di una pietra. Il colpevole era stato messo a morte, ma Cirillo, in sfida all'autorit\u00e0 del prefetto, gli aveva ugualmente tributato solenni onori funebri, chiamandolo martire.\nNel marzo del 415 la tensione tra i due rappresentanti del potere politico e religioso sfoci\u00f2 nell'assassinio della filosofa pagana Ipazia. Ipazia, stimata ed ascoltata consigliera di Oreste, venne sorpresa sulla sua lettiga da un gruppo di religiosi fanatici che la trascinarono nella chiesa del \"Cesareion\", dove la massacrarono scorticandola viva sino alle ossa, trascinandone quindi i resti sino ad un luogo detto \"Cinarion\", dove vennero cremati. Nonostante il barbaro omicidio, l'arcivescovo Cirillo godeva del personale apprezzamento della reggente Pulcheria, sorella dell'imperatore Teodosio II, e l'inchiesta per l'uccisione di Ipazia si risolse con un nulla di fatto, ma i temuti \"parabalanoi\", chierici \u00abbarellieri\u00bb, che costituivano di fatto una sorta di milizia privata del vescovo, vennero posti sotto l'autorit\u00e0 del prefetto, in seguito ad una richiesta della comunit\u00e0 di Alessandria. D'altra parte in quello stesso anno Cirillo e gli altri vescovi orientali accettarono di riconoscere retroattivamente la legittimit\u00e0 di Giovanni Crisostomo a vescovo di Costantinopoli, sanando lo scisma con Roma.\nLa nascita del Patriarcato.\nNel 428 divenne vescovo di Costantinopoli il siriaco Nestorio, gi\u00e0 discepolo di Teodoro di Mopsuestia ad Antiochia. Superando lo stesso dualismo cristologico della scuola di Antiochia, Nestorio arriv\u00f2 a distinguere nel Cristo due persone, l'uomo e il Dio, concludendo che la natura di Cristo dovesse considerarsi umana. La conseguenza che scaturiva da questa tesi coinvolgeva la Vergine Maria in quanto, se Cristo era uomo, Maria non poteva essere \"madre di Dio\" (\"Theot\u00f3kos\"), ma solo colei che aveva partorito l'uomo Cristo (\"Anthropotokos\").\nNestorio, mettendo in discussione Maria, suscit\u00f2 una forte reazione in Egitto, dove i fedeli erano abituati a vederla assisa sul trono: i cristiani egiziani infatti avevano spontaneamente associato il suo culto a quello della dea egizia Iside. Il vescovo Cirillo reag\u00ec inviando nella Pasqua del 429 una lettera pastorale a tutti i fedeli e ai monaci egiziani per denunciare la mancata accettazione da parte di Nestorio dell'unione ipostatica delle nature di Cristo sancita nei concili, avviando al contempo una corrispondenza con lo stesso Nestorio per invitarlo a ritrattare le proprie tesi. Non ottenendo risultati, Cirillo scrisse a papa Celestino I, il quale convoc\u00f2 a Roma un concilio nel quale Nestorio venne condannato e minacciato di deposizione se non avesse ritrattato le proprie teorie. Cirillo fu incaricato di trasmettere a Nestorio la lettera di diffida del papa, alla quale aggiunse la formula di fede che aveva frattanto approvato in un sinodo ad Alessandria e una lista di dodici anatemi. Nestorio oppose nuovamente un rifiuto.\nSi rese necessario l'intervento dell'imperatore Teodosio II, che nel 431 convoc\u00f2 ad Efeso il terzo concilio ecumenico. I sostenitori di Cirillo, giunti il 22 giugno al concilio, anticipando quelli di Nestorio, si affrettarono a condannare il vescovo di Costantinopoli, ma, quando due giorni dopo giunsero i rivali, la situazione si capovolse e Nestorio venne assolto, mentre al contrario Cirillo venne scomunicato. Il 10 luglio giunsero per\u00f2 i delegati occidentali, i quali, favorevoli a Cirillo, rimossero la scomunica e rinnovarono la condanna a Nestorio, il quale si ritir\u00f2 in monastero ad Eupeprio. L'Imperatore, turbato dai continui voltafaccia del concilio, lo sciolse affrettatamente, non prima che questo, per\u00f2, riconoscesse Alessandria come sede patriarcale all'interno della nascente Pentarchia, con Roma, Costantinopoli, Antiochia e Gerusalemme.\nOrmai padrone della situazione, Cirillo attir\u00f2 a s\u00e9 molti dei sostenitori di Nestorio e riusc\u00ec a corrompere i consiglieri di corte, offrendo allo stesso Imperatore oro, avorio, tappeti e altri doni preziosi, fino ad ottenere che Nestorio gli fosse consegnato nel \n435, esiliandolo nell'oasi di El Kharga, presso Tebe, nel sud dell'Egitto. \nMorto Cirillo e succedutogli come patriarca Dioscoro I, le posizioni religiose del patriarcato di Alessandria si saldarono strettamente alle teorie frattanto sviluppate a Costantinopoli dall'archimandrita Eutiche, il quale era giunto ad affermare la presenza, in Cristo, di un'unica natura: nasceva cos\u00ec il monofisismo. Nel 448 Eutiche venne per questo accusato di eresia dal patriarca di Antiochia, Domno II, e dal vescovo di Dorileo, Eusebio, in un sinodo convocato a Costantinopoli dal patriarca Flaviano. Il verdetto fu la deposizione e la scomunica. Il patriarca di Alessandria si affrett\u00f2 a correre in soccorso di Eutiche, invocando l'apertura di un nuovo concilio, mentre anche papa Leone I, da Roma, si schierava contro le teorie monofisite, indirizzando al collega di Costantinopoli una lunga lettera anti-monofisita nota come \"Tomus ad Flavianum\".\nNonostante questo gli alessandrini si prepararono ad una nuova prova di forza e, all'apertura del Secondo Concilio di Efeso nell'agosto del 449, afflu\u00ec un gran numero di monaci e religiosi egiziani. Un gruppo di questi assal\u00ec addirittura il patriarca Flaviano, uccidendolo e lasciando cos\u00ec i rivali senza guida. Ancora una volta padroni del campo, gli alessandrini si schierarono in massa in favore del monofisismo, ribadendo inoltre il rango patriarcale della chiesa di Alessandria. La notizia di un evento di tale portata fece per\u00f2 infuriare papa Leone, che dichiar\u00f2 \"ipso facto\" il concilio un \"latrocinium\" (\"furto\") e dunque nullo, nonostante lo stesso imperatore Teodosio II lo avesse ritenuto valido, facendone includere gli atti nel Codice teodosiano.\nPapa Leone I ottenne l'appoggio dell'imperatore d'Occidente, Valentiniano III, e al contempo prese accordi con il nuovo patriarca di Costantinopoli, Anatolio, al quale invi\u00f2 nel 450 il vescovo di Como, Abbondio. La morte dell'Imperatore e l'ascesa di Marciano, marito della sorella ed ex-reggente Pulcheria, privava inoltre Dioscoro di Alessandria della protezione garantita dal riconoscimento legale del concilio. Le ragioni politiche, d'altronde, - con l'Impero minacciato dall'invasione degli Unni - spingevano ad una rapida soluzione delle divisioni interne: cos\u00ec la stessa Pulcheria abbandon\u00f2 gli alessandrini e acconsent\u00ec a convocare nel 451 il concilio di Calcedonia. Il monofisismo venne dichiarato dottrina eretica, Eutiche condannato e per il patriarca Dioscoro venne ordinata la deposizione, assieme agli altri prelati monofisiti presenti al secondo concilio di Efeso.\nLo scisma.\nIn Egitto la deposizione di Dioscoro port\u00f2 allo scisma della Chiesa copta, che rifiut\u00f2 di abbandonare il proprio patriarca. L'imperatore Marciano ordin\u00f2 a quel punto personalmente la deposizione del papa alessandrino, inviando a sostituirlo un \"patriarca imperiale\" nella persona del siriaco Proterio, che giunse in Alessandria scortato da un forte contingente militare incaricato di punire chiunque si fosse opposto al comando imperiale. Dioscoro, ancora sostenuto dal clero scismatico, fugg\u00ec in esilio, mentre, in quello stesso torbido anno a Tebe moriva lo stesso Nestorio, dopo vent'anni di prigionia.\nPapa Dioscoro mor\u00ec nel 457 e quasi immediatamente gruppi di monofisiti fanatici fecero in modo che il patriarca Proterio lo seguisse nella tomba. A quel punto il clero copto design\u00f2 alla successione Timoteo II Eluro (cio\u00e8 \"mangusta\"). Questi nel 460 ottenne il riconoscimento della propria posizione anche dall'ortodossia calcedoniana, conservandola sino al 475, quando per le sue posizioni monofisite venne nuovamente dichiarato eretico.\nNel 477, alla sua morte, venne eletto patriarca Pietro III Mongo, campione del monofisismo. L'imperatore Zenone eman\u00f2 per\u00f2 contro di lui la sentenza di morte ordinando l'insediamento di Timoteo III Salofaciolo: Pietro Mongo si diede alla fuga. Il patriarca Timoteo III rimase sulla cattedra di San Marco sino al 481, quando gli succedette Giovanni I Talaia. L'anno successivo, dietro suggerimento del patriarca di Costantinopoli, Acacio, l'imperatore Zenone eman\u00f2 un editto di uniformit\u00e0 religiosa, l\"'Henotikon\", nel tentativo di sanare lo scisma monofisita. Il rifiuto da parte di Giovanni I di sottoscrivere l'editto ne comport\u00f2 l'immediata deposizione e la sostituzione con Pietro III, che venne cos\u00ec riabilitato.\nA Roma, per\u00f2, dove si era rifugiato Giovanni Talaia, papa Gelasio I neg\u00f2 il riconoscimento di Pietro Mongo, scomunicando nel 484 gli altri patriarchi e dando inizio cos\u00ec allo scisma acaciano. Dal canto suo, per\u00f2, il patriarca di Alessandria convoc\u00f2 un concilio nel quale condann\u00f2 le decisioni assunte a Calcedonia e sconsacr\u00f2 al contempo le tombe dei suoi due predecessori calcedoniani, Proterio e Timoteo. Quando, nel 489, a Costantinopoli Acacio mor\u00ec, Mongo incoraggi\u00f2 il successore Fravitta a continuare lo scisma con Roma. Alla morte di questi, per\u00f2, il nuovo patriarca Eufemio, intenzionato a ricucire lo scisma progett\u00f2 di scomunicare Mongo, il quale, per\u00f2, mor\u00ec poco dopo nel 490.\nDopo la morte di Pietro III la successione di patriarchi monofisiti di Alessandria prosegu\u00ec stabilmente, nonostante nel 515 il riavvicinamento tra Costantinopoli e Roma avesse portato a chiudere lo scisma acaciano. La situazione perdur\u00f2 sino al 535, con l'avvento di papa Teodosio I. Egli ottenne infatti l'iniziale riconoscimento da parte dell'imperatore Giustiniano I e degli altri vescovi orientali, ma quando i calcedoniani di Alessandria gli opposero come patriarca Paolo, l'Imperatore ne ordin\u00f2 l'arresto e la traduzione a Costantinopoli, dove rimase imprigionato sino alla morte. Con quest'atto le due linee patriarcali copta ed ortodossa si separarono definitivamente, rendendo stabile lo scisma tra le due Chiese.\nDa quel momento le gerarchie religiose ortodosse e le autorit\u00e0 imperiali tentarono in ogni modo di reprimere il monofisismo, oramai radicato nella popolazione egiziana. La repressione non fece per\u00f2 altro che circoscrivere l'ortodossia alla popolazione greca di Alessandria, lasciando la stragrande maggioranza della popolazione dell'Egitto, legata alla chiesa copta. La situazione indebol\u00ec progressivamente il legame e la lealt\u00e0 della popolazione con lo stesso Impero tanto da rendere piuttosto facile, tra il 620 ed il 629 l'occupazione da parte dei Sasanidi di Cosroe II. Riconquistando l'Egitto, l'imperatore Eraclio I si accan\u00ec ulteriormente sui copti, cacciando papa Andronico e reprimendo ovunque l'eresia monofisita nel decennio successivo. Nel 638, risoluto a porre fine alle dispute religiose, l'Imperatore impose, con l'editto \"Ekthesis\", l'adozione del monotelismo, dottrina sulla \"volont\u00e0 unica\" di Cristo sviluppata dal patriarca alessandrino Ciro ed enunciata quindi dal patriarca costantinopolitano Sergio. Oramai era per\u00f2 troppo tardi per sanare lo scisma monofisita.\nQuando nel dicembre del 639, dunque, un esercito di appena quattromila Arabi, condotti da \u02bfAmr ibn al-\u02bf\u0100\u1e63, venne spedito contro l'Egitto dal Califfo Omar per diffondere l'Islam giungendo dalla Palestina, le guarnigioni imperiali si ritrovarono isolate a resistere nelle citt\u00e0 mentre tutt'intorno la popolazione non accennava resistenza. Sconfitti i Bizantini nella Battaglia di Heliopolis, il patriarca ortodosso di Alessandria, Ciro, consegn\u00f2 la citt\u00e0 con un trattato firmato l'8 novembre 641, mentre a sud, anche i Tebaidi si arrendevano senza opporre resistenza.\nDalla conquista musulmana ad oggi.\nNell'anno 828 le spoglie di San Marco vennero trafugate da mercanti venetici, che, data la venerazione per il Santo diffusa nelle Venezie, dove il Patriarcato di Aquileia ed il Patriarcato di Grado facevano risalire le proprie origini alla predicazione dell'evangelista, se ne appropriarono portandole a Venezia, dove venne realizzata per custodirle la basilica di San Marco.\nAttualmente sono presenti tre patriarchi di Alessandria:\nInoltre il Patriarca di Antiochia della Chiesa cattolica greco-melkita, residente a Damasco, reca il titolo completo di \"Patriarca di Antiochia, di tutto l'Oriente, di Alessandria e di Gerusalemme della Chiesa Greco-Melkita Cattolica\". Il Patriarcato latino di Alessandria \u00e8 stato un patriarcato titolare in uso dal XIII secolo al 1964, quando il titolo venne abolito."}
{"id": "81378", "revid": "174925", "url": "https://it.wikipedia.org/wiki?curid=81378", "title": "Equiscomponibilit\u00e0", "text": "In matematica, l'equiscomponibilit\u00e0 \u00e8 una relazione riguardante figure geometriche come superfici o solidi: si dicono figure equiscomponibili due figure che si possono suddividere in sequenze di parti mutuamente congruenti.\nIn particolare se formula_1 e formula_2 sono due regioni poligonali equiscomponibili e se denotiamo con formula_3 la funzione area si ha \ninfatti ciascuna delle due aree viene fornita dalla somma delle aree delle parti in cui si pu\u00f2 suddividere e le due somme presentano addendi uguali.\nSimilmente se formula_5 ed formula_6 sono due regioni poliedrali equiscomponibili e se denotiamo con formula_7 la funzione volume si ha \nChiaramente l'equiscomponibilit\u00e0 \u00e8 una relazione riflessiva, simmetrica e transitiva, cio\u00e8 una relazione di equivalenza.\nEssa \u00e8 una relazione molto pi\u00f9 estesa della congruenza fra figure piane e solide. Essa viene utilizzata spesso per il calcolo di aree e volumi, ad esempio in varie dimostrazioni del teorema di Pitagora."}
{"id": "81379", "revid": "106908", "url": "https://it.wikipedia.org/wiki?curid=81379", "title": "Funzione area", "text": ""}
{"id": "81382", "revid": "200568", "url": "https://it.wikipedia.org/wiki?curid=81382", "title": "Circonferenze ortogonali", "text": "Due circonferenze ortogonali sono circonferenze che si intersecano esattamente in due punti, in entrambi i quali hanno rette tangenti perpendicolari.\nPoich\u00e9 per due circonferenze secanti gli angoli tra le rette tangenti ai due punti d'intersezione sono uguali, se la suddetta perpendicolarit\u00e0 vale per un punto allora \u00e8 soddisfatta anche per l'altro.\nSiccome la retta tangente ad una circonferenza in un punto \u00e8 perpendicolare al segmento che unisce quel punto al centro della circonferenza, due circonferenze secanti sono ortogonali quando l'angolo tra i loro centri e uno dei due punti d'intersezione \u00e8 un angolo retto. Varie propriet\u00e0 delle circonferenze ortogonali possono essere dedotte dalla geometria sintetica. In particolare:"}
{"id": "81384", "revid": "14214", "url": "https://it.wikipedia.org/wiki?curid=81384", "title": "Corrispondenze biunivoche", "text": ""}
{"id": "81385", "revid": "767487", "url": "https://it.wikipedia.org/wiki?curid=81385", "title": "Inversione circolare", "text": "Nella geometria piana, l'inversione circolare \u00e8 una particolare trasformazione che \"specchia\" i punti rispetto ad una data circonferenza. La trasformazione non \u00e8 una trasformazione geometrica piana in senso stretto, perch\u00e9 sposta il centro della circonferenza \"all'infinito\": si tratta piuttosto di una trasformazione della sfera ottenuta aggiungendo il punto all'infinito al piano tramite proiezione stereografica.\nPi\u00f9 in generale, una inversione pu\u00f2 essere definita anche in uno spazio tridimensionale (a partire da una sfera, in questo caso viene detta inversione sferica) o in uno spazio euclideo formula_1.\nDefinizione.\nSia formula_2 una circonferenza di centro formula_3 e raggio formula_4. L'inversione circolare rispetto a formula_5 \u00e8 la funzione formula_6 che associa ad ogni punto formula_7 del piano distinto da formula_3 il punto formula_9 appartenente alla semiretta uscente da formula_3 e passante per formula_11 tale che\nIl punto formula_13 \u00e8 detto \"punto inverso\" di formula_11 rispetto alla circonferenza formula_5 e formula_16 \u00e8 detta \"potenza\" dell'inversione.\nPunto all'infinito.\nL'inversione non \u00e8 definita per formula_17. Si pu\u00f2 definire l'inversione in formula_3 aggiungendo al piano un punto, il \"punto all'infinito\" formula_19, e ponendo\nIn altre parole, l'inversione scambia il centro della circonferenza con il punto all'infinito. Tramite proiezione stereografica, il piano arricchito del punto all'infinito pu\u00f2 essere identificato con una sfera: l'inversione \u00e8 quindi in realt\u00e0 una trasformazione della sfera.\nLa topologia euclidea indotta sul piano si pu\u00f2 estendere al caso in cui aggiungiamo il \"punto all'infinito\" sfruttando la tecnica della compattificazione di Alexandrov. In questo modo una naturale famiglia di intorni aperti per il punto all'infinito risulta quindi l'insieme dei complementari dei cerchi chiusi centrati nell'origine. Si pu\u00f2 dimostrare in modo semplice che con questa topologia l'inversione \u00e8 ancora continua e biunivoca ed \u00e8 una involuzione.\nCostruzione con riga e compasso.\nL'inverso di un punto pu\u00f2 essere costruito con riga e compasso.\nCaso 1: Il punto formula_7 \u00e8 esterno a formula_2.\nSi traccino le tangenti alla circonferenza formula_2 passanti per formula_7. Sia formula_25 uno dei suoi due punti di intersezione con formula_2 e sia formula_9 la proiezione ortogonale di formula_25 su formula_29. Si consideri il triangolo rettangolo di vertici formula_30, formula_25, formula_7. Per il primo teorema di Euclide:\nIl punto formula_9 \u00e8, quindi, il trasformato di formula_7 mediante l'inversione di centro formula_30 e di potenza formula_37.\nCaso 2: Il punto formula_7 \u00e8 interno a formula_2.\nSi consideri la retta passante per formula_30 e per formula_7. Si tracci la retta passante per formula_7 e perpendicolare a tale retta. Troviamo cos\u00ec i punti di intersezione con formula_2, allora per il primo teorema di Euclide, formula_9 \u00e8 il punto di intersezione delle tangenti a formula_2 condotte per tali punti.\nCaso 3: Se il punto formula_7 appartiene a formula_2.\nIn questo caso formula_9 coincide con formula_7. Tutti i punti di formula_2 sono quindi punti fissi, cio\u00e8 formula_2 \u00e8 un insieme puntualmente invariante rispetto all'azione di formula_6.\nPropriet\u00e0.\nInvoluzione.\nL'inversione \u00e8 una involuzione: se formula_53 tramite una inversione formula_6, allora formula_55. In altre parole, componendo formula_6 con se stessa si ottiene la funzione identit\u00e0. Quindi l'inversione formula_6 \u00e8 una corrispondenza biunivoca della sfera formula_58 (ottenuta aggiungendo al piano il punto all'infinito)\ne coincide con la sua funzione inversa formula_60.\nComposizione.\nLa composizione di inversioni non \u00e8 mai una inversione. La composizione di due inversioni aventi lo stesso centro e potenze (cio\u00e8 il quadrato del raggio del cerchio di inversione) formula_61 e formula_62 \u00e8 una omotetia con quello stesso centro e potenza il rapporto formula_63. Come visto in precedenza se le potenze delle inversioni sono uguali la composizione \u00e8 l'identit\u00e0 cio\u00e8 un'omotetia di rapporto 1.\nRette e circonferenze.\nUna inversione manda rette e circonferenze in rette e circonferenze. Valgono infatti i fatti seguenti:\nDue punti qualunque e i loro inversi appartengono ad una stessa circonferenza, oppure sono allineati con il centro d'inversione.\nSi pu\u00f2 osservare che se chiamiamo formula_71 l'insieme che contiene tutte le rette e le circonferenze del piano allora formula_71 \u00e8 un insieme globalmente invariante rispetto l'inversione circolare per quanto appena detto. Cio\u00e8 dato formula_73 allora formula_74.\nMappa conforme.\nL'inversione \u00e8 una mappa conforme. Si tratta cio\u00e8 di una funzione che preserva gli angoli fra curve piane. Ad esempio, le circonferenze ortogonali a formula_5 sono insiemi globalmente invarianti (o figure unite) per l'inversione: vengono cio\u00e8 trasformati in se stessi.\nUn'altra conseguenza di questa propriet\u00e0 \u00e8 che data una curva formula_76 nel piano e il suo cerchio osculatore formula_58 in un punto formula_78 allora l'immagine di questo cerchio formula_79 \u00e8 il cerchio osculatore della curva immagine nell'immagine del punto formula_80.\nOrientazione.\nCome la riflessione, l'inversione cambia l'orientazione del piano (o della sfera).\nNel piano cartesiano.\nIntroducendo un sistema di riferimento cartesiano ortogonale formula_81 la cui origine coincida con il centro dell'inversione, \u00e8 possibile esprimere l'inversione formula_6 come la trasformazione che trasforma il punto formula_83 nel punto formula_84 tramite le equazioni:\nEsempio.\nAnalizziamo l'effetto di una inversione con raggio formula_86 sulle curve seguenti:\nQueste sono rispettivamente una retta passante per l'origine ed una circonferenza centrata nell'origine, di raggio unitario. La trasformazione inversa ha lo stesso aspetto di quella originaria (perch\u00e9 l'inversione \u00e8 una involuzione), e cio\u00e8\nSostituendo si ottiene quindi\nda cui si ottiene \nLa retta trasformata coincide quindi con quella di partenza.\nPer la seconda curva, vale\nda cui si ottiene \nLa trasformata \u00e8 quindi una circonferenza di raggio pi\u00f9 grande, pari a formula_94.\nNel piano complesso.\nUna inversione nel piano complesso pu\u00f2 essere descritta in modo pi\u00f9 stringato. Ad esempio, l'inversione di centro l'origine e raggio formula_4 \u00e8 descritta nel modo seguente:\nSi pu\u00f2 osservare che nel caso in cui il raggio considerato sia unitario allora l'inversione circolare di formula_97 coincide con l'inverso complesso del coniugato di formula_97. Cio\u00e8 se formula_99, allora accade che formula_100\nFunzioni olomorfe e antiolomorfe.\nL'inversione \u00e8 una funzione antiolomorfa. Non \u00e8 una funzione olomorfa perch\u00e9 cambia l'orientazione del piano.\nLa composizione di due inversioni \u00e8 per\u00f2 sempre una funzione olomorfa: si tratta di un biolomorfismo dalla sfera di Riemann in s\u00e9. Una tale trasformazione \u00e8 detta trasformazione di M\u00f6bius.\nIn dimensione pi\u00f9 alta.\nL'inversione pu\u00f2 essere definita analogamente in dimensione 3 o superiore. In questo caso, l'inversione \u00e8 effettuata rispetto ad una sfera, o ad una ipersfera. Molte delle propriet\u00e0 elencate per il piano vengono generalizzate.\nDefinizione.\nL'inversione di centro formula_101 e raggio formula_4 in formula_1 \u00e8 la mappa\nQui formula_101 \u00e8 un punto di formula_1, centro dell'inversione. L'inversione \u00e8 definita su tutto formula_1, tranne che in formula_101. Per\u00f2 si estende a tutta la sfera\nponendo\nL'estensione \u00e8 una funzione continua e biunivoca della sfera in s\u00e9\nPropriet\u00e0.\nInvoluzione.\nL'inversione \u00e8 una involuzione, cio\u00e8 formula_112 \u00e8 la funzione identit\u00e0. In particolare, \u00e8 un omeomorfismo della sfera in s\u00e9.\nPiani e sfere.\nFissato formula_113, una inversione manda piani affini e sfere formula_114-dimensionali in s\u00e9 (una sfera formula_114-dimensionale \u00e8 una sfera contenuta in uno spazio affine di dimensione formula_116). Piani contenenti il centro vengono lasciati invarianti, sfere non contenenti il centro vengono trasformate in altre sfere non contenenti il centro, mentre piani non contenenti il centro vengono trasformati in sfere contenenti il centro (e viceversa).\nMappa conforme.\nL'inversione \u00e8 una mappa conforme (sia se considerata sullo spazio, che sulla sfera). Per verificarlo basta notare che l'inversione pu\u00f2 essere scritta come composizione di mappe olomorfe. Altrimenti si pu\u00f2 calcolare esplicitamente la derivata nello spazio euclideo e notare che si tratta di una similitudine, in quanto la derivata \u00e8 formata da una omotetia e da una riflessione, questo basta per implicare la conformit\u00e0 della primitiva. La derivata, nel caso in cui il centro dell'inversione sia l'origine, assume la seguente forma:\nSi nota che la parte a sinistra \u00e8 uno scalare e quindi realizza un omotetia di centro l'origine. La parte destra invece \u00e8 la riflessione rispetto all'iperpiano perpendicolare al vettore formula_118, che in particolare \u00e8 una isometria."}
{"id": "81387", "revid": "1543377", "url": "https://it.wikipedia.org/wiki?curid=81387", "title": "Principio antropico", "text": "Il principio antropico afferma, in ambito fisico e cosmologico, che le osservazioni scientifiche sono soggette ai vincoli dovuti alla nostra esistenza di osservatori, cercando di spiegare, sulla base di tale concetto, le attuali caratteristiche dell'Universo.\nIl termine \u00abprincipio antropico\u00bb fu coniato nel 1973 da Brandon Carter durante il simposio \"Confronto delle teorie cosmologiche con i dati delle osservazioni\" tenutosi a Cracovia nel quadro delle celebrazioni per il cinquecentesimo anniversario della nascita di Niccol\u00f2 Copernico. Nel suo intervento (Large Number Coincidences and the Anthropic Principle in Cosmology) Carter notava che \u00ab\u2026anche se la nostra situazione non \u00e8 \"centrale\", \u00e8 inevitabilmente per certi versi privilegiata\u00bb. Con tale affermazione intendeva mettere in guardia dall'uso eccessivo del principio copernicano e si proponeva di riportare all'attenzione degli scienziati un'apparente ovviet\u00e0: l'universo e le sue leggi non possono essere incompatibili con l'esistenza umana.\nProposto inizialmente come metodo di ragionamento, il principio antropico \u00e8 stato nel tempo variamente interpretato.\nOrigine ed enunciato originale.\nIl principio in realt\u00e0 era gi\u00e0 stato invocato prima che Carter lo formalizzasse. Nel 1957 Robert Dicke scrisse che \u00abL'et\u00e0 dell'universo \"ora\" non \u00e8 casuale ma condizionata da fattori biologici \u2026 [cambiamenti nei valori delle costanti fondamentali della fisica] precluderebbero l'esistenza dell'uomo per considerare il problema\u00bb. Infatti l'uso di \"principi antropici\", ovvero di approcci finalistici, ebbe in passato pi\u00f9 successo, o meno pregiudizi sfavorevoli, rispetto al periodo attuale. Ad esempio le obiezioni di Kelvin e Maxwell alle teorie di Darwin furono di tipo prettamente antropico.\nL'enunciato di Carter ha due formulazioni denominate \"debole\" e \"forte\":\nCarter present\u00f2 le sue idee sul principio antropico nel 1974 in una pubblicazione dell'Unione Astronomica Internazionale. Successivamente, nel 1983, sostenne che nella sua forma originale il principio intendeva solo mettere in guardia astrofisici e cosmologi da possibili errori nell'interpretazione dei dati astronomici e cosmologici se i vincoli biologici dell'osservatore venivano presi in considerazione. Sottoline\u00f2 come un qualsiasi teorema scientifico, per poter essere considerato valido in cosmologia, non dovesse includere come condizione di validit\u00e0 l'impossibilit\u00e0 dell'esistenza di forme di vita nel cosmo. \nIl principio antropico sottolinea dunque che viviamo in un universo che di fatto permette l'esistenza della vita come noi la conosciamo. Ad esempio se, alla nascita dell'universo, una o pi\u00f9 costanti fisiche fondamentali avessero avuto un valore differente, non si sarebbero formate stelle, galassie, pianeti e la vita come la conosciamo non sarebbe stata possibile. Di conseguenza nel formulare teorie scientifiche bisogna porre attenzione a che siano compatibili con la nostra esistenza. Il principio, semplice in s\u00e9, ma non banale, \u00e8 stato variamente interpretato, sino a essere impiegato per giustificare visioni di opposto significato.\nDiversi testi sostengono che il principio antropico potrebbe spiegare costanti fisiche quali la costante di struttura fine, il numero di dimensioni dell'universo, e la costante cosmologica. In s\u00e9 il principio, nella sua formulazione debole, non spiega ma restringe il campo delle possibili teorie e ne giustifica alcune.\nInterpretazione cosmologica.\nLa reinterpretazione dell'enunciato di Carter, effettuata nel 1986 da John D. Barrow e Frank J. Tipler nel libro \"The Anthropic Cosmological Principle\" (Il principio antropico cosmologico) dest\u00f2 controversie, in quanto gli autori proponevano una nuova tipologia di principio antropico, denominata \"principio antropico ultimo\", per spiegare le coincidenze apparentemente incredibili che permettono l'esistenza del nostro universo e della vita intelligente all'interno di esso. Barrow e Tipler sottolinearono che tutte le caratteristiche dell'universo sembrano dipendere da un insieme di costanti cosmologiche fondamentali che allo stato attuale di conoscenza sono considerate indipendenti. Siccome non tanto lo sviluppo di vita intelligente, ma la stessa esistenza dell'universo come lo conosciamo verrebbe meno in caso di variazioni infinitesime di questi valori, conclusero che non si pu\u00f2 studiare la struttura attuale dell'universo senza tenere in conto le nostre esigenze fisiche.\nNel loro libro enunciarono tre nuove versioni del principio antropico, divergendo dall'enunciato di Carter:\nBarrow e Tipler derivano il principio antropico ultimo da quello forte, considerando che non ha senso un universo capace di produrre vita intelligente che non duri a sufficienza per svilupparla. Bench\u00e9 sottolineino che il loro compito sia semplicemente di esporre teorie, \"non\" di crederci, spingono verso una visione assai diversa da quella di Carter.\nIl dibattito.\nLe tesi di Carter, e ancor pi\u00f9 quelle di Barrow e Tipler, diedero inizio a numerosi contributi e controversie, fra cui:\nCritiche della comunit\u00e0 scientifica.\nMancanza di capacit\u00e0 predittiva.\nCon riferimento in particolare al principio antropico debole, \u00e8 stato affermato che esso non \u00e8 in grado di fornire predizioni verificabili scientificamente e quindi non \u00e8 una teoria scientifica.\nTuttavia John Leslie, un filosofo della scienza, formula alcune predizioni in base al principio antropico forte, nella versione di Carter:\nDa un punto di vista prettamente scientifico ci attendiamo, in base al principio antropico, che le costanti di natura che assumono valori \"particolari\" (prossimi a zero o uno ad esempio) assumano valori che deviano dal valore particolare quel tanto che basta a supportare la vita. Un esempio in questo senso \u00e8 il valore piccolo (120 ordini di grandezza pi\u00f9 piccolo di quanto ci si aspetterebbe), ma apparentemente non nullo della costante cosmologica.\nMancanza di immaginazione.\nLa versione debole \u00e8 criticata in quanto \"enunciata per mancanza di immaginazione\" perch\u00e9 teorizza che nessun'altra forma di vita sia possibile (v. sciovinismo del carbonio). Tuttavia nella trattazione di Barrow e Tipler l'analisi non \u00e8 limitata alla vita basata sul carbonio, ma si estende anche a forme di vita esotiche (che gli autori ritengono altamente improbabili). Inoltre, la gamma di costanti che permetterebbe l'evoluzione di forme di vita basate sul carbonio potrebbe essere meno limitata di quanto proposto. La versione forte non risulta verificabile, dimostrabile, non necessaria, e non fornirebbe predizioni valide; quindi carente nei requisiti di validit\u00e0 teorica.\nPosizione del movimento del disegno intelligente.\nLa posizione dei sostenitori del movimento del Disegno Intelligente, consistente nella supposta esistenza di un'entit\u00e0 intelligente e onnipotente, ricade negli atteggiamenti di natura fideistica, pertanto estranei alle argomentazioni della scienza moderna.\nI propositori di tale movimento traggono supporto dal principio antropico, nella riformulazione forte di Barrow e Tipler: l'esistenza di universi alternativi sarebbe suggerita per altre ragioni e il principio antropico fornirebbe supporto aggiuntivo alla loro esistenza. Ipotizzando che alcuni universi possibili potrebbero supportare vita intelligente, alcuni universi reali devono farlo per davvero (e il nostro \u00e8 uno di questi). Comunque, alternative alla congettura del progetto intelligente non si limitano a proporre l'esistenza di universi alternativi. Inoltre si \u00e8 argomentato che il principio antropico, com'\u00e8 enunciato convenzionalmente, sarebbe in contrasto con le ipotesi avanzate dal movimento del progetto intelligente (cfr. la voce \"universo a taratura fine\").\nPregiudizio antropico e ragionamento antropico.\nNel 2002, Nick Bostrom, un filosofo, si \u00e8 chiesto se \"... \u00e8 possibile riassumere l'essenza degli effetti di selezione delle osservazioni in un enunciato semplice\".\nEgli concluse che era possibile, ma che \u00abmolti \"principi antropici\" sono semplicemente confusi. Alcuni, specialmente quelli che traggono ispirazione dagli scritti di Brandon Carter, sono ragionevoli, ma troppo deboli per svolgere un qualsiasi lavoro scientifico. In particolare, sostengo che le metodologie esistenti non permettono di derivare qualsiasi conseguenza osservazionale dalle teorie cosmologiche contemporanee, nonostante il fatto che queste teorie siano testate dagli astronomi abbastanza facilmente, in modo empirico. Per colmare questo vuoto metodologico serve una formulazione pi\u00f9 adeguata di come gli effetti della selezione delle osservazioni debbano essere tenuti in conto.\u00bb\nIl suo assunto \u00e8 \"che si deve pensare a s\u00e9 stessi come a osservatori casuali appartenenti a una classe di riferimento adeguata.\" Egli espande quest'idea in un modello di pregiudizio antropico e ragionamento antropico dovuto all'incertezza di non conoscere il proprio posto nel nostro universo - o addirittura chi \"noi\" siamo. Questo pu\u00f2 essere anche un modo di superare diversi limiti dei pregiudizi cognitivi inerenti agli esseri umani che compiono le osservazioni e condividono modelli del nostro universo usando la matematica, come suggerito nella scienza cognitiva della matematica.\nCollegamenti esterni.\nIn italiano:\nIn inglese:"}
{"id": "81388", "revid": "1226", "url": "https://it.wikipedia.org/wiki?curid=81388", "title": "Equi scomponibilit\u00e0", "text": ""}
{"id": "81389", "revid": "1226", "url": "https://it.wikipedia.org/wiki?curid=81389", "title": "San Pio V", "text": ""}
{"id": "81392", "revid": "599", "url": "https://it.wikipedia.org/wiki?curid=81392", "title": "Cerchio ortogonale", "text": ""}
{"id": "81393", "revid": "1862310", "url": "https://it.wikipedia.org/wiki?curid=81393", "title": "Angolo tra due curve", "text": "Langolo tra due curve che si incontrano in un punto \u00e8 il minore dei due angoli formati dalle rette tangenti alle due curve in quel punto.\nPerch\u00e9 quest'angolo esista, le due curve devono essere sufficientemente regolari in un intorno del punto di intersezione, ovvero entrambe devono ammettere una retta tangente nel punto. Questa definizione non \u00e8 limitata a due curve appartenenti ad un piano, ma si estende a curve che giacciono in spazi a tre o pi\u00f9 dimensioni.\nDue curve sono dette ortogonali in un punto quando il loro angolo in un punto d'intersezione \u00e8 un angolo retto. La relazione \"due curve sono ortogonali in un punto\" \u00e8 simmetrica.\nNel caso in cui le due curve siano delle circonferenze con esattamente due punti in comune, l'angolo tra di esse \u00e8 uguale in entrambi i punti.\nNella geometria analitica nel piano la formula per trovare l'angolo \u03b3 tra due curve di coefficiente angolare m1 e m2 \u00e8:\nformula_1"}
{"id": "81394", "revid": "339392", "url": "https://it.wikipedia.org/wiki?curid=81394", "title": "Linee ortogonali", "text": ""}
{"id": "81399", "revid": "599013", "url": "https://it.wikipedia.org/wiki?curid=81399", "title": "Lisippo", "text": "Ultimo tra i grandi maestri della scultura greca classica, fu attivo dal 372-368 a.C. fino alla fine del IV secolo a.C. Lavor\u00f2 per Alessandro Magno, che ritrasse numerose volte, e termin\u00f2 la propria carriera al servizio di un altro re macedone, Cassandro I, tra il 316 e il 311 a.C.\nBiografia.\nOriginario di Sicione, citt\u00e0 dell'Arcadia sul golfo di Corinto, nacque nei primi anni del IV secolo a.C. e si form\u00f2 verosimilmente sulle opere di Policleto e sulla scultura peloponnesiaca, nonostante Duride di Samo lo dicesse formato al di fuori di ogni scuola e maestro, ovvero studioso della natura su consiglio di Eupompo, forse enfatizzando troppo il tema letterario del genio autodidatta.\nFu soprattutto bronzista e lavor\u00f2 a lungo nella sua citt\u00e0 per poi spostarsi in vari centri della Grecia (Olimpia, Corinto, Rodi, Delfi, Atene) e dell'Italia (Taranto).\nMor\u00ec in data non precisata, ma sicuramente in et\u00e0 molto avanzata, come testimonia la notizia di un ritratto di Seleuco I Nicatore, quindi visse fino alla fine del secolo.\nOpere.\nLa prima opera di cui ci giunge notizia grazie a Pausania \u00e8 la statua eretta a Olimpia per le vittorie atletiche di Troilo nel 372 a.C. Insieme all'opera di Lisippo, Pausania nomina altre opere di bronzisti sicioni configurando l'ambiente entro il quale all'inizio della propria carriera operava colui che ne avrebbe in seguito cambiato le regole. Di questo suo primo lavoro ci resta la base recante l'iscrizione, rinvenuta sul luogo.\nDi uno Zeus Nemeios:realizzato per Argo, attribuito a Lisippo da Pausania, ci \u00e8 giunto il riflesso tramite l'immagine su una moneta argiva di et\u00e0 imperiale: vi si legge una precoce realizzazione di quello schema antitetico che rester\u00e0 tipicamente lisippeo, con un lato del corpo in tensione, in questo caso il destro, che regge sulla gamba il peso del corpo e tiene lo scettro saldamente puntato a terra, e un altro rilassato verso il quale si scarica la tensione del lato opposto con il volgersi della testa.\nLa nota tipologia dell'\"Eracle in riposo\", conosciuta soprattutto attraverso la versione dello Ercole Farnese, attribuita a Lisippo dall'iscrizione sulla base dell'esemplare di Firenze, potrebbe avere origine in un precedente esemplare in bronzo prodotto per Argo intorno al 340 a.C., di cui si ipotizza l'esistenza in seguito al ritrovamento di una copia marmorea di et\u00e0 adrianea rinvenuta nelle Terme della citt\u00e0 nel 1954, corrispondente all'immagine riprodotta su un tetradrammo di Argo del 290 a.C. circa. Vi si trova, oltre allo schema antitetico precedentemente descritto, il movimento spiraliforme prodotto dal protendersi nello spazio degli arti della parte sinistra in opposizione al braccio destro portato dietro la schiena. Quest'ultimo aspetto iconografico sembra essere stato introdotto da Apelle e importato nel mondo della scultura da Lisippo come uno tra i frequenti scambi tra i due artisti di Sicione attestati in letteratura da Sinesio. La datazione dell'ipotizzato originale bronzeo argivo \u00e8 resa corrispondente a quella della \"base di Corinto\" con la firma di Lisippo dove per la prima volta si documenta un altro tipico schema utilizzato da Lisippo (originariamente policleteo) che prevedeva entrambe le piante dei piedi interamente aderenti alla base.\nTra il 343 e il 340 a.C. si data il soggiorno di Lisippo a Mieza, chiamatovi insieme ad altri artisti da Filippo II di Macedonia, per l'educazione del giovane Alessandro. In questa occasione avvenne quell'incontro tra Lisippo e Aristotele che tanta influenza dovette avere sul concetto di \"mimesi\" quale si sarebbe sviluppato nel pensiero del filosofo. Tra i temi pi\u00f9 frequenti del periodo, svolti da tutti gli artisti confluiti a Mieza, vi era quello della \"Caccia al leone\", tra le attivit\u00e0 presenti nell'educazione del giovane principe ed \u00e8 a quest'epoca che occorre datare l'originale plastico attribuibile a Lisippo da cui deriva il mosaico pavimentale di Pella e che attraverso quest'ultimo ci appare debitore dei fregi nel Mausoleo di Alicarnasso. In seguito Lisippo ritrasse Alessandro in combattimento, in varie pose eroiche e atteggiamenti divinizzati (come nel ritratto di Alessandro Magno di Monaco di Baviera). Tra le opere prodotte per il sovrano ci furono la statua di Alessandro appoggiato alla lancia, Alessandro nella battaglia del Granico nonch\u00e9 il suo sarcofago, gi\u00e0 ad Alessandria d'Egitto, perduto durante le guerre tra cristiani e pagani.\nSeguirono, dopo la Battaglia di Cheronea (338 a.C.), il donario (v. Agias) commissionato da Daoco II e, datato intorno al 335 a.C., l'Eros di Tespie opere in cui appare il tipico protendersi dell'opera nello spazio (per quanto riguarda l'Agias il dato si intuisce dalle riproduzioni ceramografiche) che culminer\u00e0 nell'\"Apoxiomenos\".\nIl \"gruppo del Granico\", destinato al santuario di Zeus a Dion per commemorare i soldati caduti nella omonima battaglia del 334 a.C., era composto da venticinque statue equestri in bronzo ed \u00e8 descritto da Plinio, che lo vide a Roma, dove era stato portato nel 146. Dopo il 331 a.C. Lisippo realizza la \"Quadriga del Sole\"; ancora legata al periodo di Alessandro \u00e8 l'allegoria del \"Kairos\", simbolo del momento propizio per il quale cre\u00f2 una iconografia che ebbe in seguito molta fortuna. Da situare dopo la morte di Alessandro \u00e8 invece l'\"Apoxiomenos\", del quale resta celebre copia al Vaticano. Intorno al 320 a.C. collabora con Leocare al gruppo votivo dedicato da Cratero a Delfi.\nAlle \"fatiche di Eracle\", gruppo statuario bronzeo per la citt\u00e0 di Alizia, segu\u00ec la commissione, da parte dei Tarantini, per l'esecuzione a Taranto di una statua alta circa 17 metri di Zeus, raffigurato in posizione eretta vicino a un pilastro sormontato da un'aquila e nell'atto di scagliare una folgore, secondo l'iconografia locale dello Zeus Kataibates. Il secondo colosso eseguito per i Tarantini era un Eracle meditante di cui riferisce Strabone.\nStile.\nPlinio il Vecchio espresse su Lisippo un giudizio che racchiude molto dell'opinione di cui esso godeva nel mondo antico ed \u00e8 ancora oggi in massima parte valido: \u00ab\u00c8 fama che Lisippo abbia contribuito molto al progresso dell'arte statuaria, dando una particolare espressione alla capigliatura, impicciolendo la testa rispetto agli antichi, e riproducendo il corpo pi\u00f9 snello e pi\u00f9 asciutto; onde la statua sembra pi\u00f9 alta. Non c'\u00e8 parola latina per rendere il greco \"symmetria\", che egli osserv\u00f2 con grandissima diligenza sostituendo un sistema di proporzioni nuovo e mai usato alle statue \"quadrate\" degli antichi. E soleva dire comunemente che essi riproducevano gli uomini come erano, ed egli invece come all'occhio appaiono essere. Una sua caratteristica \u00e8 di aver osservato e figurato i particolari e le minuzie anche nelle cose pi\u00f9 piccole\u00bb.\nLisippo and\u00f2 oltre il canone di Policleto introducendo in scultura quegli accorgimenti prospettici che gi\u00e0 venivano usati in architettura. Per i Greci infatti la visione si materializzava attraverso sfere successive che si propagavano dalla forma dell'occhio e che influenzavano la percezione degli oggetti stessi, deformandoli. In questo senso va motivata la riduzione della testa, rispetto alla misura tradizionale di 1/8 del corpo, e accentuando lo slancio dei corpi snelli e longilinei. Il nuovo canone introdotto da Lisippo ci \u00e8 stato trasmesso da Vitruvio (III, 1-3).\nL'\"Apoxy\u00f3menos\", con la sua proiezione delle braccia in avanti, \u00e8 considerata la prima scultura pienamente tridimensionale dell'arte greca, che per essere apprezzata appieno richiede che lo spettatore vi faccia il giro attorno. \nInoltre, in qualit\u00e0 di ritrattista del sovrano, Lisippo \u00e8 considerato il fondatore del ritratto individuale che, riproducendo l'aspetto esteriore del soggetto, ne suggeriva anche le implicazioni psicologiche ed emotive. Fino ad allora il particolare senso collettivo delle citt\u00e0 greche aveva frenato l'interesse verso la rappresentazione dell'individuo e tutti i ritratti dei secoli precedenti (come quelli di Pericle, di Socrate, di Eschilo...) sono da considerarsi dei puri \"tipi\" ideali (l'eroe, il filosofo, il letterato). All'interno della bottega tuttavia, chi condurr\u00e0 alle ultime conseguenze tali premesse sar\u00e0 Lisistrato, mentre in Lisippo l'allontanamento dalla tradizione signific\u00f2, per quanto possibile, assoggettamento del vero alla libert\u00e0 del soggetto creatore.\nAltre opere attribuite a Lisippo e copie romane dagli originali.\nLa produzione di Lisippo \u00e8 stimata da Plinio in circa 1500 opere, repliche e riduzioni comprese, mentre le opere sono circa cinquanta (comprendono quelle conosciute solo tramite fonti letterarie, quelle di cui si conoscono copie o riproduzioni varie, o di cui sono rimaste le basi originali e quelle attribuite su basi stilistiche) e i soggetti rappresentati poco pi\u00f9 di una decina. Molte sono le statue degli atleti vincitori dei Giochi olimpici, e si ha inoltre notizia di numerose quadrighe in marmo ed in bronzo.\nLa scuola di Lisippo.\nLa scuola di Lisippo fiorisce secondo Plinio intorno al 296-293 a.C.; la sua fase tarda, intorno al 280 a.C., \u00e8 gi\u00e0 intrisa di elementi classicistici. Ne fanno parte il fratello Lisistrato e i tre figli di Lisippo, Euticrate, Daippo e Boida; il primo \u00e8 ricordato come il migliore da Plinio. Altri allievi di Lisippo furono Carete di Lindo e Eutichide. Il primo fu autore del notissimo \"colosso di Rodi\", eretto a cavallo tra III e II secolo a.C., il secondo \u00e8 noto per la sua \"Tyche\", personificazione della nuova citt\u00e0 di Antiochia (intorno al 300 a.C.). Un allievo di Euticrate di nome Tisicrate, ricordato come particolarmente vicino alla maniera del grande maestro di Sicione, fu a sua volta il maestro di Senocrate di Sicione (o di Atene), scultore e teorico dell'arte, ricordato da Plinio come propria fonte."}
{"id": "81402", "revid": "767487", "url": "https://it.wikipedia.org/wiki?curid=81402", "title": "SGI Indigo", "text": "La linea di computer workstation SGI Indigo venne prodotta da SGI agli inizi degli anni novanta.\nI primi Indigo (nome in codice \"Hollywood\") erano basati sulla scheda madre IP12, sviluppata sulla base dell'architettura MIPS a 32 bit del processore RISC R3000A e con banchi di memoria proprietari.\nLe versioni pi\u00f9 recenti (nome in codice \"Blackjack\") utilizzavano la scheda IP20 con 2 moduli processore rimovibili contenenti i processori a 64 bit MIPS R4000 o 4400. Questo modello supportava memorie DIMM a 72 pin con controllo di parit\u00e0.\nLe workstation Indigo furono progettate per eseguire la versione SGI di UNIX chiamata IRIX. Gli Indigo basati sul processore R3000 vennero supportati dalla versione 5.3 del sistema operativo, mentre il supporto ai processori R4000 e R4400 venne introdotto dalla versione 6.5.\nLe workstation Indigo sono state considerate tra le migliori nel campo grafico della loro era, e rimasero sostanzialmente ineguagliate nell'ambiente del rendering tridimensionale. Gli Indigo erano equipaggiati con un framebuffer bidimensionale o, in caso di uso in ambito 3D, con un sottosistema grafico, l'Elan, che includeva da 1 a 4 motori geometrici.\nLa sottosezione audio veniva gestita da un DSP Motorola 56000.\nIl design della linea Indigo era basato su di un semplice cubo di color indaco (in inglese \"indigo\"). Tutte le periferiche si connettevano con il bus di espansione GIO32.\nLa linea Indigo venne superata con l'introduzione della linea Indigo2 (e nel mercato budget dalla linea Indy), sebbene gli Indigo continuarono ad essere utilizzati in campi specifici anche successivamente.\nCuriosit\u00e0.\nLa forma della Sony PlayStation 2 deriva quasi interamente dalla forma della workstation Indigo2."}
{"id": "81405", "revid": "1921867", "url": "https://it.wikipedia.org/wiki?curid=81405", "title": "Home recording", "text": "Con il termine Home Recording si indica l'attivit\u00e0 di registrazione audio in ambito casalingo, attraverso la creazione di uno studio di registrazione di livello semi-amatoriale.\nLa sua popolarit\u00e0 \u00e8 in continua crescita grazie all'aumento di dispositivi audio dedicati ad un prezzo accessibile, anche ottimizzati per l'utilizzo da parte di neofiti o dilettanti.\nEquipaggiamento di un Home recording Studio.\nUn Home recording studio si basa prevalentemente sulla tecnica di hard disk recording tramite una digital audio workstation (DAW) costituita da un personal computer (con sistema operativo variabile tra Windows, Mac o Linux) e l'utilizzo di cuffie per l'ascolto, a differenza di studi di registrazione professionali dove la DAW \u00e8 costituita da prodotti proprietari, o sostituita/implementata dai vari componenti necessari alla registrazione e mixaggio: Mixer consolle, registratore, processori di dinamica, effettistica, impianto di ascolto multidevice in ambiente con acustica trattata per offrire risposta neutra.\nPer poter registrare in un Home recording studio la strumentazione minima \u00e8 costituita da un computer dotato di interfaccia audio (gi\u00e0 integrata nella scheda madre del computer - con qualit\u00e0 e connessioni per\u00f2 spesso molto limitate - oppure, di qualit\u00e0 anche ottima, aggiunta internamente, internamente con espansioni esterne, o esternamente tramite porta USB, o Firewire, Thunderbolt, similari successive), microfoni e/o direct box con preamplificatori (se si registrano sorgenti/strumenti esterni al computer), software di registrazione (generalmente multitraccia, anzich\u00e9 solo stereofonica) che spesso integra software di composizione tramite sistema MIDI (sequencer), ed eventualmente una tastiera musicale muta per agevolare la composizione (o suonarvi direttamente quanto da registrare).\nCon l'utilizzo di programmi audio specifici (esempio: Bitwig Studio, Ableton Live, Cubase, Reaper, Sonar, Logic, ProTools, ecc.) e relativi plug-in, si pu\u00f2 infatti eludere la necessit\u00e0 di avere a disposizione diversi dispositivi audio esterni (\"outboard\").\nScheda audio.\nLa scheda audio \u00e8 la periferica che converte in forma digitale il segnale elettrico analogico prodotto da microfoni, strumenti musicali o altre sorgenti analogiche (funzione ADC), per consentirne l'elaborazione e la memorizzazione da parte del computer; generalmente \u00e8 lei ad effettuare anche la conversione inversa - da segnale elettrico di segnali digitali ad analogico - per consentire l'amplificazione e quindi l'ascolto dei suoni registrati/prodotti dal computer, tramite cuffie o altoparlanti.\nLa risoluzione utilizzata nella registrazione varia di caso in caso, ma la pi\u00f9 diffusa \u00e8 di 16/24 Bit a 44\u00a0100/48\u00a0000\u00a0Hz.\nNelle schede audio pi\u00f9 accessoriate - specialmente quelle esterne - alcuni canali di ingresso sono dotati di alimentazione phantom attivabile, necessaria per utilizzarvi alcuni microfoni a condensatore.\nL'outboard.\nNell'audio, con il termine outboard (\"fuori tavola\", \"fuori banco\") si intendono apparecchiature poste fuori dalla componente principale del sistema, che vi aggiungono funzioni accessorie, a volte gi\u00e0 integrate in sistemi similari (non quindi gli strumenti musicali o impianti di ascolto, monitor video e altri apparecchi che per natura hanno funzione anche slegata dal sistema audio); ci\u00f2 deriva dalla situazione in cui la componente principale del sistema era il Mixer, a cui con appositi cablaggi opzionali - in ingresso, o tramite insert, o mandate ausiliarie - potevano essere aggiunte funzioni esterne ulteriori (poste fuori dal banco), che a seconda del periodo storico sono variate tra preamplificatori/preamplificatori di qualit\u00e0 superiore, alimentazione phantom, adattatori di impedenza, equalizzatori/equalizzatori avanzati, processori di dinamica (ovvero tutti quei device che potevano essere parte di una channel strip di un mixer di fascia \"top\", ma risultare omesse in mixer \"entry-level\"), effettistica (riverberi, echo, distorsori, etc.)."}
{"id": "81408", "revid": "614713", "url": "https://it.wikipedia.org/wiki?curid=81408", "title": "Mitreo", "text": "Il mitreo era il centro del culto ed il luogo di incontro dei seguaci del Mitraismo.\nCaratteristiche.\nSi trattava di una cavit\u00e0 o di una caverna naturale adattata, talvolta gi\u00e0 utilizzata da precedenti culti religiosi locali, oppure di un edificio artificiale che imitava una caverna; quando possibile, il mitreo era costruito all'interno o al di sotto di un edificio esistente. Anche quando non erano collocati in luoghi sotterranei, i mitrei erano comunque luoghi oscuri e privi di finestre. \nIl sito di un mitreo solitamente pu\u00f2 essere anche identificato dalla sua entrata separata o da un vestibolo. Il suo spazio interno a forma di rettangolo, chiamato \"spelaeum\" o \"spelunca,\" solitamente prevede panchine lungo le mura laterali per il banchetto rituale, detto anche agape e una nicchia al fondo, prima della quale era posto un altare. Sul soffitto era solitamente dipinto un cielo stellato con la riproduzione dello zodiaco e dei pianeti. \nSul fondo del mitreo, rappresentazione del cosmo, era posta la scultura della tauroctonia che raffigura Mitra che compie l'uccisione rituale del toro cosmogonico. Secondo il filosofo Porfirio (III sec. d. C.) \u00abfu Zoroastro il primo a consacrare a Mitra, padre e artefice di tutte le cose, un antro naturale situato nei vicini monti della Persia, ricco di fiori e fonti: l'antro per lui recava l'immagine del cosmo di cui Mitra \u00e8 demiurgo, e le cose situate nell'antro [...] erano simboli degli elementi cosmici e delle regioni del cielo.\u00bb\nNel Mitraismo l'acqua svolgeva un ruolo purificatorio importante, pertanto nelle vicinanze del santuario vi era spesso una sorgente naturale o artificiale.\nI mitrei, cos\u00ec differenti dai grandi templi dedicati alle divinit\u00e0 dei culti pubblici, si distinguevano anche per il fatto di essere di dimensioni modeste; il servizio di culto, che terminava in un banchetto comune, era officiato da una piccola comunit\u00e0, solitamente formata da qualche dozzina di persone.\nMitrei in Italia.\nLazio.\nMitrei di Roma.\nVi sono a Roma almeno altri 15 mitrei in varie parti della citt\u00e0, non tutti visitabili.\nUmbria.\nAnche le cosiddette \"Grotte di San Fortunato\", a Montefalco (Pg), nei pressi dell'omonimo convento, possono essere ipoteticamente considerate delle piccole aule deputate al culto del mitraismo."}
{"id": "81410", "revid": "154639", "url": "https://it.wikipedia.org/wiki?curid=81410", "title": "Mitraismo", "text": "Il mitraismo o mithraismo fu un'antica religione ellenistica, basata sul culto di un dio chiamato \"Meithras\" che apparentemente deriva dal dio persiano Mitra e da altre divinit\u00e0 dello zoroastrismo. A differenza dello zoroastrismo fu una religione misterica.\nOrigine e diffusione.\nL'origine del mitraismo \u00e8 da identificarsi nell'area del Mediterraneo orientale intorno al II-I secolo a.C. Questa religione venne praticata anche nell'Impero romano, a partire dal I secolo d.C., per raggiungere il suo apice tra il III e il IV secolo, quando fu molto popolare tra i soldati romani. Il mitraismo scomparve come pratica religiosa in seguito al decreto Teodosiano del 391, che mise al bando tutti i riti pagani, e apparentemente si estinse poco pi\u00f9 tardi.\nIl culto di Mitra attir\u00f2 l'attenzione del mondo romano soprattutto per le sue concezioni misteriosofiche, che ruotavano intorno all'idea dell'esistenza dell'anima e della sua possibilit\u00e0 di pervenire attraverso le sette sfere planetarie all\"'aeternitas\".\nNonostante la religione facesse professione di universalismo, questo culto escludeva le donne e fu praticato da ristrette, anche se influenti, \"\u00e9lite\" formate soprattutto dai militari e, in parte, da \"burocrati\" e amministratori.\nPrincipi.\nFonti sul mitraismo.\nEssendo una religione misterica di iniziazione, al pari dei misteri eleusini, il mitraismo non diede luogo alla diffusione di un corpo di scritture rivelate e anche i suoi rituali erano tenuti segreti e riservati agli iniziati.\nLe scarne informazioni scritte sul mitraismo provengono da scrittori cristiani o pagani, ma non aderenti al mitraismo, oppure sono frutto dell'applicazione ipotetica al mitraismo di notizie sul dio Mitra provenienti dallo zoroastrismo.\nIl mitraismo \u00e8 documentato soprattutto dalle scoperte archeologiche, iconografiche ed epigrafiche dei suoi templi, i mitrei, risalenti al tardo Impero Romano.\nSan Girolamo descrive i sette gradi dell'iniziazione mitriaca (\"epistola CVII,2 ad Laetam\"). Tertulliano riferisce che l'iniziato veniva segnato in fronte come \"soldato di Mitra\" (\"De Praescriptione haereticorum\", 40) e che agli adepti venivano prescritte abluzioni purificatorie, simili al battesimo cristiano (\"De baptismo\", 5).\nIl contenuto dottrinale del mitraismo, quindi, \u00e8 quasi esclusivamente il prodotto di interpretazioni moderne. Nei primi decenni del XX secolo \u00e8 stata accolta universalmente la ricostruzione di Franz Cumont. La ripresa degli studi mitraici negli anni settanta ha portato a interpretazioni sostanzialmente diverse.\nIl mitreo.\nIl centro del culto e il luogo di incontro dei seguaci era il mitreo, una cavit\u00e0 o caverna naturale adattata, di preferenza gi\u00e0 utilizzata da precedenti culti religiosi locali, oppure un edificio artificiale che imitava una caverna. I mitrei erano luoghi tenebrosi e privi di finestre, anche quando non erano collocati in luoghi sotterranei. Quando possibile, il mitreo era costruito all'interno o al di sotto di un edificio esistente. Il sito di un mitreo pu\u00f2 essere anche identificato dalla sua entrata separata o vestibolo, la sua caverna a forma di rettangolo, chiamata \"spelaeum\" o \"spelunca,\" con due panchine lungo le mura laterali per il banchetto rituale, e il suo santuario all'estremit\u00e0, spesso in una nicchia, prima del quale vi era l'altare. Sul soffitto in genere era dipinto un cielo stellato con la riproduzione dello zodiaco e dei pianeti.\nI mitrei, cos\u00ec diversi dai grandi edifici templari dedicati alle divinit\u00e0 dei culti pubblici, si distinguevano anche per le loro dimensioni modeste.\nil servizio di culto, che terminava in un banchetto comune, era officiato da una piccola comunit\u00e0, solitamente formata da poche dozzine di persone. Nonostante il grande numero di mitrei ritrovati in ogni parte dell'impero romano la loro esigua dimensione mostra che gli aderenti al culto costituirono sempre una percentuale insignificante della popolazione.\nNel mitraismo l'acqua sembra svolgere un ruolo purificatorio importante e spesso nelle vicinanze del santuario vi era una sorgente naturale o artificiale.\nIconografia.\nIn ogni tempio mitraico, il posto d'onore era occupato da una rappresentazione del dio Mitra, in genere raffigurato nell'atto di uccidere un toro sacro, (tauroctonia): questa scena rappresenterebbe un episodio mitologico, pi\u00f9 che un sacrificio animale.\nIl mito, secondo la ricostruzione fantasiosa e priva di fonti di Cumont, racconta infatti che Mitra affronta un giorno il dio Sole e lo sconfigge. Il Sole allora stringe un patto di alleanza con il dio che suggella donandogli la corona raggiata. In un'altra sua eroica impresa, Mitra cattura il Toro e lo conduce in una caverna. Ma il Toro fugge e il Sole, memore del patto fatto, se ne accorge e manda al dio un corvo quale suo messaggero con il consiglio di ucciderlo. Grazie all'aiuto di un cane, Mitra raggiunge il Toro, lo afferra per le froge e gli pianta un coltello nel fianco. Allora dal corpo del toro nascono tutte le piante benefiche per l'uomo e in particolare dal midollo nasce il grano e dal sangue la vite. Ma Ahriman, che nel culto mitriatico rappresenterebbe il Dio del Male, invia un serpente e uno scorpione per contrastare questa profusione di vita. Lo scorpione cerca di ferire i testicoli del toro mentre il serpente ne beve il sangue, ma invano. Alla fine il Toro ascende alla Luna dando cos\u00ec origine a tutte le specie animali. Cos\u00ec, Mitra e il Sole suggellano la vittoria con un pasto che rimarr\u00e0 nel culto sotto il nome di \"agape\".\nNella raffigurazione quindi, oltre a Mitra, il Toro, il Sole, e la Luna sono presenti i quattro animali, ovvero il serpente, lo scorpione, il cane e il corvo.\nUn'interpretazione del mito di tipo astronomico, e quindi totalmente diversa dalla precedente \u00e8 stata recentemente proposta da David Ulansey, che osserv\u00f2 che tutti i personaggi che compaiono nel mito corrispondono a costellazioni: Mitra sarebbe associato con Perseo, la cui costellazione si trova al di sopra di quella del Toro.\nIn altre iconografie viene rappresentato il dio Mitra nascente da una roccia, generato sulle sponde di un fiume all'ombra di un albero sacro, secondo il mito sulla sua nascita.\nNelle iconografie la divinit\u00e0 viene spesso rappresentata insieme a due personaggi, detti i dadofori o portatori di fiaccole: i loro nomi erano \"Cautes e Cautopates\". Il primo dei due porta la fiaccola alzata, l'altro abbassata: rappresenterebbero il ciclo solare, dall'alba al tramonto, e allo stesso tempo il ciclo vitale: il calore luminoso della vita e il freddo gelido della morte.\nI ranghi.\nI membri di un mitreo erano divisi in sette ranghi. I primi quattro livelli sembrano rappresentare un progresso spirituale, mentre gli altri tre appaiono aver avuto uffici specializzati. Ognuno di essi si trovava sotto la speciale protezione di un corpo celeste.\nI sette gradi iniziatici erano:\nSecondo altre versioni del mito, a ogni grado era associata una porta, una sfera planetaria, un giorno della settimana e un metallo. Le varie versioni a volte differiscono per l'associazione dei pianeti. Una molto comune associa alla prima porta la Luna e l'argento, alla seconda il Mercurio e il ferro, alla terza Venere e lo stagno, alla quarta il Sole e l'oro, alla quinta Marte e la lega, alla sesta Giove e il bronzo e alla settima Saturno e il piombo. Queste differenze si spiegano col fatto che essendo un culto iniziatico, e quindi per pochi e sostanzialmente segreto, \u00e8 pensabile che nel tempo e in luoghi diversi i misteri abbiano subito alcuni cambiamenti.\nI sette gradi dell'iniziazione mitriaca sono raffigurati nel mitreo di \"Felicissimus\" a Ostia e nel mitreo di Santa Prisca a Roma.\nMitologia.\nUn'immagine bronzea di Mitra, che emerge da un anello zodiacale a forma di uovo, trovata associata a un mitreo lungo il Vallo di Adriano, e un'iscrizione trovata a Roma, lasciano supporre che Mitra possa essere stato visto come il dio-creatore orfico Phanes che emerse dall'uovo cosmico all'inizio del tempo, dando vita all'universo. Tale visione \u00e8 rafforzata da un bassorilievo al \"Museo Estense\" di Modena, che mostra Phanes che esce da un uovo, circondato dai dodici segni dello zodiaco.\nMitra \u00e8 anche descritto a volte come un uomo nato, o rinato, da una pietra (la \"'petra genitrix\"), intorno alla quale \u00e8 attorcigliato il serpente Ouroboros. Secondo lo scrittore Porfirio la caverna descritta nella tauroctonia rappresenterebbe un'immagine del cosmo, e quindi la roccia sarebbe il cosmo visto dall'esterno.\nUno dei motivi centrali del mitraismo \u00e8 il mito del sacrificio di un toro sacro, creato dalla divinit\u00e0 suprema Ahura Mazd\u0101, che Mitra uccide nella caverna, secondo quanto consigliato da un corvo, mandato da Ahura Mazda. In questo mito, dal corpo del toro morente spuntano piante, animali e tutti i frutti della terra. La figura del dio aveva anche una valenza di mediatore tra l'Uomo e il Dio supremo del mondo superiore e inferiore.\nSecondo James Frazer il mitraismo \u00e8 una religione misterica che adorava una divinit\u00e0 che resuscita dopo la morte, comparabile a Osiride-Horus o alla Persefone-Demetra dei misteri eleusini. Questa interpretazione \u00e8 per\u00f2 priva di riscontri iconografici o documentali.\nL'uccisione del Toro.\nSecondo alcuni storici, il culto di Mitra potrebbe simboleggiare la forza del Sole all'uscita dell'equinozio di primavera dalla costellazione del Toro verso la costellazione dell'Ariete, avvenuta nel XIX secolo a.C.\nLa morte del toro genera la vita e la fecondit\u00e0 dell'universo, il quale essendo pure il segno di Venere, mostra come l'astro con la sua energia, rigenera la natura.\nIn effetti, in molte rappresentazioni della \"tauroctonia\" (uccisione col toro), la scena comprende anche i simboli del Sole, della Luna, dei sette pianeti, delle costellazioni zodiacali, dei venti e delle stagioni.\nStoria.\nOrigini.\nIl mitraismo \u00e8 generalmente ritenuto essere di origine persiana, specificatamente un'emanazione della cultura zoroastriana. Non pu\u00f2 tuttavia essere messo in relazione con gli insegnamenti di Zoroastro, in quanto questi era un monoteista e per lui Ahura Mazd\u0101 era l'unico dio. Dario il Grande fu ugualmente rigido nel monoteismo ufficiale del suo regno: al di fuori di Ahura Mazd\u0101 nessun dio \u00e8 menzionato nelle numerose iscrizioni del VI secolo a.C. rinvenute.\nComunque raramente il culto ufficiale \u00e8 la sola religione professata in un'area geografica. La seguente iscrizione da Susa di Artaserse II Mnemone (404-358 a.C.) dimostra che non tutti i re Achemenidi furono puramente Zoroastriani come Dario:\n\"Artaxerxes il Grande Re, [...] dice: [...] per il favore di Ahura Mazda, Anahita, e Mitra, ho costruito questo palazzo. Possano Ahuramazda, Anahita, e Mitra proteggermi da ogni male, e possa ci\u00f2 che ho costruito non cadere in rovina n\u00e9 essere danneggiato.\"\nIl tentativo di identificare il Mitra romano con quello persiano \u00e8 complicato dal fatto che non esistono testi o leggende persiane che facciano riferimento a Mitra che uccide un toro o in relazione con altri animali. D'altra parte, esiste un racconto di Ahriman, il dio del male in sviluppi popolari dello Zoroastrismo, nel quale uccide un toro. Rimane arduo, altres\u00ec, spiegare come una divinit\u00e0 solare possa essere diventata oggetto di culto per i Romani nei mitrei, luoghi bui e cavernosi.\nUn possibile legame tra la Persia e Roma, che potrebbe aver fatto da tappa per questi mutamenti, potrebbero essere stati i regni dei Parti e del Ponto in Asia Minore. Alcuni dei loro regnanti furono chiamati \"mitridate\", che significa \"dato da Mitra\", a cominciare da Mitridate I (morto nel 138 a.C.). Fu, inoltre, a Pergamo, nel II secolo a.C., che scultori Greci incominciarono la produzione di raffigurazioni a bassorilievo di \"Nike tauroctona\". Anche se il culto di Mitra non fu mai presente nel mondo greco, queste sculture potrebbero far parte del percorso che port\u00f2 il Mitra persiano a Roma.\nVerso il I secolo, lo storico greco Plutarco scrive che i pirati della Cilicia praticavano riti mitraici intorno al 67 a.C., quando furono deportati da Pompeo in Grecia. Probabilmente dai primi contatti tra l'esercito romano e i pirati cilici, il culto del Mitra persiano, confuso con Ahriman, il dio che uccise un toro, pass\u00f2 in occidente, dove \u00e8 attestato solo dal secolo successivo.\nNella Roma dell'et\u00e0 del Principato.\nIl mitraismo arriv\u00f2 completamente maturo a Roma con il ritorno delle legioni dall'Oriente nel I secolo a.C. Come dio delle armi e campione degli eroi, Mitra attrasse i soldati romani, che portarono il suo culto in Iberia, Britannia e Dacia.\nIl culto di Mitra a Roma cominci\u00f2 ad attrarre attenzione verso la fine del I secolo, probabilmente in corrispondenza con la conquista dell'allora zoroastriana Armenia. La pi\u00f9 antica testimonianza archeologica di un culto romano di Mitra data a quel periodo; si tratta di uno stato di servizio di soldati romani che provenivano dal presidio di \"Carnuntum\" sul Danubio, nell'attuale Austria (la provincia romana della Pannonia superiore). Questi soldati avevano combattuto contro i Parti ed erano stati coinvolti nella soppressione delle rivolte a Gerusalemme dal 60 al 70 circa. Ritornati in patria, si dedicarono al culto di Mitra, probabilmente nel 71 o 72.\nStazio fa menzione del tipico rilievo mitraico nella \"Tebaide\" scritta intorno all'80; anche la \"Vita di Pompeo\" di Plutarco testimonia che in quel periodo il culto di Mitra fosse ben conosciuto.\nIntorno al 200, il mitraismo si propag\u00f2 all'interno di tutto l'esercito romano, come anche tra commercianti e schiavi. Le frontiere germaniche hanno reso molte testimonianze archeologiche di questa diffusione: piccoli oggetti cultuali connessi con Mitra sono stati trovati in scavi archeologici dalla Romania al Vallo di Adriano.\nDurante l'epoca del Dominato.\nGli imperatori romani nel III secolo incoraggiarono il mitraismo, per il sostegno che esso offriva alla natura divina dei monarchi. Mitra divenne perci\u00f2 datore di autorit\u00e0 e vittoria alla casa imperiale. Dal tempo di Commodo, che partecip\u00f2 ai misteri mitriaci, seguaci del culto si trovavano in tutte le classi della societ\u00e0.\nVari templi mitraici sono stati scoperti alle frontiere dell'Impero romano: nell'Inghilterra settentrionale sono stati identificati tre mitrei a Housesteads, Carrawburgh and Rudchester. Recenti scavi a Londra hanno messo in luce strutture di un tempio mitraico vicino al centro di un insediamento fortificato romano. &lt;br&gt;\nAltri mitrei sono stati trovati lungo il Danubio e il Reno, nella provincia di Dacia (dove nel 2003 fu scoperto un tempio ad Alba-Iulia), come anche in Numidia nel Nordafrica.\nCome \u00e8 naturale aspettarsi, rovine mitraiche sono state trovate anche in Italia: a Napoli, a Ostia, a Roma e a Santa Maria Capua Vetere, dove sono stati identificati una dozzina di mitrei. L'importanza del culto nella citt\u00e0 di Roma \u00e8 testimoniata dall'abbondanza dei resti monumentali: pi\u00f9 di 75 statue, 100 iscrizioni mitraiche, oltre a resti di templi e altari in ogni parte della citt\u00e0 e nel suburbio. Un mitreo ben conservato del II secolo, con altare e panchine di pietra, originariamente costruito al di sotto di una casa romana (com'era pratica comune), sopravvive nella cripta sopra la quale fu costruita la chiesa di San Clemente.\nApogeo e declino.\nAll'incirca nel III secolo, i culti popolari di Apollo e Mitra incominciarono a fondersi nel sincretismo romano e nella stessa epoca comparve il culto del \"Sol Invictus\"; nel 274 l'imperatore Aureliano (la cui madre era una sacerdotessa del Sole) rese ufficiale il culto di questa divinit\u00e0, costruendogli un nuovo tempio e dedicandogli un nuovo corpo di sacerdoti (\"pontifices solis invicti\"): l'imperatore attribu\u00ec al dio le sue vittorie in Oriente. Poco dopo il Mitraismo conflu\u00ec nel culto del Sol Invictus, ottenendo un riconoscimento ufficiale e al massimo livello. Ci\u00f2 avvenne a Carnunto, dove gli Augusti e i Cesari si ritrovarono nel 308 per ristabilire la coesione dell'Impero e posero una lapide al \"Dio Sole Invitto Mitra\". La dedica era temporalmente opportuna proprio perch\u00e9 Mitra era il dio della fedelt\u00e0 ai patti e puniva chi li avesse trasgrediti.\nL'inizio del IV secolo segn\u00f2 anche l'inizio del declino del mitraismo: poco dopo l'Impero romano perse la Dacia e le invasioni dei popoli del nord distrussero molti templi lungo la frontiera dell'Impero, la principale roccaforte del culto. La diffusione del Cristianesimo all'interno dell'Impero, sostenuta dal favore di Costantino verso la nuova religione, fece la sua parte.\nIl regno dell'imperatore Giuliano, che cerc\u00f2 di restaurare il culto e di limitare l'avanzata della religione cristiana, e l'usurpazione di Flavio Eugenio rinnovarono le speranze dei seguaci di Mitra, ma il decreto stilato da Teodosio nel 391, che vietava qualsiasi culto non cristiano, sanc\u00ec definitivamente la fine del mitraismo.\nTarde sopravvivenze del culto mitriaco si possono trovare fino al V secolo in alcuni luoghi delle Alpi e nelle regioni orientali. Il suo posto, come religione persiana passata poi in Occidente, fu preso dal manicheismo.\nCristianesimo e mitraismo.\nNon ci sono connessioni fra mitraismo e cristianesimo sebbene alcuni lo abbiano ipotizzato per alcune somiglianze. Molti studiosi hanno cercato di identificare aspetti del cristianesimo che potrebbero provenire dal mitraismo; la questione, per\u00f2, \u00e8 controversa, sia perch\u00e9 alcune somiglianze fanno parte di un patrimonio culturale antecedente entrambi i culti, sia perch\u00e9 le testimonianze mitraiche sono successive ai vangeli e perci\u00f2 secondo alcuni studiosi la contaminazione potrebbe aver avuto luogo dal cristianesimo al mitraismo e non viceversa. Ilaria Neri cita l'esempio della presenza dei dadofori alla nascita di Mitra, un dettaglio assente nel 92% dei casi: esso potrebbe essere un'\"anomalia iconografica\" inserita in analogia al racconto dei Magi del vangelo di Luca. Molte fra le somiglianze normalmente citate non riguardano il dio Mitra attestato nei mitrei romani, ma l'analoga divinit\u00e0 anatolica e sono basati su tarde versioni dell'Avest\u0101. I due culti mitraici sembrano molto diversi fra loro. Nel culto romano Mitra \u00e8 nettamente distinto dal dio Sole, che viene spesso rappresentato inginocchiato davanti a Mitra o a lui accostato durante il banchetto rituale e il viaggio sul carro solare. Nel culto orientale del periodo ellenistico, Mitra sembra essere una divinit\u00e0 solare.\nVa inoltre notato che nel Cristianesimo c'\u00e8 un atteggiamento di distaccamento vero e proprio dalle usanze pagane e dai loro idoli, anche dal modo di pregare come afferma lo stesso Ges\u00f9 e in seguito San Paolo. Questa esclusivit\u00e0 \u00e8 perfettamente coerente alla religione ebraica e ideologia ebraica.\nBibliografia.\nStudi in italiano:\nAtti di convegni:\nStudi in lingua straniera:\nCollegamenti esterni.\nSiti in lingua inglese:"}
{"id": "81412", "revid": "339392", "url": "https://it.wikipedia.org/wiki?curid=81412", "title": "Dichiarazione di nullit\u00e0", "text": ""}
{"id": "81413", "revid": "1543377", "url": "https://it.wikipedia.org/wiki?curid=81413", "title": "Pier Giorgio Perotto", "text": "Progettista della Olivetti, fu un pioniere dell'informatica, noto soprattutto per aver progettato la Programma 101, il primo esempio di computer a programma memorizzato da tavolo o \"personal computer\".\nLaureato al Politecnico di Torino, ha insegnato per molti anni nello stesso ateneo piemontese. \u00c8 autore di numerosi libri e articoli di strategia, di organizzazione aziendale e di informatica.\nBiografia.\nNato a Torino da una famiglia di origini cavagliesi, si laure\u00f2 nel 1952 in ingegneria elettrotecnica al Politecnico di Torino, dove l'anno successivo ottenne anche una laurea in ingegneria aeronautica.\nCollabor\u00f2 in studi di aerodinamica e a 27 anni, nel 1958, ottenne la libera docenza in meccanica.\nCarriera in Olivetti.\nDopo aver lavorato per due anni per la FIAT, dove aveva cominciato ad interessarsi di calcolatori elettronici, nel 1957 Perotto venne assunto alla Olivetti e inizi\u00f2 a lavorare nel Laboratorio di Ricerche Elettroniche di Barbaricina, vicino a Pisa, diretto da Mario Tchou. In tale laboratorio collabor\u00f2 alla produzione dell'Elea 9003, un avanzato calcolatore elettronico (uno dei primi al mondo interamente transistorizzato). Dopo questa esperienza, nel 1958 ottenne il delicato compito di progettare un prodotto capace di interfacciare il calcolatore elettronico e le macchine meccaniche: Il CBS (Convertitore Bande Schede), il primo apparecchio elettronico prodotto in Olivetti.\nNel 1964 inizi\u00f2 a lavorare al prototipo della Programma 101 , terminato nel 1965 nel periodo della cessione della Divisione Elettronica alla General Electric. Ritenuta il primo \"computer a programma memorizzato\" da tavolo o da altri \"personal computer\", la macchina, chiamata familiarmente \"Perottina\" in fase di sviluppo, venne usata anche dalla NASA per la missione Apollo 11. Per la P101 cre\u00f2 anche la cartolina magnetica\nGrazie alla sua esperienza, fu nominato responsabile di ricerca e sviluppo dell'Olivetti nell'aprile 1967, ruolo che manterr\u00e0 per molti anni e in cui assister\u00e0 e parteciper\u00e0 attivamente alla trasformazione dell'azienda da meccanica a elettronica, coordinando anche lo sviluppo di numerosi altri elaboratori elettronici, come il P603, il P6040 ed il P6060.\nNel 1979, in concomitanza con una riorganizzazione aziendale di tutta la Olivetti, fond\u00f2 e fu nominato presidente di ELEA SpA, azienda del gruppo Olivetti coinvolta nelle attivit\u00e0 didattiche e di consulenza aziendale, ruolo in cui Perotto mise in evidenza, oltre alla sua esperienza manageriale e strategica, anche il suo punto di vista umanistico sulla tecnologia e sulla societ\u00e0.\nDopo Olivetti.\nPerotto lasci\u00f2 l'Olivetti nel 1993, anno in cui entra nella SOGEA (scuola di organizzazione e gestione aziendale di Genova di cui sar\u00e0 anche presidente) e, dopo pochi anni, rileva FINSA (Futuro Innovazione Strategie Aziendali), azienda di consulenza.\nA partire dagli anni 1980, Perotto pubblic\u00f2 numerosi manuali di management aziendale e tecnologico. Nel 1995 pubblic\u00f2 per la casa editrice Sperling &amp; Kupfer \"Programma 101 - L'invenzione del personal computer: una storia appassionante mai raccontata\", volumetto in cui riporta la sua versione della storia dello sviluppo della \"Programma 101\" e delle varie vicende che riguardarono l'Olivetti nel periodo storico in cui esso avvenne; il volume \u00e8 stato ristampato nel 2015, in occasione del 50\u00ba anniversario del lancio della \"Programma 101\", da Edizioni di Comunit\u00e0, con il titolo \"P101. Quando l'Italia invent\u00f2 il personal computer\".\nSposato e con due figli, negli ultimi anni della sua vita Perotto si stabil\u00ec a vivere in Liguria, a Ruta di Camogli (provincia di Genova). Mor\u00ec il 23 gennaio 2002 all'ospedale San Martino di Genova, all'et\u00e0 di 71 anni, a causa di un tumore.\nIl progetto Olivetti \"Programma 101\".\nPerotto ebbe grande notoriet\u00e0 per aver progettato, in Olivetti, la Programma 101, nota anche come \"Perottina\". Questa era il primo computer a programma memorizzato da tavolo (personale), infatti \u00e8 stata definita anche come il primo \"personal computer\". Essa fu presentata nel 1965 alla grande esposizione di prodotti per ufficio BEMA di New York, di cui fin\u00ec per diventare, contro ogni aspettativa, l'attrazione principale. La macchina fu messa in vendita dalla Olivetti nello stesso anno e ne furono prodotti in tutto circa 44\u00a0000 esemplari.\nOggi, esemplari del P101 sono esposti nei musei di tecnologia, del calcolo e dell'arte di tutto il mondo. Essa, infatti, \u00e8 un esempio notevole di prodotto industriale di design.\nI successori della P101.\nNegli anni immediatamente successivi al lancio della \"Programma 101\", Perotto svilupp\u00f2 per l'Olivetti diversi altri calcolatori da tavolo (Olivetti P602, 1971, e Olivetti P652, 1973), macchine contabili (Olivetti P203, 1967) e alcuni personal computer (Olivetti P6040 e P6060, 1975). Questi modelli ebbero un discreto successo, soprattutto in USA e in Germania. Ancora negli anni 1980 Olivetti era uno dei produttori di computer con maggiori quote di mercato europeo.\nAltri progetti.\nNella sua carriera Perotto lavor\u00f2 a numerosi progetti, come, ad esempio, un sistema di riconoscimento ottico dei caratteri, non sviluppato per motivi commerciali.\nUn altro innovativo progetto guidato da Perotto a inizio anni 1970 fu quello dell'Olivetti TC 800, terminale dotato di capacit\u00e0 di elaborazione.\nRiconoscimenti e premi.\nA Perotto \u00e8 dedicato l'asteroide della fascia principale, chiamato 12222 Perotto in suo onore, scoperto il 19 novembre 1982 dall'Osservatorio San Vittore.\nNel 1991 ha ricevuto il \"Premio Leonardo da Vinci\" dal Museo Nazionale della Scienza e della Tecnologia Leonardo da Vinci di Milano per aver realizzato la \"Programma 101\" e nello specifico per il suo utilizzo della memoria.\nIntitolazioni.\nIl comune di Cavagli\u00e0, di cui Perotto \u00e8 originario, gli ha dedicato un giardino pubblico nel 2013. Genova, citt\u00e0 nella cui provincia l'ingegnere risiedeva al momento della morte, su richiesta del Club delle aziende tecnologiche Dixet, gli ha dedicato una via. Anche a Torino, sua citt\u00e0 natale, \u00e8 in lista d'attesa l'intitolazione di una via a suo nome.\nL'Universit\u00e0 del Molise gli ha intitolato l'Aula Pier Giorgio Perotto."}
{"id": "81421", "revid": "599", "url": "https://it.wikipedia.org/wiki?curid=81421", "title": "Figure equiscomponibili", "text": ""}
{"id": "81423", "revid": "2175", "url": "https://it.wikipedia.org/wiki?curid=81423", "title": "Alcool etilico", "text": ""}
{"id": "81425", "revid": "2175", "url": "https://it.wikipedia.org/wiki?curid=81425", "title": "Alcool metilico", "text": ""}
{"id": "81426", "revid": "1488961", "url": "https://it.wikipedia.org/wiki?curid=81426", "title": "Parusia", "text": "Parus\u00eca \u00e8 una parola di origine greca (dal termine greco \u03c0\u03b1\u03c1\u03bf\u03c5\u03c3\u03af\u03b1 \"parous\u00eda\", che significa \"presenza\" indicante in generale la presenza del divino, o dell'essenza ideale, nel mondo materiale) usata in vari ambiti filosofici e teologici.\nAmbiti.\nFilosofia platonica.\nSecondo la filosofia di Platone \u00e8 la presenza nel mondo sensibile dell'essenza ideale.\nTeologia cristiana.\nNella teologia cristiana indica il ritorno sulla terra di Ges\u00f9 alla fine dei tempi. La parusia ricorreva di frequente nella predicazione apostolica. Paolo di Tarso, infatti, nella Prima lettera ai Corinzi sperava di essere ancora vivo all'epoca della Parusia, tant'\u00e8 che conclude questa lettera con l'espressione \"mar\u00e0na tha\", \"Vieni o Signore\" (1 Cor ), presente anche alla fine del Libro dell'Apocalisse di san Giovanni Apostolo ed Evangelista (Ap ). \u00c8 un tema ricorrente negli Atti degli Apostoli, scritti nei primi decenni dopo Cristo, nel periodo in cui la morte dei primi cristiani comincia a originare domande sulla sorte dei corpi e delle anime.\nIl computo cronologico di quando avverr\u00e0 il ritorno glorioso di Ges\u00f9 sfugge alla conoscenza, ma a saperlo \u00e8 solo il Padre (Mt ). Ma certo \u00e8 che quando accadr\u00e0 esso sar\u00e0 manifesto a tutte le popolazioni della terra: \"Come la folgore viene da oriente e brilla fino a occidente, cos\u00ec sar\u00e0 la venuta del Figlio dell'uomo\" (Mt ). San Paolo tuttavia specifica: \"Nessuno vi inganni in alcun modo! Prima infatti dovr\u00e0 avvenire l'apostasia e dovr\u00e0 essere rivelato l'uomo iniquo, il figlio della perdizione, colui che si contrappone e s'innalza sopra ogni essere che viene detto Dio o \u00e8 oggetto di culto, fino a sedere nel tempio di Dio, additando se stesso come Dio\" (2 Tessalonicesi ).\nRastafarianesimo.\nI Rastafari, membri di un movimento religioso nato in seno al Cristianesimo, proclamano che il secondo Avvento, cio\u00e8 la Parusia del Messia Cristo che ritorna nella terra come Re dei re davidico per regnare, \u00e8 avvenuto con l'imperatore di Etiopia Hail\u00e9 Selassi\u00e9 (Potenza della Trinit\u00e0).\nIslam.\nNell'Islam sciita i Duodecimani sono in attesa della ricomparsa, alla fine dei tempi, del 12\u00ba Imam, Muhammad al-Mahdi, mai morto ma nascosto, che torner\u00e0 a manifestarsi e a ristabilire la giustizia in Terra.\nInfluenze nella cultura contemporanea.\nLa parusia \u00e8 al centro della trama dei primi due volumi della \"Trilogia di Valis\" dello scrittore statunitense Philip K. Dick, \"Valis\" e \"Divina invasione\".\nNel romanzo di fantascienza \"Come ladro di notte\" (1972) di Mauro Antonio Miglieruolo, la Parusia, intesa come la cancellazione della vita intelligente dall'universo, \u00e8 il fine supremo della autoproclamata Congrega degli Inumani."}
{"id": "81427", "revid": "287204", "url": "https://it.wikipedia.org/wiki?curid=81427", "title": "Prefazio", "text": "Il Prefazio \u00e8 la prima parte della preghiera eucaristica della Messa cattolica.\nCaratteristiche.\n\u00c8 una preghiera in stile solenne, che il sacerdote che presiede l'Eucaristia recita o canta da solo.\n\u00c8 costituita da tre parti:\n\u00c8 una preghiera di carattere dossologico, ovvero \u00e8 un rendimento di grazie a Dio per le meraviglie che ha operato e continua ad operare nella Storia della salvezza. Si conclude con il canto di lode del Santo. \nNel rito latino.\nIl rito latino ha molti prefazi, che si adattano al carattere del tempo liturgico o alle celebrazioni del santorale. Prima della riforma liturgica si anteponevano all'unica preghiera eucaristica, l'attuale prece eucaristica prima detta anche Canone Romano. Nell'edizione del Messale Romano posteriore al Concilio Vaticano II le preghiere eucaristiche sono quattro, pi\u00f9 altre varie in appendice (aggiunte nel messale italiano nella seconda edizione). Alcune di esse hanno un prefazio proprio, in linea con il tema della preghiera eucaristica.\n\u00c8 significativo il caso della seconda preghiera eucaristica, che \u00e8 un antico testo romano del II secolo, originariamente senza \"Sanctus\", e che \u00e8 stata adattata alla struttura attuale facendo alcune piccole variazioni e introducendo appunto il Santo prima della consacrazione."}
{"id": "81429", "revid": "968255", "url": "https://it.wikipedia.org/wiki?curid=81429", "title": "Ostensione", "text": "L'ostensione (dal latino volgare \"ostensio\", a sua volta derivato da \"ostend\u0115re\", mostrare) \u00e8 l'azione del porre in mostra qualcosa affinch\u00e9 sia esibita alla vista altrui. In senso figurato \u00e8 anche l'esposizione di un discorso o di un'argomentazione in termini concreti ed esplicativi.\nLiturgia cattolica.\nNella liturgia cattolica, l'ostensione \u00e8 l'esposizione ai fedeli di reliquie, oggetti sacri o ostie consacrate.\nAd esempio si parla di \"Ostensione\" della Sacra Sindone, quando questa viene mostrata per la venerazione dei fedeli.\nDurante l'adorazione eucaristica l'ostia consacrata viene esposta all'adorazione dei fedeli, inserita all'interno dell'ostensorio."}
{"id": "81435", "revid": "1305772", "url": "https://it.wikipedia.org/wiki?curid=81435", "title": "Amen", "text": "Amen \u00e8 una parola ebraica: in ebraico tiberiense si scrive \u05d0\u05de\u05df (\"\u2019\u0100m\u0113n\"), in ebraico standard \u05d0\u05de\u05df (\"Amen\"), in armeno \u0561\u0574\u0565\u0576 (\"amen\"), in georgiano \u10d0\u10db\u10d8\u10dc (\"amin\"), in greco \u03b1\u03bc\u03ae\u03bd\u03b9 (\"am\u00e9ni\"), in russo \u0430\u043c\u0438\u043d\u044c (\"amin'\"), in arabo \u0622\u0645\u064a\u0646 (\"\u2019\u0100m\u012bn\"): \u00e8 una dichiarazione o affermazione che si trova nell'ebraico biblico \u00c8 sempre stata usata nel giudaismo, e da l\u00ec \u00e8 stata adottata nella liturgia cristiana come formula conclusiva per preghiere e inni.\nL'avverbio ebraico \u05d0\u05de\u05df \u00e1m\u00e9n significa soprattutto \"certamente\", \"in verit\u00e0\". Etimologicamente \u00e8 connesso con il verbo \u05d0\u05de\u05df \u00e1m\u00e1n, che significa (in forma base, cio\u00e8 \"qal\") \"educare\". Importanti sono per\u00f2 i significati derivati: nel \"nifal\" significa \"esser certo, sicuro\", \"esser veritiero, vero\", per cui anche \"resistere\", nella forma di \"hifil\" credere. Il sostantivo derivato \u05d0\u05de\u05ea emet significa \"ci\u00f2 che \u00e8 stabile e fermo\", quindi \"verit\u00e0\". In questo senso appare per esempio nel Nuovo Testamento, quando Ges\u00f9 enuncia principi fondamentali, che introduce con questa parola \"amen\": \"Amen, amen, dico a voi\" \u2014 con il significato: \"In verit\u00e0 vi dico\", \"Ci\u00f2 che dico, \u00e8 vero e certo\".\nRecitando la prima s\u016bra del Corano detta al-F\u0101ti\u1e25a (\"colei, che apre\") si usa concluderla con \"'\u0101m\u012bn\" sebbene tale parola non compaia scritta nel Corano.\nNella liturgia cristiana \u00e8 usata come risposta dell'assemblea alla fine delle preghiere liturgiche: ha il significato di esprimere l'assentimento per ci\u00f2 che si \u00e8 detto e per augurio che la preghiera sia esaudita. Il suo significato si lega al concetto di affidamento.\n\u00c8 popolare, tra alcuni teosofi, sostenitori delle teorie storiche afrocentriche ed aderenti al Movimento del Sacro Nome la congettura che la parola \"Amen\" derivi dal nome del dio egizio Amon (che, effettivamente, viene a volte pronunciato \"Amen\"). Alcune persone aderenti a religioni orientali credono, invece, che la parola abbia radici in comune con la parola sanscrita Hindu \"Aum\". In realt\u00e0, non ci sono studi a livello accademico che supportino queste posizioni. Notare che la parola ebraica \"Amen\" comincia con una aleph, mentre il nome egizio comincia con una jodh.\nPu\u00f2 essere tradotta \"cos\u00ec \u00e8\" o \"cos\u00ec sia\" o ancora \"in verit\u00e0\".\nIl sacerdote polacco Jaros\u0142aw Cielecki ha affermato che san Giovanni Paolo II, un istante prima della morte, pronunci\u00f2 questa parola con grande sforzo il 2 aprile 2005."}
{"id": "81445", "revid": "135224", "url": "https://it.wikipedia.org/wiki?curid=81445", "title": "Amorgo", "text": "Amorgo () \u00e8 l'isola pi\u00f9 orientale dell'arcipelago delle Cicladi, nonch\u00e9 quella pi\u00f9 vicina all'arcipelago del Dodecaneso, situata a sud-est di Nasso a 138 miglia marine (256\u00a0km) dal Pireo. Il comune di Amorgos occupa l'isola ed alcuni isolotti vicini, il pi\u00f9 grande dei quali \u00e8 l'isola di Nikouria, ed ha una superficie di km\u00b2 e una popolazione di abitanti.\nGeografia fisica.\nL'isola di Amorgo si trova a circa 30\u00a0km a sud-est di Nasso e a 33\u00a0km. ad est di Io. Amorgo, la pi\u00f9 orientale delle Cicladi, dista solo 19\u00a0km da Cinaro e 41 da Stampalia. La collocazione di Amorgo, di fronte alle coste ed alle citt\u00e0 dell'antica Ionia come Mileto, Alicarnasso ed Efeso, ha fatto in modo che l'isola diventasse uno dei primi luoghi toccati dagli Ioni quando si recavano sulla Grecia continentale.\nDi fronte alla costa nord-occidentale di Amorgo sorgono alcune isole disabitate, la cui superficie totale misura meno di 5\u00a0km\u00b2: Nikouria, la pi\u00f9 grande, che si eleva fino a 346 m. di altezza, Gramvousa, Grambonisi, Petalidi e Psalida.\nLa lunghezza di costa di Amorgo misura 112\u00a0km; la lunghezza massima dell'isola \u00e8 di circa 33\u00a0km e la larghezza varia da un massimo di 6,5\u00a0km ad un minimo di 1,9\u00a0km. La superficie totale della sola isola di Amorgo, la settima delle Cicladi in grandezza, \u00e8 di km\u00b2. Amorgo \u00e8 attraversata per tutta la sua lunghezza da una catena montuosa che culmina con il monte Krikelo, situato ad est di Egiali, che misura 823 m. Nel mezzo dell'isola il monte pi\u00f9 alto \u00e8 il Profeta Elia, con 698 m, e nel sud il Korakas, con 530 m.\nL'isola ha due porti, entrambi sulla costa nord-occidentale: Katapola, ad ovest, e Egiali ad est; mentre la costa meridionale \u00e8 alta e scoscesa, quella nord-occidentale ha varie piccole baie con spiagge sabbiose. La pianura costiera di Egiali \u00e8 formata da depositi alluvionali ed \u00e8 dedita alla coltura dell'olivo, mentre a sud-ovest, nell'entroterra, si trova l'altopiano di Kolofana e Kalotaritissa, in cui si coltivano cereali e foraggio.\nL'isola \u00e8 molto arida: Omero la definisce un'\"isola nuda\" e tuttora necessita di importare acqua dalla terraferma, in quanto sono presenti solo piccole fonti che spesso si seccano durante il periodo estivo: le due pi\u00f9 importanti sono vicine a Chora e a Katapola. Tuttavia sono presenti delle rovine di mulini ad acqua, che suggeriscono un'abbondanza di acqua nell'antichit\u00e0. L'isola ha alcuni torrenti, che si riempiono d'acqua solo in inverno: l'Arklos a nord e il Kato Fylladi vicino a Chora, che sfocia presso Katapola. Nonostante questa scarsit\u00e0 d'acqua il terreno si presta molto bene alla coltivazione di olive e vino. Oltre a ci\u00f2 sull'isola crescono spontaneamente molte erbe selvatiche come l'origano greco.\nStoria.\nEt\u00e0 cicladica.\nL'isola, abitata sin dal Neolitico, vide il massimo splendore nel periodo cicladico, quando erano presenti quasi una dozzina di centri abitati separati dotati di acropoli con palazzi e necropoli. Da Amorgo provengono numerose statuette di questo periodo, nel cosiddetto \"stile Dokathismata\", rinvenute nei cimiteri ad Agia Paraskevi, Agios Pavlos, Dokathismata, Kapros, Kapsala, Nikouria e Stavros.\nLe statuette di Kapsala, databili intorno al 2700 a.C., prendono il nome dal luogo di Amorgo dove furono trovate. Queste tendono ad avere proporzioni snelle e allungate; in un primo momento le caratteristiche anatomiche come le braccia erano modellate tridimensionalmente, in seguito gli scultori preferirono rendere questi tratti con linee incise.\nLe statuette di Dokathismata sono pi\u00f9 tarde in quanto risalgono al 2400-2100 a.C. Rispetto alle statuette nello stile Spedos, il tipo pi\u00f9 comune e famoso di statuette dalle forme finemente modellate e un po' arrotondate, le statuette Dokathismata tendono ad avere una silhouette pi\u00f9 snella e a volte spigolosa.\nEt\u00e0 arcaica.\nNel periodo arcaico, l'isola ospit\u00f2 ben tre poleis indipendenti, che avevano diverse leggi ma usavano la stessa moneta: Egiali al nord, Minoa al centro (queste due ospitavano una consistente comunit\u00e0 di milesi) e Arcesine al sud. I maggiori monumenti antichi sono le grandi e poderose mura che circondano la citt\u00e0 di Arcesine, le antiche torri i cui resti sono sparsi in tutta l'isola, le antiche tombe, gli strumenti di pietra, le iscrizioni e i vasi.\nNel 630 a.C. circa il poeta Semonide favor\u00ec la fondazione di una colonia di Samo ad Amorgo, facendo cadere l'isola sotto il controllo di Samo. Alcune fonti antiche ritengono Semonide originario proprio di Amorgo, in particolare di Minoa.\nEt\u00e0 classica.\nAmorgo quindi entr\u00f2 nella lega Delio-Attica, per poi venire assoggettata dai Tolomei.\nIn questo periodo l'isola fu famosa per le vesti in lino prodotte, molto fini e quasi trasparenti, tinte di rosso grazie ad una specie di licheni che crescono sull'isola e portanti il nome di Amorgo (erano chiamate infatti \"am\u00f3rghina\" o \"amorgh\u00eddes\"). Nel 322, nella battaglia di Amorgo, la flotta ateniese fu sconfitta da quella macedone. Durante la guerra dei Diadochi l'isola perse l'indipendenza, per riottenerla solo nel 200 a.C. circa sotto la protezione di Rodi.\nOltre ad Egiali, Minoa ed Arkesini, dalle iscrizioni rinvenute nell'isola si evince la presenza di altri insediamenti. Uno di questi potrebbe essere stato Melania.\nEt\u00e0 romana.\nIn et\u00e0 romana Amorgo ospit\u00f2 molti esuli e confinati politici. Nell'et\u00e0 paleocristiana gli insediamenti nell'interno vennero abbandonati e la popolazione si concentr\u00f2 sulle coste.\nEt\u00e0 medioevale.\nL'isola venne conquistata dai pirati e rimase deserta fino all'XI secolo, quando venne fondato il monastero di Panagia Hozoviotissa. Nel 1207, dopo la quarta crociata, venne annessa da Marco Sanudo al ducato di Nasso. Nel 1250 l'imperatore bizantino Giovanni III Vatatze la sottrasse ad Angelo Sanudo e la don\u00f2 al veneziano Geremia Ghisi, parente dei Sanudo, che ripopol\u00f2 l'isola e costru\u00ec la rocca veneziana di Kastro per difendersi contro i pirati.\nNel 1269 l'isola fu riconquistata dai bizantini, e nel 1276 di nuovo dal corsaro Licario per conto di Michele VIII Paleologo; quindi l'isola venne ripresa dai Ghisi e nel 1303 figur\u00f2 nella pace tra i Veneziani e l'imperatore Andronico II Paleologo, che ne garant\u00ec il possesso ai Ghisi. Nel 1309 tuttavia l'isola cadde sotto il controllo di Guglielmo I di Nasso. Nel 1419 un trattato tra gli ottomani e i veneziani sanc\u00ec il controllo di questi ultimi sull'isola. Nel 1446 Giovanni Querini, conte di Stampalia, acquist\u00f2 l'isola dai Ghisi e dal Senato veneziano, che ne possedeva un quarto.\nEt\u00e0 moderna e contemporanea.\nNel 1537 Khayr al-Din Barbarossa, sultano turco, conquist\u00f2 l'isola, che rimase sotto il dominio ottomano fino al 1832, quando venne annessa al regno di Grecia. Nel 1797 fu devastata dai pirati Manioti. Durante le guerre russo-turche l'isola fu occupata dalla flotta turca.\nL'isola fu nuovamente usata come luogo di esilio durante il governo di Venizelos nel 1917, nel 1930 e durante la dittatura dei colonnelli nel 1967-1974.\nIl 9 luglio 1956 un forte terremoto (7,5 gradi della scala Richter) ed un conseguente tsunami con onde alte circa 20 metri provocarono la morte di 53 persone.\nAmministrazione.\nDal punto di vista amministrativo l'isola costituisce un comune nella periferia dell'Egeo Meridionale (unit\u00e0 periferica di Nasso). Il territorio comunale comprende, oltre all'isola omonima, anche numerose isolotti disabitati nella vicinanze tra cui l'isola di Nikouria.\nIl comune \u00e8 suddiviso nelle seguenti comunit\u00e0:\nMonumenti.\nMonastero di Panagia Hozoviotissa.\nIl monastero di Panagia Hozoviotissa (), risalente all'XI secolo, si trova in una zona impervia a strapiombo sul mare sul lato sud dell'isola. L'edificio, dai muri imbiancati a calce, \u00e8 praticamente invisibile se non da una barca o dall'inizio della lunga e ripida scalinata di accesso. Non ci sono documenti ufficiali circa la sua fondazione ma si racconta che sia stato fondato, o per lo meno restaurato, dall'imperatore Alessio I Comneno nel 1088. Fu costruito per proteggere un'icona sacra risalente all'812 che \u00e8 attualmente esposta all'interno del monastero e che fu salvata dall'iconoclastia da una donna di Khoziva, villaggio in Terrasanta; il monastero contiene molti manoscritti in pergamena eseguiti dal XI al XIII secolo.\nQuesto edificio \u00e8 il principale esempio di architettura monacale di religione greco-ortodossa esistente nell'Egeo. La costruzione sorge solitaria, addossata alla scogliera che costituisce una delle pendici del monte Profeta Elia, 300 metri sopra il mare; in alcuni punti l'edificio \u00e8 largo poco pi\u00f9 di mezzo metro. Il monastero si \u00e8 incredibilmente inserito nell'ambiente armonizzandosi con la natura: ne \u00e8 un esempio il fatto che la cappella sia stata costruita all'interno di una fessura della roccia. La facciata, con gli spazi pieni prevalenti rispetto ai vuoti delle piccole finestre asimmetriche, ha ispirato architetti, ingegneri e artisti di cui l'esempio pi\u00f9 evidente \u00e8 rappresentato dalle pareti laterali e dalle aperture della Chiesa di Ronchamp di Le Corbusier, uno dei primi visitatori (1916) del monastero dopo gli sconvolgimenti politici e militari della Grande Guerra. Nel 1989 nel monastero vivevano solo due monaci, ma, dopo i cambiamenti politici nell'Europa dell'Est, molti giovani monaci russi hanno deciso di stabilirsi ad Amorgo.\nDal 2012 un team di tre professionisti, Giovanni Perotti (architetto e scrittore), Giorgio Martino (esploratore e architetto) e Dimitris Pikionis (architetto) stanno lavorando per l'inserimento del monastero di Panagia Hozoviotissa nel Patrimonio dell'UNESCO quale 18\u00b0 sito per la Grecia."}
{"id": "81447", "revid": "729019", "url": "https://it.wikipedia.org/wiki?curid=81447", "title": "Servizio per le informazioni e la sicurezza militare", "text": "Il Servizio informazioni e sicurezza militare, in acronimo SISMI, \u00e8 stato un servizio segreto italiano, di natura militare con competenza sulla sicurezza internazionale. La sua sede nota principale \u00e8 stata Forte Braschi, a Roma; suoi motti furono \"Omnia silendo ut audeam nosco\" e \"Arcana Intellego\".\n\u00c8 stato in attivit\u00e0 dal 1978 fino alla riforma dell'intelligence italiana del 2007, quando fu sostituito dall'Agenzia informazioni e sicurezza esterna (AISE).\nStoria.\nIl servizio, istituito nell'ottobre 1977 con la riforma dei servizi d'intelligence, raccoglieva l'eredit\u00e0 funzionale e organizzativa del Servizio informazioni difesa, insieme al neo costituito Sisde, primo servizio civile. Fu attivo dal gennaio 1978. Primo direttore fu il generale Giuseppe Santovito, che nel 1981 risult\u00f2 iscritto, insieme agli altri vertici dei servizi segreti italiani alla Loggia massonica P2. Nel 1985, sotto la direzione dell'ammiraglio Fulvio Martini, ebbe un ruolo nel caso del Dirottamento dell'Achille Lauro.\nIl 30 dicembre 1985 nacquero i Gruppi operativi speciali (GOS) su disposizione dell'allora ministro della Difesa Spadolini, e furono chiamati a farne parte una quota del Col Moschin dell'Esercito e una del COMSUBIN della Marina, che da 1986 furono impiegati per operazioni del Sismi, come \"operatori speciali servizio informazioni\".\nNel 1993 ebbe il primo caduto, il sottufficiale Vincenzo Li Causi in Somalia.\nDopo l'11 settembre 2001 al servizio d'intelligence militare arriv\u00f2 il generale della Guardia di Finanza Nicol\u00f2 Pollari, che inser\u00ec numerosi investigatori, dalla stessa Finanza e dai Carabinieri, riducendo il personale proveniente da Esercito e Marina. Nel 2002 chiam\u00f2 un civile, il dirigente della Polizia di Stato Nicola Calipari, come capo della 2\u00aa divisione. Il Sismi oper\u00f2 in Iraq per liberazione delle operatrici umanitarie Simona Pari e Simona Torretta e dei tre addetti alla sicurezza Umberto Cupertino, Maurizio Agliana e Salvatore Stefio. Lo stesso Calipari fu mediatore per la liberazione della giornalista Giuliana Sgrena, a conclusione della quale venne ucciso per errore da soldati statunitensi.\nIn quegli anni contestualmente il servizio \u00e8 stato al centro di diverse inchieste giornalistiche per alcune operazioni svolte, con risvolti giudiziari, dall'esito processuale non sempre concluso. Direttamente legata alla guerra d'Iraq del 2003 \u00e8 la vicenda del Nigergate, relativa alla presunta fornitura da parte del SISMI agli Stati Uniti di prove false a proposito dell'acquisto di uranio nigerino da parte di Saddam Hussein, fornendo cos\u00ec ulteriori motivazioni per l'invasione dell'Iraq e lo scoppio della guerra.\nIn seguito alcune inchieste diedero vita allo scandalo Telecom-Sismi, a proposito di alcune intercettazioni telefoniche illegali effettuate con la collaborazione di personale della Telecom Italia.\nIl sequestro di Abu Omar, a opera degli stessi servizi militari, fu compiuto a Milano nel 2003 insieme con alcuni uomini dei servizi statunitensi; per quest'ultima vicenda nel gennaio 2007 a Milano si \u00e8 svolto il processo all'ex direttore Pollari e ad alcuni dei suoi vecchi collaboratori, tra i quali il suo vice Gustavo Pignero e i funzionari Marco Mancini un agente mai identificato, nome in codice Ombra, e Pio Pompa, oltre al giornalista Renato Farina, accusato di aver organizzato una falsa intervista con i magistrati con il solo scopo di raccogliere informazioni sull'indagine. Alcuni mesi dopo il gruppo \u00e8 stato rinviato a giudizio per concorso in sequestro di persona: si \u00e8 trattato del primo caso di processo aperto sulle cosiddette \"extraordinary rendition\". Furono poi assolti anni dopo in Cassazione.\nIl Sismi fu soppresso con la riforma dell'intelligence italiana del 2007, e il suo ultimo direttore, l'amm. Bruno Branciforte, fu anche il primo dell'AISE.\nOrganizzazione.\nDipendeva direttamente dal Ministero della difesa, al quale ministro competeva di stabilirne l'ordinamento, curarne le attivit\u00e0 secondo le direttive del presidente del Consiglio e nominare, su parere conforme del Comitato interministeriale per le informazioni e la sicurezza, il direttore e i suoi collaboratori.\nFunzioni.\nPer la legge istitutiva doveva assolvere \"tutti i compiti informativi e di sicurezza per la difesa sul piano militare dell\u2019indipendenza e dell\u2019integrit\u00e0 dello Stato da ogni pericolo, minaccia o aggressione\".\nI suoi compiti erano finalizzati a difendere la sicurezza nazionale da qualsiasi minaccia, operando in Italia e all'estero, curando l'attivit\u00e0 di controspionaggio.\nInchieste.\nIl Nigergate.\nDirettamente legata alla guerra all'Iraq del 2003 \u00e8 la vicenda nota come Nigergate, relativa alla presunta fornitura da parte del SISMI agli Stati Uniti delle false prove dell'acquisto di uranio del Niger da parte di Saddam Hussein (vicenda che favor\u00ec la motivazione per l'invasione dell'Iraq).\nLo scandalo Telecom-Sismi.\nSi tratta della vicenda delle intercettazioni telefoniche illegali esercitate con la collaborazione di uomini della struttura di Telecom Italia.\nIl funzionario Marco Mancini \u00e8 stato arrestato il 13 dicembre 2006 nell'ambito dell'inchiesta sulle intercettazioni illegali Telecom, insieme con Giuliano Tavaroli, ex capo della sicurezza di Telecom (gi\u00e0 in carcere), ed Emanuele Cipriani, investigatore privato fiorentino. L'accusa per tutti \u00e8 quella di associazione per delinquere finalizzata alla corruzione e alla rivelazione del segreto d'ufficio. Cipriani avrebbe realizzato oltre 30 tra dossier e pratiche illegali con il contributo di \"dati segreti\" procacciati illecitamente da Mancini, che avrebbe ricevuto da Cipriani e Tavaroli somme di denaro indeterminate.\nIl caso Abu Omar.\nIl sequestro dell'imam Abu Omar (\"extraordinary rendition\") fu compiuto a Milano nel 2003 da parte di uomini della CIA (tuttora latitanti).\nPer questa vicenda, \u00e8 iniziato nel gennaio 2007 a Milano il processo all'ex direttore del SISMI Nicol\u00f2 Pollari e ad alcuni dei suoi vecchi collaboratori (tra i quali l'allora numero due generale Gustavo Pignero e i funzionari Marco Mancini e Pio Pompa). Sono inoltre sotto processo numerosi agenti della CIA e anche il giornalista Renato Farina, accusato di aver organizzato una falsa intervista con i magistrati con il solo scopo di raccogliere informazioni sull'indagine.\nIl 16 febbraio Nicol\u00f2 Pollari, Marco Mancini e 26 agenti della CIA (tra cui Robert Seldon Lady, l'ex capocentro della CIA a Milano, e Jeff Castelli, responsabile del servizio segreto americano in Italia, oltre a una decina di funzionari del SISMI) sono stati rinviati a giudizio per concorso in sequestro di persona riguardo al rapimento di Abu Omar. \nIl 24 febbraio 2014 la Corte di Cassazione, recependo la sentenza della Corte costituzionale, annulla senza rinvio la sentenza di condanna della Corte d'appello di Milano emessa il 12 febbraio 2013, quindi assolve definitivamente Nicol\u00f2 Pollari, Marco Mancini e gli agenti Giuseppe Ciorra, Raffaele di Troia e Luciano di Gregori.\nL'archivio \"segreto\" di via Nazionale.\nNell'ambito delle indagini sul caso Abu Omar, si \u00e8 scoperto che alcuni elementi del SISMI avrebbero spiato magistrati, pianificato operazioni allo scopo di screditare politici del centrosinistra (che all'epoca era all'opposizione) e pubblici ministeri, e avrebbero inoltre fatto pedinare e intercettare alcuni giornalisti che si occupavano di tali vicende. Nel giugno 2007 Niccol\u00f2 Pollari e Pio Pompa sono stati indagati dalla procura di Roma per possesso abusivo di informazioni riservate, relativamente alle attivit\u00e0 di disinformazione esercitate dallo stesso Pompa in collaborazione con il giornalista Renato Farina del quotidiano \"Libero\", e successivamente prosciolti.\nCronologia dei direttori.\nSi sono succeduti al vertice del Sismi i seguenti direttori:"}
{"id": "81449", "revid": "2154489", "url": "https://it.wikipedia.org/wiki?curid=81449", "title": "Samuel Beckett", "text": "Considerato uno degli scrittori pi\u00f9 influenti del XX secolo, Beckett, il cui capolavoro \u00e8 \"Aspettando Godot\", \u00e8 senza dubbio la pi\u00f9 significativa personalit\u00e0 (insieme a Eug\u00e8ne Ionesco, Arthur Adamov e al primo Harold Pinter) di quel genere teatrale e filosofico che Martin Esslin defin\u00ec \"Teatro dell'assurdo\". Ma la sua produzione artistica va intesa in senso pi\u00f9 ampio, in quanto fu autore complesso anche nel campo radiofonico, televisivo e cinematografico (\"Film\" del 1965 con Buster Keaton).\nAutore di romanzi e di poesie, nel 1969 Beckett venne insignito del Premio Nobel per la letteratura \u00abper la sua scrittura, che \u2013 nelle nuove forme per il romanzo ed il dramma \u2013 nell'abbandono dell'uomo moderno acquista la sua altezza\u00bb.\nBiografia.\nInfanzia ed educazione.\nI Beckett erano protestanti, membri della Chiesa d'Irlanda. La dimora di famiglia, Cooldrinagh a Foxrock, quartiere periferico di Dublino, era una grande casa con giardino e un campo da tennis, costruita nel 1903 dal padre di Samuel, William, funzionario in campo edile. La casa e il giardino, insieme alla campagna circostante dove spesso andava a passeggiare con suo padre, il vicino ippodromo \"Leopardstown Racecourse\", la stazione ferroviaria di \"Harcourt Street\", sono tutte presenti nelle sue opere.\nSamuel Beckett nasce probabilmente il 13 aprile 1906, un venerd\u00ec santo, nonostante i registri anagrafici riportino come data il 14 giugno, mentre un altro certificato di nascita indichi il 13 maggio. All'et\u00e0 di cinque anni, Beckett inizia a frequentare la scuola materna locale, dove comincia a studiare musica. Successivamente si trasferisce alla Earlsford House School nel centro della citt\u00e0, vicino ad Harcourt Street. Nel 1919, Beckett frequenta la Portora Royal School a Enniskillen, nella contea di Fermanagh, dove fu studente anche Oscar Wilde. Ottiene ottimi risultati nello studio del francese, lingua che padronegger\u00e0 in modo perfetto in et\u00e0 adulta. Atleta naturale, Beckett eccelle nel cricket come battitore e lanciatore. Pi\u00f9 tardi, come giocatore della University of Dublin, gioca due match contro il Northamptonshire, divenendo l'unico Premio Nobel ad apparire nel Wisden Cricketers' Almanack, il pi\u00f9 illustre libro del cricket inglese.\nPrime opere.\nBeckett studia francese, italiano e inglese al Trinity College di Dublino tra il 1923 e il 1927. Nel 1926 viaggia lungamente in Francia, nel 1927 in Italia. Si laurea con un \"Bachelor of Art\" e riceve la medaglia d'oro per l'eccellenza dei suoi risultati. Dopo aver insegnato per un breve periodo al Campbell College a Belfast, assume la carica di \"lecteur d'anglais\" alla \u00c9cole normale sup\u00e9rieure di Parigi. Qui, grazie a Thomas MacGreevy, un poeta e confidente di Beckett che lavorava in citt\u00e0, ha la possibilit\u00e0 di conoscere James Joyce. Questo incontro ha una profonda influenza sul giovane Beckett, che assiste Joyce in vari modi, in particolare aiutandolo con altri amici nella traduzione in francese di alcune pagine di quello che sarebbe diventato \"Finnegans Wake\".\nNel 1929 Beckett pubblica il suo primo lavoro, un saggio critico intitolato \"Dante... Bruno. Vico.. Joyce\" che sarebbe stato inserito da Joyce nell'antologia \"Our Exagmination round his factification for incamination of Work in Progress\" (\"La nostra analisi intorno alla sua realizzazione per la diffusione del Work in Progress\"), che include anche le collaborazioni di Eugene Jolas, Robert McAlmon e William Carlos Williams, fra gli altri e che avrebbe avuto il compito di fornire strumenti e risposte ai critici che avrebbero dovuto analizzare l'esegesi del \"Finnegans Wake\". Lo stretto rapporto fra Beckett, Joyce e la sua famiglia, comunque, si raffredda quando respinge la figlia di Joyce, Lucia, che soffriva di schizofrenia. Sempre in questo periodo il suo primo racconto, \"Assumption\", viene pubblicato nel periodico \"Transition\", fondato da Eugene Jolas.\nNel 1930 Beckett torna al Trinity College come docente universitario, ma presto rimane deluso da questa scelta. Esprime la sua avversione facendo uno scherzo alla \"Modern Language Society of Dublin\", leggendo un testo in francese di un autore di Tolosa chiamato Jean du Chas, fondatore di un movimento detto Concentrismo; Chas e il Concentrismo, comunque, erano pura finzione, essendo stati inventati da Beckett per beffarsi dell'eccessiva pedanteria dell'ambiente accademico.\nBeckett rassegna le dimissioni dal Trinity College alla fine del 1931, terminando la sua breve carriera di insegnante. Commemora questo punto di svolta nella sua vita componendo il poema \"Gnome\", ispirato dalla lettura del \"Wilhelm Meisters Lehrjahre\" di Goethe, e pubblicato dal \"Dublin Magazine\" nel 1934:\nAbbandonato l'insegnamento, Beckett comincia a viaggiare per l'Europa. Passa un po' di tempo anche a Londra, dove nel 1931 pubblica \"Proust\", uno studio critico sull'autore francese Marcel Proust. Nel giugno di quell'anno ha luogo un violento contrasto con la madre, che non approva la sua attivit\u00e0 letteraria. Due anni dopo, in seguito alla morte di suo padre, si sottopone a un trattamento di due anni con lo psicoanalista della Tavistock Clinic, Wilfred Bion, che lo fa assistere ad una conferenza di Carl Gustav Jung, un evento che Beckett ricorder\u00e0 per molti anni, e che influenza i suoi lavori successivi, inclusi \"Watt\" e \"Aspettando Godot\". Nel 1932 scrive il suo primo romanzo, \"Dream of Fair to Middling Women\", ma dopo diversi rifiuti da parte degli editori decide di abbandonarlo; il libro sar\u00e0 poi pubblicato nel 1993. Nonostante l'impossibilit\u00e0 di farsi pubblicare il romanzo, comunque, questo serve come fonte per i suoi primi poemi e per il suo primo libro di racconti del 1933, \"More Pricks than Kicks\" (\"Pi\u00f9 pene che pane\").\nBeckett pubblica nel corso degli anni anche diversi saggi, come \"Recent Irish Poetry\" (nel periodico \"The Bookman\", agosto 1934) e \"Humanistic Quietism\", una recensione delle poesie del suo amico Thomas MacGreevy (nel periodico \"The Dublin Magazine\", luglio-settembre 1934). Questi due lavori, incentrati sulle opere di MacGreevy, Brian Coffey, Denis Devlin e Blanaid Salkeld, malgrado il loro scarso successo all'epoca, comparano favorevolmente questi autori con i contemporanei esponenti del \"Rinascimento Celtico\" e invocano Ezra Pound, Thomas Stearns Eliot e i simbolisti francesi come loro precursori. Nel descrivere questi poeti come \"Nucleo vivo del movimento poetico irlandese\", Beckett traccia la linea del canone della poetica modernista irlandese.\nNel 1935, l'anno in cui Beckett pubblica con successo il suo libro di poesie \"Echo's Bones and Other Precipitates\" (\"Ossa d'eco\"), lavora anche sul suo romanzo \"Murphy\". Nel maggio dello stesso anno scrive a MacGreevy riguardo alle sue ricerche sul cinema e al suo desiderio di andare a Mosca per studiare con Sergej \u0116jzen\u0161tejn all'Istituto di Cinematografia Gerasimov. Verso la met\u00e0 del 1936 scrive ad Ejzen\u0161tejn e Vsevolod Pudovkin, offrendosi come apprendista. Non se ne fa nulla, anche perch\u00e9 la lettera va perduta a causa del periodo di quarantena a cui deve sottoporsi Ejzen\u0161tejn durante lo scoppio dell'epidemia di vaiolo, nonch\u00e9 alla sua concentrazione nel riscrivere una sceneggiatura della sua produzione posticipata. Beckett, nel frattempo, ultima \"Murphy\", e, nel 1936, parte per un intenso viaggio in Germania, durante il quale riempie diversi taccuini con liste di opere d'arte degne di nota che ha visto e sviluppa la sua avversione nei confronti della barbarie nazista che stava sopraffacendo il paese. Ritorna in Irlanda per un breve periodo nel 1937, dove supervisiona la pubblicazione di \"Murphy\" (1938), che traduce personalmente in francese l'anno successivo. Ha anche un profondo litigio con la madre, che contribuisce alla decisione di trasferirsi in modo stabile a Parigi, dove torna definitivamente dopo lo scoppio della Seconda guerra mondiale nel 1939, preferendo (parole sue) \"La Francia in guerra, che l'Irlanda in pace\". Diventa conosciuto presso i caff\u00e8 della Rive gauche, dove rafforza la sua amicizia con Joyce e ne trova altre in artisti come Alberto Giacometti e Marcel Duchamp, con il quale gioca regolarmente a scacchi. Nel dicembre 1937 ha una breve relazione con Peggy Guggenheim, che lo soprannomina \"Oblomov\", come il protagonista dell'omonimo romanzo di Ivan Gon\u010darov.\nA Parigi, nel gennaio 1938, rifiutando le avance di un famigerato prosseneta, conosciuto ironicamente con il nome di \"Prudent\", Beckett viene accoltellato al petto, rischiando la vita. James Joyce organizza una stanza privata all'ospedale per l'infortunato Beckett. La pubblicit\u00e0 attorno all'accoltellamento attira l'attenzione di Suzanne Dechevaux-Dumesnil, che conosceva Beckett di vista fin dal suo arrivo a Parigi; da questo momento i due sviluppano un forte legame che durer\u00e0 per tutta la vita. Nell'udienza preliminare, Beckett domanda al suo assalitore il motivo celato dietro al gesto, e Prudent risponde con nonchalance, \"Je ne sais pas, Monsieur. Je m'excuse\" (\"Non lo so, signore. Mi dispiace\"). Beckett alla fine lascia cadere le accuse contro l'assalitore, in parte per evitare ulteriori formalit\u00e0, ma anche perch\u00e9 trova in Prudent una persona simpatica e dalle buone maniere.\nSeconda guerra mondiale.\nBeckett si unisce alla Resistenza francese dopo l'occupazione tedesca nel 1940, lavorando come corriere.\nNell'agosto 1942, la sua unit\u00e0 viene tradita e lui e Suzanne fuggono a sud al sicuro nel piccolo villaggio di Roussillon, nel dipartimento del Vaucluse nella regione Provenza-Alpi-Costa Azzurra. Continua a fornire il suo aiuto alla Resistenza nascondendo armi nel retro della sua casa. Durante i due anni di permanenza a Roussillon aiuta indirettamente il sabotaggio dei Maquis all'esercito tedesco nelle montagne del Vaucluse, nonostante parlasse raramente del suo contributo durante la guerra.\nBeckett \u00e8 stato insignito della \"Croix de guerre\" e della \"Medaille de la Resistance\" dal governo francese per il suo impegno nel combattere l'occupazione tedesca. Negli ultimi anni di vita, Beckett si riferiva al suo lavoro con la resistenza francese come \"roba da boy scout\". A Roussillon continua a lavorare al romanzo \"Watt\" (cominciato nel 1941 e completato nel 1945, ma pubblicato solo nel 1953).\nDopo la guerra.\nNel 1945 Beckett torna a Dublino per una breve visita. Durante questo soggiorno, ha una rivelazione nella stanza di sua madre, nella quale gli appare tutto il suo futuro percorso letterario. Questa esperienza verr\u00e0 romanzata nella rappresentazione \"L'ultimo nastro di Krapp\". Nell'opera, la rivelazione di Krapp, forse ambientata nell'East Pier in Dun Laoghaire (nonostante nulla nell'opera provi questa supposizione) avviene durante una notte tempestosa. Alcuni critici hanno identificato Beckett con Krapp, al punto di presumere che la sua epifania artistica fosse accaduta nella stessa posizione e nelle stesse condizioni temporali. Comunque, molti critici letterari hanno osteggiato la comparazione delle esperienze dei personaggi con quelle dei propri autori. Per tutta la rappresentazione, Krapp ascolta una registrazione fatta precedentemente nella sua vita; in un certo momento sente il giovane se stesso dire \"...clear to me at last that the dark I have always struggled to keep under is in reality my most...\" (\"...\"mi \u00e8 chiaro infine che la tenebra che ho sempre cercato di soffocare \u00e8 in realt\u00e0 il mio pi\u00f9\"...\"). Krapp manda avanti velocemente il nastro prima che il pubblico possa ascoltare la rivelazione completa. Pi\u00f9 tardi Beckett riveler\u00e0 a James Knowlson (che lo riporter\u00e0 nella biografia \"Damned to fame\") che le parole mancanti del nastro erano \"prezioso alleato\".\nNel 1946, il periodico di Jean-Paul Sartre \"Les Temps Modernes\" pubblica la prima parte del racconto \"Suite\" (chiamato pi\u00f9 tardi \"La fin\"), senza rendersi conto che Beckett aveva presentato solo la prima met\u00e0 della storia; Simone de Beauvoir rifiuter\u00e0 di pubblicare la seconda parte. Beckett comincia anche a scrivere il suo quarto romanzo, \"Mercier e Camier\", che verr\u00e0 pubblicato nel 1970. Il romanzo \u00e8 da considerarsi in qualche modo il predecessore della sua opera pi\u00f9 famosa, \"Aspettando Godot\", scritta non molto tempo dopo, ed \u00e8 anche il primo importante lavoro di Beckett a essere scritto direttamente in francese, la lingua di molte delle sue opere successive, inclusa la \"trilogia\" di romanzi che avrebbe scritto a breve: \"Molloy\", \"Malone muore\" e \"L'innominabile\". Nonostante fosse di madrelingua inglese, Beckett scelse il francese perch\u00e9, come egli stesso disse, era pi\u00f9 facile per lui scrivere \"senza stile\".\nIl teatro, il cinema e la televisione.\nBeckett \u00e8 famoso principalmente per l'opera teatrale \"Aspettando Godot\". In un articolo, il critico Vivian Mercier scrisse che Beckett \"ha realizzato il teoricamente impossibile, un'opera in cui non succede nulla, ma che tiene incollati gli spettatori ai loro posti. In pi\u00f9, considerando che il secondo atto \u00e8 una ripresa leggermente differente del primo, ha scritto un'opera in cui non succede nulla, due volte.\". Come molte delle sue opere a partire dal 1947, la rappresentazione \u00e8 stata scritta inizialmente in francese col titolo \"En attendant Godot\". Beckett la scrive fra l'ottobre 1948 e il gennaio 1949. Viene pubblicata nel 1952 e la sua prima rappresentazione avviene nel 1953 al \"Theatre de Babylone\" a Parigi, dove ha un discusso e controverso esito. Due anni dopo appare la traduzione in inglese, curata da lui stesso. A Londra raccoglie nel 1955 diverse recensioni negative, fino a quando le reazioni positive di Harold Hobson nel \"Sunday Times\" e di Kenneth Tynan ne risollevano le sorti. Negli Stati Uniti \u00e8 un fiasco a Miami, mentre ottiene grande successo a New York.\nIl successo di \"Aspettando Godot\" apre a Beckett la carriera teatrale. Dopo \"Aspettando Godot\", Beckett scrive diverse opere teatrali, fra cui \"Finale di partita\", rappresentata nel 1957, \"L'ultimo nastro di Krapp\", rappresentata nel 1958, \"Giorni felici\", rappresentata nel 1961, \"Commedia\", rappresentata nel 1963 e una serie di brevi testi scritti fra il 1962 e il 1982 (da \"Va e vieni\" a \"Non io\" a \"Catastrofe\" a \"Cosa dove\") denominati dallo stesso Beckett \"dramaticules\" (riuscito neologismo che nasce con l'intento di rappresentare l'esiguit\u00e0 della parola e dell'azione con l'effetto di \"sdrammatizzare il dramma\"). \"Catastrofe\" fu scritta nel 1982 per essere rappresentata al Festival d'Avignone come atto di solidariet\u00e0 al drammaturgo cecoslovacco V\u00e1clav Havel (imprigionato come dissidente a causa del suo impegno politico nel 1979).\nL'attivit\u00e0 di Beckett come autore multimediale si avvia nel 1956, quando gli viene commissionata dalla \"BBC Third Programme\" l'opera radiofonica \"Tutti quelli che cadono\". Nel 1961 scrive altre tre sceneggiature per la radio (nell'ordine \"Parole e musica\", \"Radio I\" e \"Cascando)\" legate da una caratteristica comune: la presenza della voce umana e della musica come entit\u00e0 partecipanti attivamente all'azione drammatica. Ma \u00e8 nel 1964 che Beckett incontra Buster Keaton, per il quale realizzer\u00e0 il cortometraggio \"Film\" per la regia di Alan Schneider, che sar\u00e0 presentato al New York Film Festival nel 1965. Mosso da una continua ricerca di nuovi linguaggi espressivi, Beckett realizza per la televisione tedesca (anche come regista) cinque \"teleplays\" di notevole impatto visivo per la sperimentazione visiva e l'ideazione registica (si segnalano in particolar modo \"Ghost Trio\" del 1975, \"Quad\", del 1981 e \"Nacht und Tr\u00e4ume\" del 1982).\nIl Nobel.\nNell'ottobre 1969 Beckett, in vacanza in Tunisia con Suzanne, viene insignito del Premio Nobel per la letteratura. Suzanne, capendo che il riservato Beckett da quel momento in poi sarebbe stato ricoperto da grande fama, si rivolge al riconoscimento come a una \"catastrofe\". Nonostante Beckett non dedicasse molto tempo alle interviste, incontrava, a volte, personalmente gli artisti, gli studiosi e gli ammiratori che lo cercavano nell'anonimo atrio dell'Hotel PLM St. Jacques a Parigi, vicino alla sua casa a Montparnasse.\nLa morte.\nSuzanne (che nel 1961 sposa con rito civile segreto nel Regno Unito, per questioni legate alle leggi francesi sull'eredit\u00e0), muore il 17 luglio 1989. Sofferente di enfisema e probabilmente anche di malattia di Parkinson, confinato in una casa di cura, Beckett muore il 22 dicembre dello stesso anno. I due sono sepolti insieme nel cimitero di Montparnasse a Parigi, condividendo una semplice lapide di granito, secondo i desideri dello stesso Beckett: \"senza colori, lunga e grigia\".\nProduzione letteraria.\nLa carriera di scrittore di Beckett pu\u00f2 essere suddivisa approssimativamente in tre periodi: il primo periodo, fino alla fine della Seconda guerra mondiale nel 1945; il periodo intermedio, fra il 1945 fino ai primi anni sessanta, durante il quale nascono le sue opere pi\u00f9 conosciute; e l'ultimo periodo, dai primi anni sessanta fino alla sua morte nel 1989, quando i suoi lavori divengono via via sempre pi\u00f9 corti e il suo stile minimalista.\nPrimo periodo.\nI primi scritti di Beckett sono in genere fortemente influenzati dai lavori del suo amico James Joyce: essi sono infatti profondamente eruditi, e sembrano mostrare come l'unico interesse dell'autore sia il proprio accrescimento culturale, come si nota da diversi passaggi dal significato oscuro. L'Incipit della raccolta di racconti \"Pi\u00f9 pene che pane\" (1934) ci offre un esempio significativo di ci\u00f2:\n\"Era mattino e Belacqua si trovava fermo al primo dei canti della luna. Era cos\u00ec impantanato che non riusciva a muoversi n\u00e9 davanti n\u00e9 indietro. C'era Beatrice colma di beatitudine, ed anche Dante, e lei gli spiegava le macchie lunari. Gli indicava in primo luogo in che cosa si ingannava, quindi gli forniva la propria spiegazione. L'aveva ricevuta da Dio, perci\u00f2 poteva esser certo che fosse accurata in ogni particolare.\"\nQuesto estratto \u00e8 pieno di riferimenti alla \"Divina Commedia\", in modo da confondere i lettori privi di familiarit\u00e0 con il capolavoro dantesco. Contemporaneamente per\u00f2, ci sono gi\u00e0 diverse componenti che torneranno nei suoi lavori successivi: l'inattivit\u00e0 fisica di Belacqua; l'isolamento dei personaggi nei propri pensieri e nella propria mente; l'irriverenza della frase di chiusura.\nSimili elementi sono presenti nel primo romanzo pubblicato da Beckett, \"Murphy\" (1938) nel quale vengono introdotti i temi ricorrenti della pazzia e degli scacchi. La frase d'apertura allude anche ai toni piuttosto pessimistici e all'umorismo macabro che caratterizzeranno tutta l'opera di Beckett. \"Watt\", scritto da Beckett durante la permanenza a Roussillon durante il secondo conflitto mondiale, \u00e8 simile in termini di temi trattati, ma meno esuberante nel suo stile. Questo romanzo, esplora in alcuni punti il movimento umano come permutazione matematica, anticipando il futuro interesse per Beckett, sia nei romanzi che nelle opere drammatiche, per la precisione del movimento.\n\u00c8 sempre in questo primo periodo che Beckett inizia a scrivere in francese. Negli ultimi trent'anni, scrive diverse poesie in questa lingua, e ci\u00f2 sembra mostrare che Beckett, anche se attraverso la mediazione di un altro linguaggio, \u00e8 in procinto di semplificare il suo stile, un cambiamento evidente anche in \"Watt\".\nLa trilogia.\nSe la fama di Beckett si deve ad \"Aspettando Godot\", \u00e8 l'opera narrativa dello scrittore, soprattutto la cosiddetta trilogia di romanzi scritti tra il 1951 e il 1953 \"Molloy\", \"Malone muore\" e \"L'innominabile\", a rappresentare uno dei vertici della letteratura della seconda met\u00e0 del XX secolo. Con i volumi della trilogia, Beckett, nel solco di Joyce, compie un'operazione di riconfigurazione del romanzo moderno, ma anche di progressiva distruzione, sancendone con \"L'Innominabile\" la dissoluzione formale.\nPur essendo stato profondamente influenzato da Joyce nella sua prima produzione letteraria, \u00e8 proprio negli anni cinquanta che Beckett, in una sorta di ripudio-uccisione dell'ingombrante \"padre\" artistico, e in modo specifico con i romanzi (o anti-romanzi) della trilogia, si definisce in termini antitetici all'autore dell\"'Ulisse\".\nSe la strada percorsa da Joyce e da altri grandi autori modernisti come Marcel Proust e Robert Musil prevedeva un progetto di letteratura totalizzante, in grado di raccontare il reale per accumulo, abbracciandone i molteplici livelli di significato, la strada di Beckett si pone antiteticamente, nel solco di una radicale impotenza a trarre un qualsiasi senso compiuto dalla realt\u00e0. Per Beckett le parole sono obbligate al paradosso suppliziante di volere comunicare che non c'\u00e8 niente da comunicare. Raccontare, narrare, \u00e8 unicamente possibile attraverso una serie di finzioni, affabulazioni, che i protagonisti della trilogia (progressivamente sempre pi\u00f9 tesi alla disgregazione della propria identit\u00e0 personale), si raccontano (e raccontano al lettore), nello sforzo disperato e vano di dare consistenza a s\u00e9 stessi e al mondo.\nDopo la trilogia.\nIl periodo successivo alla stesura dei romanzi che compongono la trilogia, fu per Beckett un periodo di difficolt\u00e0 oggettiva a riprendere nuovamente a narrare in prosa. Egli stesso ebbe a dire che continuare a scrivere era come lavorare su \"un mucchio di cenere\". I folgoranti \"Testi per nulla\", 1954, costituiscono un esempio di questa \"impasse\" creativa, rimandando per filiazione diretta all'\"Innominabile\", e a quell'entropia a cui esso sembrava avere condotto la possibilit\u00e0 stessa della scrittura. Ma le celebri parole della chiusa del libro, \"Non posso continuare, devo continuare\", oltre a rappresentare sul piano esistenziale la volont\u00e0 stoica di andare avanti comunque, nonostante l'implacabile verdetto sulla condizione umana, sono anche un enunciato programmatico delle opere a venire. Opere brevi e dense, contrassegnate da uno straordinario rigore formale e da una sempre maggiore economia espressiva, in cui, tra gli esiti maggiori, si segnalano \"Come \u00e8\" (1961), \"Compagnia\" (1979), \"Worstward Ho\" (1984).\nOpere.\nOpere drammatiche.\nTeatro\nRadio\nTelevisione\nCinema\nProsa.\nRomanzi\nNovelle\nRacconti\nAltro"}
{"id": "81453", "revid": "363629", "url": "https://it.wikipedia.org/wiki?curid=81453", "title": "Retrocompatibilit\u00e0", "text": "Il termine retrocompatibilit\u00e0 o compatibilit\u00e0 all'indietro (in inglese \"backward compatibility\") assume una serie di significati diversi ma legati tra di loro, in ambito tecnologico, soprattutto in informatica.\n\u00c8 l'inverso della compatibilit\u00e0 in avanti.\nEsempi.\nUn software con retrocompatibilit\u00e0 \u00e8 in grado di aprire correttamente tutti i dati salvati utilizzando la versione precedente.\nUna libreria software nella versione \"x\" \u00e8 detta retrocompatibile se tutte le applicazioni che utilizzavano le versioni precedenti della libreria continuano a funzionare anche con la versione \"x\".\nUn protocollo di rete si dice retrocompatibile se \u00e8 in grado di comunicare con le versioni precedenti del protocollo stesso.\nDifficolt\u00e0.\nSebbene possa sembrare banale, fornire la retrocompatibilit\u00e0 non \u00e8 sempre semplice.\nAd esempio, nel caso specifico di librerie, se esse vengono fornite inizialmente con dei bug, tipicamente i programmatori troveranno degli stratagemmi per aggirare tali bug. Tuttavia se la versione successiva della libreria correggesse tali bug, proprio gli stratagemmi usati dai programmatori potrebbero portare al malfunzionamento delle applicazioni che utilizzano tale libreria."}
{"id": "81457", "revid": "834", "url": "https://it.wikipedia.org/wiki?curid=81457", "title": "Anja Paerson", "text": ""}
{"id": "81458", "revid": "104458", "url": "https://it.wikipedia.org/wiki?curid=81458", "title": "Anja P\u00e4rson", "text": "Sciatrice polivalente, \u00e8 stata l'atleta di punta della nazionale svedese tra gli anni 2000 e i primi anni 2010. Nel suo palmar\u00e8s vanta, tra l'altro, un oro olimpico, sette ori iridati (a \u00c5re 2007 \u00e8 diventata il primo sciatore a vincere l'oro iridato in tutte le specialit\u00e0 dello sci alpino), due Coppe del Mondo generali e cinque di specialit\u00e0. Ha ottenuto 42 vittorie in Coppa del Mondo ed \u00e8 uno dei pochi atleti ad avere vinto almeno una gara di Coppa del Mondo in ognuna delle specialit\u00e0 dello sci alpino; \u00e8 stata portabandiera della Svezia durante la cerimonia di apertura dei XX Giochi olimpici invernali di .\nBiografia.\nNata a T\u00e4rnaby, la stessa localit\u00e0 da cui proveniva il fuoriclasse Ingemar Stenmark, Anja P\u00e4rson fu avviata allo sci dal padre Anders, che ne fu anche allenatore poich\u00e9 all'epoca responsabile delle prove tecniche della nazionale svedese femminile. Inizialmente specialista di slalom gigante e slalom speciale, nel corso della sua carriera la sciatrice svilupp\u00f2 doti da polivalente.\nStagioni 1997-1999.\nLa P\u00e4rson esord\u00ec in gare FIS il 23 novembre 1996 a Kiruna, piazzandosi 17\u00aa in slalom speciale, e in Coppa Europa il 7 dicembre 1997 a Piancavallo nella medesima specialit\u00e0, senza completare la prova. Nel circuito continentale colse il suo primo podio il 23 gennaio 1998 a Sch\u00f6nried, classificandosi 3\u00aa in slalom gigante, e la prima vittoria due giorni dopo a Rogla nella medesima specialit\u00e0. Vinse la sua seconda e ultima gara di Coppa Europa il 21 febbraio successivo ad Abetone, ancora uno slalom gigante, e a fine stagione risult\u00f2 vincitrice della classifica di specialit\u00e0. Sempre nel 1998, ai Mondiali juniores del Monte Bianco, vinse la medaglia d'oro nello slalom gigante e quella di bronzo nello slalom speciale; grazie al successo iridato giovanile pot\u00e9 esordire in Coppa del Mondo nello slalom gigante delle finali di Crans-Montana, il 15 marzo, classificandosi 25\u00aa.\nNella stagione 1998-1999 in Coppa del Mondo ottenne i primi punti nella gara inaugurale di S\u00f6lden del 24 ottobre (13\u00aa in slalom gigante) e meno di due mesi dopo la prima vittoria, nonch\u00e9 primo podio, nello slalom speciale disputato a Mammoth Mountain il 3 dicembre. Nella stessa stagione debutt\u00f2 ai Campionati mondiali, ma a Vail/Beaver Creek 1999 non complet\u00f2 le due gare cui prese parte (slalom gigante e slalom speciale), e vinse un'altra medaglia d'oro ai Mondiali juniores, aggiudicandosi lo slalom speciale della rassegna di Pra Loup/Le Sauze. A fine stagione in Coppa del Mondo, dopo aver ottenuto complessivamente quattro podi, risult\u00f2 12\u00aa nella classifica generale e 3\u00aa in quella di slalom speciale.\nStagioni 2000-2003.\nAnche nella stagione 1999-2000 in Coppa del Mondo ottenne quattro podi (nessuna vittoria) e fu 3\u00aa nella classifica di slalom speciale, mentre in quella generale entr\u00f2 per la prima volta tra le prime dieci (8\u00aa). Nella stessa stagione ai Mondiali juniores del Qu\u00e9bec vinse altre due medaglie d'oro, nello slalom gigante e nello slalom speciale, e una di bronzo, nel supergigante. Ai Mondiali di Sankt Anton am Arlberg 2001 vinse il suo primo oro iridato, nello slalom speciale, e and\u00f2 a medaglia (bronzo) anche nell'altra gara cui prese parte, lo slalom gigante. In Coppa del Mondo, dopo aver conquistato sei podi (nessuna vittoria), chiuse la stagione all'11\u00ba posto nella classifica generale e al 2\u00ba in quella di slalom gigante.\nAi XIX Giochi olimpici invernali di , suo esordio olimpico, vinse una medaglia in ognuna delle gare cui prese parte: l'argento nello slalom gigante e il bronzo nello slalom speciale. In Coppa del Mondo sal\u00ec otto volte sul podio (quattro le vittorie) e si piazz\u00f2 al 3\u00ba posto sia nella classifica di slalom gigante, sia in quella di slalom speciale, mentre in quella generale fu 5\u00aa. L'anno dopo ai Mondiali di Sankt Moritz vinse la medaglia d'oro nello slalom gigante e fu 4\u00aa nello slalom speciale. In Coppa del Mondo fu 3\u00aa nella classifica generale, con nove podi (sei le vittorie) e vinse la sua prima coppa di cristallo di specialit\u00e0, nello slalom gigante; fu anche 2\u00aa nella classifica di slalom speciale.\nStagioni 2004-2005.\nNella stagione 2003-2004 vinse la sua prima Coppa del Mondo generale e si aggiudic\u00f2 anche i trofei di slalom gigante e di slalom speciale; le sue vittorie quell'anno furono undici, con tredici podi complessivi. L'anno dopo biss\u00f2 il successo nella classifica generale di Coppa del Mondo grazie anche a undici podi (quattro le vittorie) e fu 2\u00aa nelle classifiche di slalom gigante e di combinata. Quella Coppa assoluta fu vinta dalla P\u00e4rson all'ultima gara, con un vantaggio sulla croata Janica Kosteli\u0107, sua rivale sportiva per tutta la stagione, di appena tre punti.\nNel 2005 prese parte anche ai Mondiali di Bormio/Santa Caterina Valfurva, dove increment\u00f2 il suo palmar\u00e8s con vincendo la medaglia d'oro sia nel supergigante sia nello slalom gigante; si aggiudic\u00f2 inoltre la medaglia d'argento nella combinata, mentre nella discesa libera fu 7\u00aa e nello slalom speciale non complet\u00f2 la gara.\nStagioni 2006-2007.\nAi XX Giochi olimpici invernali di , dopo essere stata portabandiera della Svezia durante la cerimonia di apertura, vinse tre medaglie: l'oro nello slalom speciale e il bronzo sia nella discesa libera, sia nella combinata. Fu inoltre 12\u00aa nel supergigante e 6\u00aa nello slalom gigante. Quell'anno in Coppa del Mondo realizz\u00f2 i suoi primati sia come punteggio generale (1.662 punti), sia come numero di podi (quindici, con otto vittorie), tuttavia non si aggiudic\u00f2 la Coppa assoluta, che and\u00f2 alla Kosteli\u0107 con 1.970 punti, anche se vinse per la terza volta quella di slalom gigante.\nAi Mondiali di \u00c5re 2007 vinse la medaglia d'oro nella discesa libera, nel supergigante e nella supercombinata, la medaglia d'argento nella gara a squadre, la medaglia di bronzo nello slalom speciale e non complet\u00f2 lo slalom gigante. Con la medaglia ottenuta nella discesa libera in quell'occasione, la P\u00e4rson divenne il primo sciatore a vincere l'oro iridato in tutte le cinque specialit\u00e0 dello sci alpino. In Coppa del Mondo fu 5\u00aa nella classifica generale, con quattro podi (una vittoria).\nStagioni 2008-2010.\nAi XXI Giochi olimpici invernali di vinse la medaglia di bronzo nella supercombinata alle spalle di Maria Riesch e Julia Mancuso: . In quella sua ultima partecipazione olimpica si classific\u00f2 inoltre 11\u00aa nel supergigante, 22\u00aa nello slalom gigante e non complet\u00f2 la discesa libera e lo slalom speciale. Quell'anno in Coppa del Mondo fu 3\u00aa sia nella classifica generale sia in quella di discesa libera e 2\u00aa in quella di combinata; i suoi podi furono sette, con una vittoria.\nStagioni 2011-2012.\nNel 2011 aggiunse al palmar\u00e8s due ulteriori medaglie, i bronzi iridati ottenuti nella supercombinata e nella gara a squadre ai Mondiali di Garmisch-Partenkirchen nei quali si piazz\u00f2 anche 11\u00aa nella discesa libera, 10\u00aa nel supergigante e 9\u00aa nello slalom gigante. In Coppa del Mondo in quella stagione 2010-2011, con la vittoria del 5 marzo 2011 nella discesa libera di Tarvisio, raggiunse il traguardo di aver vinto almeno una gara nel circuito per dieci stagioni consecutive, . La vittoria di Tarvisio fu anche il suo ultimo podio in Coppa del Mondo; a fine stagione risult\u00f2 8\u00aa in classifica generale, con tre podi.\nIl 14 marzo 2012, durante le finali di Coppa del Mondo in corso a Schladming, annunci\u00f2 il proprio ritiro dalle competizioni al termine della stagione; la sua ultima gara in carriera fu il supergigante del giorno successivo, che chiuse all'8\u00ba posto. In quella sua ultima annata di Coppa del Mondo non and\u00f2 mai a podio e in classifica generale fu 32\u00aa.\nVita privata.\nNel giugno 2012, Anja P\u00e4rson ha annunciato al programma radio svedese \"Sommar\" di avere una relazione con una donna da cinque anni: Filippa R\u00e5din e di aspettare un figlio. Il bambino, Elvis, \u00e8 nato il 4 luglio 2012. Il 2 agosto 2014, Anja P\u00e4rson e Filippa si sono sposate a Ume\u00e5, in Svezia. Il matrimonio \u00e8 stato celebrato da Mona Sahlin leader del Partito Socialdemocratico dei Lavoratori di Svezia. Nel gennaio 2015, la coppia ha annunciato che P\u00e4rson era incinta del secondo bambino, Maximilian, nato nel maggio 2015.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nKO-SL = KO slalom\nCoppa Europa.\nCoppa Europa - vittorie.\nLegenda:\nGS = slalom gigante\nRiconoscimenti.\nNel 2006 e nel 2007 ha ricevuto la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno."}
{"id": "81467", "revid": "125059192", "url": "https://it.wikipedia.org/wiki?curid=81467", "title": "Massagno", "text": "Massagno \u00e8 un comune svizzero di 6\u00a0545 abitanti (dato ufficiale fornito dall'Ufficio controllo abitanti e affari militari al 31 dicembre 2017) del Cantone Ticino, nel distretto di Lugano.\nStoria.\nIl territorio collinare di Massagno \u00e8 abitato fin dal neolitico e la scoperta di varie tombe di epoca romana confermano la presenza di popolazioni anche nei periodi successivi. \n\"Nel Medioevo la vicinanza di Massagno, nata dall'unione delle comunit\u00e0 di Massagno e Gerso, faceva parte della pieve di Lugano. Vi possedevano dei beni il capitolo collegiale di San Lorenzo a Lugano (IX-X secolo), attestato come detentore di diritti fondiari anche nel 1198.\"\nNel 1804 ha inglobato parte del comune soppresso di Rovello.\nMassagno \u00e8 uno dei comuni pi\u00f9 popolosi dell'agglomerato di Lugano ed \u00e8 ormai prevalentemente residenziale.\nSimboli.\nLo stemma del comune di Massagno \u00e8 cos\u00ec blasonato:\n\"D'azzurro, alla pianta di castagno, sradicata, ramosa di quattro, due in sbarra, a destra, due in banda, a sinistra, fogliati, il primo di quattro, due per lato, il secondo e il terzo, di due, uno per lato, il quarto di uno, in cima, di verde, ogni ramo fruttato di uno, di rosso, aperto d'oro, la pianta su un monte ristretto, convesso, di verde, la pianta accompagnata in capo da un sole figurato, raggiato di sedici, d'oro, alla campagna d'azzurro, ondeggiata d'argento.\"\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nTra tutti i comuni Ticinesi, Massagno ha la pi\u00f9 alta densit\u00e0 di popolazione, ovvero 8 586,3 abitanti per km\u00b2 (elenco dei comuni Ticinesi, dal 1\u00ba gennaio 2019).\nReligione.\nAl censimento del 2000, 3 837 abitanti (68%) erano cattolici romani, mentre 362 (6,5%) appartenevano alla Chiesa svizzera riformata. C'erano 1 054 persone (circa il 19%) che appartenevano o meno ad un'altra chiesa, e 305 persone (circa il 5,4% della popolazione) non hanno risposto alla domanda. Esiste la parrocchia cattolica romana di Santa Lucia\nPer quanto riguarda la chiesa cattolica vi sono tre edifici: Chiesa di Santa Lucia, Chiesetta della Madonna della Salute ed infine l'oratorio di Sant'Antonio.\nGeografia.\nIl nucleo abitato \u00e8 il prolungamento della citt\u00e0 di Lugano dalla stazione di Lugano FFS verso nord. La via centrale (via San Gottardo) fa parte della strada cantonale che porta al valico del Monte Ceneri.\nMassagno ha una superficie di 0,73\u00a0km\u00b2 ed \u00e8 quindi uno dei comuni pi\u00f9 piccoli della Svizzera in termini di superficie (al 13\u00ba posto della lista di 2 212 comuni in ordine crescente di superficie, al 1\u00ba gennaio 2019). Il comune si trova tra i 361 e i 387 m s.l.m. I comuni limitrofi sono Lugano e Savosa.\nAmministrazione.\nMunicipio.\nLa Citt\u00e0 \u00e8 diretta da una municipalit\u00e0 composta da sette membri, incluso il Sindaco, con un mandato di 4 anni, che forma l'organo esecutivo:\nIl potere legislativo \u00e8 esercitato dal Consiglio comunale, istituito il 13 marzo 1928, ed \u00e8 composto di 30 membri.\nConsiglio comunale.\nPer la legislatura 2016-2020, il Consiglio comunale comprende i seguenti partiti: \nPatriziato.\nOgni famiglia originaria del luogo faceva parte del cosiddetto comune patriziale ed aveva la responsabilit\u00e0 della manutenzione di ogni bene ricadente all'interno dei confini del comune.\nIl Patriziato di Massagno \u00e8 estinto.\nTraffico.\nMassagno si trova in prossimit\u00e0 della stazione FFS di Lugano sull'asse del San Gottardo, che attraversa la Galleria di base del San Gottardo, inaugurata nel 2018, e quindi sul suo asse principale Zurigo - Milano. La galleria di base del Monte Ceneri, inaugurata nel 2020, ha migliorato il collegamento di Lugano (e quindi anche di Massagno) con le citt\u00e0 di Bellinzona e Locarno. Il tempo di percorrenza tra Locarno e Lugano \u00e8 stato ridotto dal nuovo tunnel da 50 a 22 minuti.\nSi prevede di riempire la trincea, dove i binari ferroviari corrono prima dell'ingresso nord della stazione di Lugano e che attraversa il territorio del comune di Massagno, e di creare un parco sull'area risultante.\nLa Ferrovia Lugano-Tesserete era una linea a scartamento ridotto in partenza dalla stazione ferroviaria di Lugano a Tesserete nel 1907. La prima fermata dopo la stazione di Lugano si trovava a Massagno. La ferrovia \u00e8 stata elettrificata fin dall'inizio ed \u00e8 stata sostituita da una linea di autobus nel 1967.\nSport.\nA Massagno ha sede la squadra di pallacanestro Societ\u00e0 Atletica Basket Massagno (SAM Basket). Il SAM Basketball gioca nella Swiss Basketball League, il campionato di serie A in Svizzera."}
{"id": "81468", "revid": "287204", "url": "https://it.wikipedia.org/wiki?curid=81468", "title": "Muzzano (Svizzera)", "text": "Muzzano () \u00e8 un comune svizzero di 804 abitanti del Cantone Ticino, nel distretto di Lugano.\nGeografia fisica.\nNel territorio comunale \u00e8 compreso parte del Lago di Muzzano.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nMuzzano fa parte del Patriziato Generale di Bioggio, Bosco Luganese, Muzzano-Agnuzzo. L'ufficio patriziale \u00e8 presieduto nel periodo 2017-2021 da Fabia Donada."}
{"id": "81470", "revid": "125949851", "url": "https://it.wikipedia.org/wiki?curid=81470", "title": "Altezza (acustica)", "text": "L'altezza \u00e8 la frequenza fondamentale di una nota musicale o suono che viene percepita, ed \u00e8 una delle caratteristiche principali di un suono. L'altezza \u00e8 la qualit\u00e0 che permette di distinguere se un suono \u00e8 acuto o grave e dipende dalla frequenza dell'onda sonora che lo ha generato. In particolare: pi\u00f9 la frequenza di un'onda sonora \u00e8 elevata e pi\u00f9 il suono ci sembrer\u00e0 acuto, mentre pi\u00f9 \u00e8 bassa la frequenza e pi\u00f9 il suono ci apparir\u00e0 grave. Nonostante la frequenza fondamentale reale possa essere determinata con una misura fisica, essa pu\u00f2 differire dall'altezza percepita per via degli ipertoni e degli armonici naturali del suono. Il sistema di percezione uditiva umano pu\u00f2 avere anche difficolt\u00e0 a distinguere differenze di altezza fra le note, in alcune circostanze.\nI limiti dell'orecchio umano vanno da un minimo di ad un massimo di Hz. La pratica musicale tuttavia si serve di suoni la cui frequenza \u00e8 compresa in limiti pi\u00f9 ristretti e precisamente tra 64 e vibrazioni semplici al secondo.\nSuono determinato e indeterminato.\nUno strumento a suono determinato \u00e8 uno strumento musicale che emette suoni in riferimento alle note musicali. Pu\u00f2 essere strumento a suono determinato un qualsiasi strumento a note come il pianoforte; non lo \u00e8 uno strumento come una grancassa o un'intera batteria, detti a suono indeterminato.\nPercezione dell'altezza.\nAllo scopo di uniformare l'altezza dei suoni in tutti i paesi dal 1859 in poi sono stati convocati a pi\u00f9 riprese dei congressi internazionali con il compito di stabilire la frequenza di un suono base detto diapason, che \u00e8 il La3 (nel secondo spazio in chiave di violino, La4 secondo la notazione scientifica dell'altezza) alla quale tutti si attengano. Il pi\u00f9 recente \u00e8 stato il congresso di Londra (1951) che ha fissato la frequenza del La3 in 880 vibrazioni semplici al secondo (pari a ).\nIl La sopra al Do centrale suonato su uno strumento qualsiasi ha un'altezza percepita pari a quella di un suono puro a ma non necessariamente ha un'armonica a quella frequenza.\nInoltre una piccola variazione di frequenza potrebbe non comportare una variazione percepibile di altezza, ma una variazione di altezza comporta necessariamente una variazione di frequenza.\nInfatti la minima differenza avvertibile, la soglia oltre la quale si percepisce la variazione di frequenza, \u00e8 di circa cinque cent, cio\u00e8 cinque centesimi di un semitono equabile; ma questa soglia varia lungo lo spettro delle frequenze udibili ed \u00e8 minore quando due note sono suonate contemporaneamente. Come le altre sensibilit\u00e0 umane agli stimoli, la percezione dell'altezza pu\u00f2 essere spiegata dalla legge di Weber-Fechner.\nL'altezza \u00e8 influenzata anche dall'ampiezza del suono, specialmente alle basse frequenze. Per esempio una nota grave e forte sembrer\u00e0 ancora pi\u00f9 grave se suonata pi\u00f9 piano. Come accade per gli altri sensi, anche la percezione relativa dell'altezza pu\u00f2 essere tratta in inganno, creando delle illusioni uditive. Ve ne sono diverse, come il paradosso del tritono o la pi\u00f9 nota scala Shepard, dove una sequenza ripetuta (continua o discreta) di toni disposti in modo particolare (parziali separate da un'ottava) pu\u00f2 sembrare come una sequenza ascendente o discendente infinita.\nIl diapason da concerto.\nIl La sopra il Do centrale al giorno d'oggi \u00e8 fissato a 440\u00a0Hz e spesso \u00e8 scritto come \"A = 440 Hz\" (o semplicemente A440) e conosciuto come \"diapason da concerto\". Questo standard \u00e8 stato adottato di recente. L'altezza \u00e8 spesso citata come uno dei fondamentali aspetti della musica.\nClassificazione delle altezze.\nLe altezze sono spesso classificate usando la notazione scientifica dell'altezza o una qualche combinazione di una lettera e un numero che rappresenta una frequenza fondamentale. Per esempio, ci si pu\u00f2 riferire al La sopra al Do centrale con \"A4\" o con \"A440\". Ma ci sono due problemi con questa pratica. In primo luogo nel sistema temperato equabile la notazione \u00e8 sovrabbondante: la nota Mi\u266f4 ha la stessa ampiezza della nota Fa4. In secondo luogo la percezione umana dell'altezza \u00e8 logaritmica: l\nPer evitare questi problemi i teorici musicali talvolta rappresentano le altezze usando una scala basata sul logaritmo della frequenza fondamentale. Per esempio si pu\u00f2 adottare lo standard MIDI per mappare la frequenza fondamentale \"f\" con un numero reale \"p\":\nQuesta funzione crea uno spazio dell'altezza lineare in cui le ottave hanno dimensione 12, i semitoni (i tasti adiacenti di una tastiera) dimensione 1 e al Do centrale \u00e8 assegnato il numero 60. La distanza in questo spazio corrisponde alla distanza musicale cos\u00ec come viene misurata dagli esperimenti psicologici e compresa dai musicisti. Il sistema \u00e8 flessibile in modo da includere \"microtoni\" non usati nelle tastiere standard. Per esempio l'altezza a met\u00e0 fra Do (60) e Do\u266f (61) pu\u00f2 essere classificata come 60,5.\nVariazioni d'altezza.\nL'altezza di un suono pu\u00f2 essere descritta in molti modi, come alta o bassa, discretizzata o continua, determinata o indeterminata, che varia nel tempo (\"chirping\") e la maniera in cui questo cambiamento avviene nel tempo: glissando, portamento, vibrato. In base all'estensione della voce si classificano in: soprano, contralto, tenore e basso.\nMusicalmente non conta tanto la frequenza assoluta dei suoni, ma \u00e8 importante la relazione che c'\u00e8 fra queste altezze, cio\u00e8 la differenza che pu\u00f2 essere espressa da un rapporto o misurata in cent.\nLe persone in grado di riconoscere queste relazioni hanno quello che si chiama un orecchio relativo, mentre le persone che riconoscono l'altezza reale di un suono hanno il cosiddetto orecchio assoluto.\nScale.\nLe altezze relative delle singole note che compongono una scala possono essere determinate in base a uno dei vari temperamenti. Nel mondo occidentale, il metodo pi\u00f9 comune \u00e8 quello della scala cromatica, che col temperamento equabile \u00e8 al giorno d'oggi il sistema di temperamento maggiormente diffuso.\nIn questo sistema il rapporto d'altezza tra due note consecutive della scala \u00e8 esattamente la radice dodicesima di due (circa 1,05946). Nei sistemi \"ben temperati\" (usati al tempo di Johann Sebastian Bach) esistono altri metodi di temperamento musicale. Quasi tutti questi sistemi hanno un intervallo in comune, l'ottava, in cui le altezze degli estremi sono l'una il doppio dell'altra. Per esempio se il La sopra al Do centrale \u00e8 440\u00a0Hz, il La superiore di un'ottava \u00e8 880\u00a0Hz.\nNella musica atonale, in quella dodecafonica o nella \"musical set theory\", l'altezza \u00e8 una specifica frequenza mentre una \"pitch class\" \u00e8 ciascun insieme delle frequenze separate da ottave. Per esempio, Do\u266f e Re\u266d hanno la stessa altezza mentre Do4 e Do5 sono funzionalmente uguali, perch\u00e9 separati di un'ottava.\nAl contrario dei suoni che variano con continuit\u00e0 le altezze discretizzate sono praticamente universali, con poche eccezioni fra cui \"tumbling strains\" (Sachs &amp; Kunst, 1962) e \"indeterminate-pitch chants\" (Malm, 1967). Le note glissate sono usate in molte culture, ma sono comunque da mettere in relazione alle note discrete da cui derivano e che abbelliscono.\nAltezze storiche.\nStoricamente diverse convenzioni sono state impiegate per fissare l'altezza delle note a specifiche frequenze. Vari sistemi di temperamento sono stati applicati per determinare i rapporti fra le frequenze delle note di una scala. Nel 1955, l'Organizzazione Internazionale per le Standardizzazioni fiss\u00f2 la frequenza del La sopra al Do centrale a , ma in passato sono state usate varie frequenze.\nFino al XIX secolo non ci sono stati tentativi di collaborazione per trovare uno standard all'altezza delle note e i livelli in Europa erano i pi\u00f9 diversi. Anche all'interno di una singola chiesa, l'altezza usata poteva variare nel tempo per via del modo in cui si accordavano gli organi. Generalmente l'estremit\u00e0 della canna di un organo veniva ribattuta verso l'interno in modo da formare un cono o aperta verso l'esterno per variare la frequenza. Quando le estremit\u00e0 divenivano troppo danneggiate da questo costante processo, venivano tutte tagliate, riducendone la lunghezza e aumentando cos\u00ec l'intonazione generale dell'organo. Il pi\u00f9 alto in assoluto \u00e8 quello dell'organo Stertzing della chiesa di san Pietro a Erfurt, del 1702, il cui La corrisponde ad una frequenza di 519\u00a0Hz.\nCi si pu\u00f2 fare un'idea della variabilit\u00e0 dell'altezza esaminando i vecchi diapason per accordatura, le canne degli organi ed altre fonti. Per esempio un vecchio \"pitchpipe \"(un particolare di fischietto detto corista, utilizzato come riferimento per accordare) utilizzato in Inghilterra nel 1720 suona il La sopra al Do centrale a 380\u00a0Hz, mentre gli organi suonati da Johann Sebastian Bach ad Amburgo, Lipsia e Weimar erano calibrati a A = 480, una differenza di circa quattro semitoni. In altre parole il La prodotto dal \"pitchpipe\" del 1720 aveva la stessa frequenza del Fa di uno degli organi di Bach!\nL'altezza non variava solo a seconda del posto o del periodo, il livello poteva variare anche all'interno di una citt\u00e0. L'altezza di un organo di una cattedrale inglese del XVII secolo, per esempio, poteva essere inferiore di cinque semitoni rispetto a quella di uno strumento a tastiera casalingo della stessa citt\u00e0.\nRicerca di un'altezza convenzionale.\nDurante quei periodi in cui la musica strumentale divenne preminente rispetto al canto si nota una tendenza continua dell'altezza ad aumentare. Questa \"inflazione dell'altezza\" sembra dovuta alla competizione fra gli strumentalisti, ognuno teso a produrre un suono pi\u00f9 chiaro e brillante di quello dei rivali; il che \u00e8 particolarmente difficile con gli strumenti a fiato, dove la competizione coinvolge di pi\u00f9 i fabbricanti che i musicisti. Bisogna ricordare che l'inflazione dell'altezza \u00e8 un problema solo quando le composizioni musicali sono fissate secondo una notazione e la combinazione di numerosi strumenti a fiato e della musica scritta ha di conseguenza ristretto quasi completamente il fenomeno dell'inflazione dell'altezza alla tradizione Occidentale.\nIn almeno due momenti l'inflazione dell'altezza divenne cos\u00ec evidente che si rese necessaria una riforma. All'inizio del XVII secolo Michael Praetorius notava nel suo enciclopedico \"Syntagma musicum\" che i livelli d'altezza erano diventati talmente elevati che i cantanti soffrivano di problemi alla gola e che liutisti e violisti si lamentavano per le corde rotte. Analizzando le estensioni vocali tipiche citate da Pretorius si pu\u00f2 concludere che il livello d'altezza del suo tempo, almeno nella parte di Germania dove viveva, era pi\u00f9 alto di oggi di almeno una terza minore (tre semitoni). Le soluzioni che venivano applicate erano sporadiche e locali, ma comportarono in generale la creazione di standard separati per voci e organo da una parte (\"Chorton\") e per compagnie da camera dall'altra (\"Kammerton\"). Quando i due gruppi suonavano insieme, come in una cantata, cantanti e strumentalisti potevano suonare la musica scritta in due chiavi diverse. Questo sistema fu mantenuto per circa due secoli.\nCi si accorse di queste differenze nell'altezza del suono anche attraverso l'osservazione dei diversi diapason per l'accordatura. Ad esempio, un diapason che fa riferimento a Handel, risalente al 1740, \u00e8 accordato ad un La= 422,5\u00a0Hz, mentre uno pi\u00f9 tardo del 1780 \u00e8 accordato ad un La= 409\u00a0Hz, quasi un semitono pi\u00f9 basso. In generale, verso la fine del XVIII secolo la frequenza del La centrale varia in una gamma di altezze comprese tra il 400\u00a0Hz ai 450\u00a0Hz.\nAnche l'avvento della musica sinfonica e dell'orchestra come strumento indipendente e non pi\u00f9 solo d'accompagnamento ripropose il problema dell'altezza ed una tendenza ad aumentare nuovamente. L'aumento si riflesse nei diapason prodotti nel periodo: un diapason del 1815 dalla \"opera house\" di Dresda d\u00e0 A = 423,2\u00a0Hz, mentre un altro di undici anni dopo della stessa orchestra d\u00e0 A = 435\u00a0Hz. Alla Scala di Milano, il La arriv\u00f2 fino a 451\u00a0Hz.\nLa maggior parte degli oppositori alla tendenza al rialzo erano i cantanti, che lamentavano il crescente sforzo nel cantare. Principalmente per queste proteste il governo francese fece approvare una legge il 16 febbraio 1859 che definiva il La sopra al Do centrale a 435\u00a0Hz. Questo fu il primo tentativo di standardizzazione dell'altezza su un territorio cos\u00ec ampio e fu conosciuto come il \"diapason normal\". Divenne una convenzione abbastanza popolare anche al di fuori della Francia.\nComunque continuarono ad esserci le variazioni. Uno standard alternativo, conosciuto come \"altezza filosofica\" o \"scientifica\", fissava il Do centrale a 256\u00a0Hz (cio\u00e8 28 Hz) e quindi poneva il La superiore a circa 430,54\u00a0Hz. Questa convenzione ottenne una discreta popolarit\u00e0 per via della sua immediatezza matematica (la frequenza di ogni Do \u00e8 una potenza di due). Ma non ottenne lo stesso riconoscimento ufficiale di A = 435 e non fu molto usato.\nNel 1939 una conferenza internazionale consigli\u00f2 che il La sopra al Do centrale fosse accordato a 440\u00a0Hz. Questo standard fu ufficializzato dalla Organizzazione Internazionale per le Standardizzazioni nel 1955 (e riconfermato nel 1975) come ISO 16. La differenza fra questo standard e il \"diapason normal\" \u00e8 dovuta alla confusione su quale fosse la temperatura alla quale deve essere misurato lo standard Francese. Lo standard doveva essere 439\u00a0Hz, ma fu cambiato in A = 440\u00a0Hz perch\u00e9 pi\u00f9 facile da riprodurre in laboratorio, dato che 439 \u00e8 un numero primo.\nNonostante questa confusione, A = 440\u00a0Hz \u00e8 l'accordatura pi\u00f9 usata nel mondo. Le orchestre degli Stati Uniti e del Regno Unito tendono ad aderire a questa convenzione come \"concert pitch\". In altri paesi, comunque, un'altezza un po' pi\u00f9 acuta \u00e8 diventata la norma: A = 442 \u00e8 comune nelle orchestre dell'Europa continentale, mentre A = 445 \u00e8 diffuso in Germania, Austria e Cina.\nIn pratica, dato che le orchestre continuano ad accordarsi su una nota fornita dall'oboe piuttosto che da un dispositivo di accordatura elettronico e dato che l'oboista potrebbe non avere usato un tale dispositivo per accordare il suo strumento, c'\u00e8 ancora una piccola varianza nell'esatta altezza usata.\nAnche gli strumenti solisti come il pianoforte (con cui un'orchestra si accorda se suonano assieme) non sono tutti accordati A = 440\u00a0Hz.\nVariare l'altezza di una corda.\nCi sono tre modi di cambiare l'altezza di una corda che vibra.\nGli strumenti della famiglia degli archi cos\u00ec come numerosi altri cordofoni vengono accordati variando la tensione delle corde perch\u00e9 modificare la lunghezza o la massa per unit\u00e0 di lunghezza non sono metodi di pratica applicazione.\nLunghezza.\nL'altezza viene modificata variando la lunghezza della corda. Una corda pi\u00f9 lunga dar\u00e0 un suono pi\u00f9 grave, mentre una corda pi\u00f9 corta dar\u00e0 un suono pi\u00f9 acuto. Il cambiamento di frequenza \u00e8 inversamente proporzionale alla variazione di lunghezza, e un cambiamento geometrico in lunghezza corrisponde a un cambiamento aritmetico in frequenza:\nUna corda lunga il doppio produce un suono pi\u00f9 basso di un'ottava.\nTensione.\nL'altezza viene modificata variando la tensione. Una corda con minore tensione (pi\u00f9 lente) dar\u00e0 un suono pi\u00f9 grave, mentre una corda con maggiore tensione (pi\u00f9 tesa) dar\u00e0 un suono pi\u00f9 acuto.\nIl cambio di frequenza \u00e8 proporzionale alla radice quadrata del cambio di tensione:\nDensit\u00e0.\nL'altezza viene modificata anche variando la densit\u00e0 della corda, intesa come massa per unit\u00e0 di lunghezza.\nUna corda pi\u00f9 pesante dar\u00e0 un suono pi\u00f9 grave, una corda pi\u00f9 leggera dar\u00e0 un suono pi\u00f9 acuto.\nIl cambio di frequenza \u00e8 inversamente proporzionale alla radice quadrata del cambio di densit\u00e0:"}
{"id": "81473", "revid": "198277", "url": "https://it.wikipedia.org/wiki?curid=81473", "title": "Serie B 1981-1982", "text": "La Serie B 1981-1982 fu la 50\u00aa edizione dalla manifestazione e la trentaseiesima organizzata dalla Lega Calcio.\nStagione.\nCalciomercato.\nCorposo il mercato delle squadre infine promosse, \"in primis\" per la che rileva giocatori di categoria superiore come Salvatore Vullo, Patrizio Sala e Nicola Zanone, mentre il si assicura, fra gli altri, l'attaccante Domenico Penzo, che ripagher\u00e0 gli scaligeri con 14 gol nel corso della stagione.\nIl conferma il tecnico Enrico Catuzzi, promosso dalla formazione Primavera e gi\u00e0 traghettatore della prima squadra sul finire della stagione precedente, il quale inserisce in rosa numerosi elementi da lui cresciuti nel vivaio biancorosso. I pugliesi, presto emersi come una realt\u00e0 nonostante la giovane et\u00e0 media, si segnalano inoltre sul piano tattico per la novit\u00e0 della \"zona totale\"; sempre sul piano del gioco, gli addetti ai lavori riserveranno elogi anche a tre protagoniste della corsa promozione, il di Aldo Agroppi, il Verona di Osvaldo Bagnoli e il di Eugenio Fascetti, e a due neopromosse, la di Pietro Santin e la di Nedo Sonetti.\nAl di Antonio Renna non baster\u00e0 l'acquisto di Gianni De Rosa, prelevato dal in cambio di Egidio Calloni; la punta cerignolana realizzer\u00e0 19 gol laureandosi capocannoniere del campionato, con i rosanero tuttavia giunti infine sesti, a 5 lunghezze dalle ultime promosse in A. A pari merito con i siciliani si piazzer\u00e0 il , affidato a un Gustavo Giagnoni chiamato a risollevare un ambiente ancora segnato dalle vicissitudini giudiziarie del Totonero; la squadra umbra, imperniata su alcuni reduci dello storico secondo posto in massima serie di tre stagioni prima, aveva inoltre ingaggiato Domenico Caso e Claudio Ambu dall', in cambio di Salvatore Bagni.\nAvvenimenti.\nQuesto campionato fa attendere le ultime gare per dare i verdetti sulle promozioni in Serie A, anche se appaiono maggiormente coinvolte per questo traguardo le squadre classificatesi nei primi sei posti a fine stagione. Al termine della penultima giornata il Verona e la ottengono la promozione matematica, seguite il turno successivo dal Pisa; gli scaligeri rimangono a fine campionato soli in testa alla classifica, con un punto di distacco da toscani e blucerchiati.\nAppaiati al quarto posto, a due punti dalle seconde, il di Eugenio Fascetti e il Bari di Catuzzi, formazioni apprezzate come rivelazioni dai media perch\u00e9 composte da un nutrito numero di giovani debuttanti, le pi\u00f9 giovani del campionato assieme ai pisani; entrambe fra le prime in Italia a praticare il gioco a zona, gradito dalla critica sportiva e poi applicato comunemente nei decenni successivi.\nAl di sotto delle aspettative la che, trovatasi coinvolta nella lotta per non retrocedere, dalla 20\u00aa giornata ha sostituito in panchina Ilario Castagner con Roberto Clagluna.\nNella parte bassa della classifica retrocede presto il , sulla cui panchina si sono avvicendati tre allenatori, la , il appena sceso dalla massima serie, e il ; questo, giunto quart'ultimo in classifica, \u00e8 condannato da una peggiore classifica avulsa rispetto alle altre tre formazioni \"ex aequo\", ovvero , e .\nClassifica finale.\nLegenda:\nRegolamento:\nNote:"}
{"id": "81475", "revid": "287204", "url": "https://it.wikipedia.org/wiki?curid=81475", "title": "Serie B 1982-1983", "text": "La Serie B 1982-1983 fu la 51\u00aa edizione dalla manifestazione e la trentasettesima organizzata dalla Lega Calcio.\nStagione.\nAntefatti.\nI nastri di partenza della stagione successiva al trionfo mondiale in Spagna videro la presenza di due squadre abituate alla Serie A come il , retrocesso dopo un solo anno di permanenza in massima serie, e il , per la prima volta relegato tra i cadetti dopo settantatr\u00e9 anni consecutivi in massima categoria; assieme al e alla , queste due squadre furono indicate come possibili pretendenti alla promozione.\nAvvenimenti.\nA tener maggiormente fede alle aspettative della vigilia fu il : nonostante un avvio incerto (due pareggi nelle prime due gare) i rossoneri, facendo leva su una squadra totalmente rivoluzionata e basata sui giovani, occuparono stabilmente il primo posto in classifica risolvendo il discorso promozione nella settimana tra il 15 e il 22 maggio, sconfiggendo nettamente la Lazio per 5-1 e la per 3-2. Al termine del campionato, il Milan ebbe tra l'altro modo di stabilire diversi record della categoria come quello del miglior attacco (77 gol segnati, 33 in pi\u00f9 della seconda, che rester\u00e0 imbattuto per ventuno anni, quando il ne segn\u00f2 80) e dei punti ottenuti.\nDietro al Milan, fu serrata la lotta per l'assegnazione degli ultimi due posti, con Lazio, , e distanziate da due punti. I laziali, autori di un girone di ritorno ad alti livelli, fecero un passo significativo sconfiggendo gli etnei nello scontro diretto alla penultima giornata e si assicurarono la promozione definitiva pareggiando in trasferta contro la rivelazione del campionato (concluse il torneo a tre punti dalla zona promozione, riuscendo ad infliggere al Milan l'unica sconfitta interna).\nInaspettato cedimento della Cremonese nel finale del torneo: i grigiorossi, dopo aver ottenuto sei punti in cinque giornate, non andarono oltre il pareggio contro il , venendo cos\u00ec costretti a disputare uno spareggio a tre contro il Catania e Como, vincenti in casa contro un e un egualmente senza obiettivi da raggiungere. Nelle tre partite si vide tra l'altro un solo gol, segnato da Crialesi del Catania contro il Como, che assicur\u00f2 agli etnei la promozione in massima serie dopo dodici anni di assenza.\nVivace fu la lotta per non retrocedere, che vide coinvolte fino a poche giornate dalla fine una buona met\u00e0 delle partecipanti. Nonostante ci\u00f2, tutti i verdetti furono decisi alla penultima giornata: il Bari non riusc\u00ec a ripetere il risultato positivo della stagione precedente finendo per occupare stabilmente le posizioni basse della classifica assieme ad un'altra pugliese, il . Caddero inoltre la e il , che alla prima partecipazione in Serie B incapp\u00f2 nel secondo declassamento consecutivo.\nClassifica finale.\nLegenda:\nNote:\nRisultati.\nCalendario.\nIl sorteggio del calendario di Serie A e di Serie B avvenne il 30 luglio 1982, presso il CONI."}
{"id": "81478", "revid": "9", "url": "https://it.wikipedia.org/wiki?curid=81478", "title": "Retrocompatibile", "text": ""}
{"id": "81479", "revid": "547034", "url": "https://it.wikipedia.org/wiki?curid=81479", "title": "Serie B 1983-1984", "text": "La Serie B 1983-1984 fu la 52\u00aa edizione dalla manifestazione e la trentottesima organizzata dalla Lega Calcio.\nStagione.\nIl torneo, iniziato l'11 settembre 1983, si apr\u00ec con un tentativo di fuga da parte dell', che il 9 ottobre prese il comando solitario della classifica con e a inseguire. L'1-0 ottenuto dai molisani, nello scontro diretto del 20 novembre permise alla squadra di scavalcare i toscani e di dare avvio a una lotta serrata per il primo posto con il , uscito dal guscio dopo aver prevalso nel big-match con il Campobasso in programma il 27 novembre.\nFrattanto recuperavano progressivamente terreno Cremonese e , quest'ultima ripresasi dopo un avvio sottotono: sconfiggendo il 15 gennaio 1984 il Campobasso, i bergamaschi si insediarono in zona promozione assieme alla Cremonese, che all'ultima giornata del girone di andata riusc\u00ec ad agganciare il Como capolista concludendo a +2 su un gruppo formato da Atalanta, Campobasso e Arezzo.\nSubito dopo il giro di boa, Campobasso e Arezzo cedettero lasciando il via libera a Cremonese e Atalanta, che per tutta la durata del girone di ritorno si alternarono in classifica dietro al Como. I verdetti per la promozione furono quindi decisi nella settimana tra il 27 maggio e il 3 giugno: le prime a ottenere la promozione furono l'Atalanta e un Como capace di limitare le conseguenze di un calo di rendimento che le era costato il primato della graduatori in favore dei bergamaschi. Segu\u00ec, la settimana successiva, la Cremonese cui bast\u00f2 un pareggio interno contro il Palermo per tenere a distanza un Lecce entrato troppo tardi in partita e tornare in serie A a distanza di cinquantaquattro anni dalla prima apparizione.\nSul fondo della classifica rimasero invischiate numerose squadre, tra cui anche le tre retrocesse dalla Serie A: se e riuscirono a scongiurare la possibilit\u00e0 di una doppia retrocessione, ci\u00f2 non fu possibile per il , matematicamente in C1 con un turno di anticipo assieme alla Pistoiese, tradita dalla sfavorevole differenza reti.\nSeguirono, nel turno successivo, un (la cui vittoria contro un gi\u00e0 salvo fu resa inutile dalla contemporanea affermazione dell' sul Cesena) alla sua prima discesa in terza categoria e la (tradita da una sconfitta contro la Pistoiese), entrambe sopraffatte da un progressivo calo di rendimento dopo un buon avvio di campionato.\nClassifica finale.\nLegenda:\nRegolamento:\nNote:"}
{"id": "81482", "revid": "287204", "url": "https://it.wikipedia.org/wiki?curid=81482", "title": "Serie B 1984-1985", "text": "La Serie B 1984-1985 fu la 53\u00aa edizione dalla manifestazione e la trentanovesima organizzata dalla Lega Calcio.\nStagione.\nIl campionato venne vinto dal , alla sua terza promozione nella massima serie. Insieme ai toscani ottennero il salto di categoria due pugliesi, il che andava a debuttare in Serie A, e il assente dalla massima categoria da un quindicennio. Nerazzurri e giallorossi terminarono entrambi a quota 50 punti, coi primi avvantaggiati dalla differenza reti (+25 contro +14). Coinvolti nella lotta per la promozione fino all'ultima giornata furono il , arrivato quarto con una sola sconfitta al passivo e ben 26 pareggi \u2014 entrambi tuttora dei primati per la Serie B (il record di pareggi verr\u00e0 poi eguagliato dal Napoli nel campionato 2003-2004, con un maggior numero di partite disputate) \u2014, e la che cadde a Campobasso nel turno conclusivo, finendo staccata a \u20132 dai baresi.\nLa lotta per la retrocessione interess\u00f2, tra gli altri, il , il e il : etnei e romagnoli giunsero alla salvezza a discapito dei sardi, caduti in Serie C1 assieme al , al e al . Tuttavia, i verdetti del campo furono in seguito ribaltati in sede penale, con il declassamento del per illecito sportivo: la sentenza della CAF port\u00f2 dunque alla riammissione dei rossobl\u00f9. Gli equilibri del torneo furono confermati da un distacco di soli 3 punti tra il settimo e il quattordicesimo posto, occupati rispettivamente dal e dal Catania.\nClassifica finale.\nLegenda:\nRegolamento:\nNote:"}
{"id": "81485", "revid": "287204", "url": "https://it.wikipedia.org/wiki?curid=81485", "title": "Serie B 1985-1986", "text": "La Serie B 1985-1986 fu la 54\u00aa edizione dalla manifestazione e la quarantesima organizzata dalla Lega Calcio.\nAvvenimenti.\nI verdetti finali di questa edizione della Serie B furono influenzati da vicende economiche e giudiziarie (in primo luogo il secondo scandalo del Totonero) che videro coinvolte alcune squadre. In zona promozione ritorn\u00f2 in Serie A l', promosso con due giornate di anticipo. Seconda promozione consecutiva per il e per il : i berici furono per\u00f2 coinvolti nello scandalo del Totonero, vedendosi cos\u00ec revocata la promozione. Al loro posto fu promosso l' (all'esordio in massima serie), che riusc\u00ec ad evitare lo spareggio contro la , penalizzata di un punto perch\u00e9 coinvolta anch'essa nello scandalo del Totonero.\nLo scandalo ebbe anche delle ripercussioni nella parte bassa della classifica: il , retrocesso sul campo dopo aver sfiorato la promozione l'anno precedente, fu ulteriormente declassato in Serie C2. Fu inoltre annullata la retrocessione del , ripescato in sostituzione del (anch'esso coinvolto nello scandalo del Totonero), radiato dai campionati professionistici per fallimento. Retrocessero pertanto in Serie C1 le ultime due classificate, il e il .\nClassifica finale.\nLegenda:\nRegolamento:\nNote:"}
{"id": "81487", "revid": "46291", "url": "https://it.wikipedia.org/wiki?curid=81487", "title": "Livistona", "text": "Livistona \u00e8 un genere di piante della famiglia delle Arecacee che comprende una trentina di specie originarie dell'Australia e del Sud-est asiatico, con caratteristico fogliame a fontana.\nIl nome del genere \u00e8 stato assegnato in ricordo dell'esploratore Patrick Murray, barone di Livingston.\nTassonomia.\nIl genere \"Livistona\" comprende le seguenti specie:\nUsi.\nSi adattano perfettamente come piante da interno, nelle regioni a clima mite vengono coltivate all'aperto per decorare parchi, giardini e viali\nColtivazione.\nRichiede esposizione soleggiata o a mezzo-sole, terreno misto a sabbia, esposizione soleggiata o a mezz'ombra, annaffiature moderate, da adulto pu\u00f2 sopportare brevi periodi di gelo, mentre le piante giovani vanno protette d'inverno.\nSi piantano in primavera e si moltiplicano con la semina."}
{"id": "81493", "revid": "31886", "url": "https://it.wikipedia.org/wiki?curid=81493", "title": "Serie B 1986-1987", "text": "La Serie B 1986-1987 fu la 55\u00aa edizione dalla manifestazione e la quarantunesima organizzata dalla Lega Calcio.\nStagione.\nNovit\u00e0.\nIn seguito alle sentenze relative lo scandalo del Totonero-bis, venuto a galla durante l'estate 1986, il torneo vide in partenza , e costrette a partire, rispettivamente, da un \"handicap\" di \u20139, \u20134 e \u20135 punti in classifica; rimasero inoltre in Serie B il , la cui promozione era stata revocata in seguito ai verdetti della sentenza, e il che al contrario, inizialmente retrocesso sul campo, venne ripescato a una settimana dall'inizio del torneo in seguito alla radiazione del (che avrebbe dovuto scontare 5 punti di penalizzazione) per fallimento.\nAvvenimenti.\nLa prima giornata del campionato fu disputata il 14 settembre 1986: grazie a sette risultati utili consecutivi la si port\u00f2 al comando della classifica, seguito da un Lanerossi Vicenza capace di mantenere il punteggio pieno per tre gare. Successivamente i grigiorossi tornarono nel gruppo, da cui emerse presto il neopromosso , primo al decimo turno e accreditatosi, nelle giornate successive, come diretto antagonista dei lombardi nella lotta per il primo posto. Le ultime battute del girone di andata videro tuttavia emergere il Pescara che arriv\u00f2 al giro di boa con un punto di ritardo sulla capolista e una lunghezza di vantaggio sul .\nAll'inizio del girone di ritorno la Cremonese fu nuovamente riagguantata dal gruppo delle inseguitrici, al quale si erano aggregate alcune squadre fin l\u00ec rimaste in sordina come il e il . Il Messina, di nuovo primo alla venticinquesima giornata, ebbe un calo nelle ultime partite decisive e perci\u00f2, nonostante un calendario favorevole, si piazz\u00f2 fuori dalla zona promozione. I grigiorossi occuparono pi\u00f9 volte la prima posizione in classifica anche nella tornata conclusiva, fin quando, all'ultima giornata, persero da capolista lo scontro diretto con il Pisa lasciando il via libera agli stessi toscani e al Pescara, che conclusero \"ex aequo\" al primo posto; non ne approfitt\u00f2 invece il che, perdendo sul campo del per 3-0, non pot\u00e9 accedere alla zona promozione.\nA causa della sconfitta contro il Pisa i grigiorossi furono raggiunti dal Lecce (che prevalse di misura su un Cagliari gi\u00e0 destinato alla discesa in Serie C1) e dal Cesena (che condann\u00f2 il , coinvolto nella lotta per non retrocedere) vedendosi costretti a disputare uno spareggio a tre: la Cremonese perse entrambi gli incontri, con una situazione di ulteriore parit\u00e0 tra Cesena e Lecce (che avevano pareggiato nello scontro diretto) che obblig\u00f2 la disputa di una nuova gara di spareggio, vinta dai romagnoli per 2-1.\nRetrocesso il Cagliari con tre gare di anticipo, la penultima giornata vide sei squadre racchiuse nello spazio di un punto, tra cui la penalizzata Lazio, il Lanerossi Vicenza (che aveva ceduto alla distanza dopo un buon inizio, e quindi costretto ad affrontare lo scontro diretto con i romani), il Catania e il Taranto. Mentre gli etnei furono condannati da una sconfitta di misura contro il Cesena, la Lazio vinse all'Olimpico lo scontro diretto con i berici, rendendo necessario uno spareggio salvezza a tre con Taranto (vincente in casa contro il Genoa) e : una vittoria a testa salv\u00f2 laziali e ionici, decretando la discesa dei molisani in terza serie.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nSono escluse le reti nelle gare di spareggio."}
{"id": "81494", "revid": "1543377", "url": "https://it.wikipedia.org/wiki?curid=81494", "title": "Ciprofloxacina", "text": "Ciprofloxacina \u00e8 il nome generico internazionale di un antibiotico sintetico del gruppo dei fluorochinoloni.\nLa molecola, concepita dalla Bayer, \u00e8 stata messa in commercio con il nome commerciale Cipro e altre varianti in diversi mercati, ad esempio fra i farmaci veterinari. In Italia \u00e8 commercializzato con i nomi Ciproxin, Flociprin (quest'ultimo, ora, commercializzato con il nome di Flontalexin).\nLa Ciprofloxacina \u00e8 battericida, il suo modo di agire dipende dal blocco della replicazione del DNA batterico, attraverso la sua legatura all'enzima \"DNA girasi\" (una topoisomerasi di tipo II), il quale consente lo srotolamento necessario per replicare una doppia elica di DNA. Il farmaco ha una affinit\u00e0 cento volte pi\u00f9 rilevante per la DNA girasi batterica rispetto a quella dei mammiferi.\nIl farmaco viene pertanto comunemente prescritto in caso di infezioni alle vie respiratorie, infezioni alle vie urinarie, batteri trasmessi sessualmente, sepsi, legionella. La dose in caso di infezione respiratoria varia da 500 a 1500\u00a0mg/giorno in due somministrazioni quotidiane, mattino-sera.\nFarmacodinamica.\nLa ciprofloxacina \u00e8 un antibiotico ad ampio spettro e di grande efficacia nei confronti di un'ampia gamma di batteri Gram-positivi e Gram-negativi. Come le altre molecole della classe di appartenenza (i chinoloni) la ciprofloxacina agisce inibendo in modo selettivo i due tipi di enzima topoisomerasi presenti nel batterio: la DNA\u2013girasi e la topoisomerasi IV. Questi enzimi sono fondamentali per la cellula batterica essendo coinvolti nei processi di duplicazione, trascrizione e riparazione del DNA. La topoisomerasi IV svolge la funzione di separazione delle catene di DNA che deve essere replicato (cio\u00e8 duplicato) prima che avvenga la divisione cellulare batterica. Qualora il DNA non possa essere separato, il processo di replicazione delle molecole dell'acido deossiribonucleico batterico viene interrotto, e il batterio non pu\u00f2 pi\u00f9 dividersi e quindi replicarsi. Il secondo enzima, la DNA girasi, \u00e8 invece deputato al superavvolgimento del DNA: questo processo di superavvolgimento \u00e8 cruciale per permettere al DNA di rientrare nelle cellule di nuova formazione. Il blocco di entrambi i meccanismi porta, in ultima analisi, alla morte del batterio.\nLa molecola \u00e8 attiva principalmente su: \"Escherichia coli\", \"Shigella\", \"Salmonella\", \"Citrobacter\", \"Klebsiella\", \"Enterobacter\", \"Serratia\", \"Hafnia\", \"Edwardsiella\", \"Proteus\", \"Pronvidecia\", \"Morganella\", \"Yersinia\", \"Vibrio\", \"Aeromonas\", \"Plesiomonas\", \"Pasteurella\", \"Haemophilus\", \"Campylobacter\", \"Pseudomonas\", \"Legionella\", \"Neisseria\", \"Moraxella\", \"Acinetobacter\", \"Brucella\", \"Staphylococcus\", \"Listeria\", \"Corynebacterium\", \"Chlamydia\", \"Bacillus anthracis\", che causa l'antrace.\nPu\u00f2 essere efficace anche su: \"Gardnerella\", \"Flavobacterium\", \"Alcaligenes\", \"Streptococcus agalactiae\", \"Enterococcus faecalis\",\n\"Streptococcus pyogenes\", \"Streptococcus pneumoniae\", \"Streptococcus viridans\", \"Mycoplasma hominis\", \"Mycobacterium tuberculosis\", \"Mycobacterium fortuitum\"\nRisultano resistenti: \"Enterococcus faecium\", \"Ureaplasma urealyticum\", \"Nocardia asteroides\", \"Bacteroides\" e altri organismi anaerobi.\nInefficace nei confronti all'agente eziologico della sifilide, (\"Treponema pallidum\"), e di altre spirochete come quelle del genere borrelia, dal momento che questi batteri non necessitano dell'enzima DNA girasi per la trascrizione e replicazione.\nData la sua attivit\u00e0 ad ampio spettro sicura ed efficace, inizialmente se ne faceva ricorso solo per avere una soluzione per infezioni difficili o farmaco resistenti. Come con altri antibiotici, il passare del tempo e la diffusione ha portato ad un aumento di infezioni resistenti alla ciprofloxacina, principalmente in ambito ospedaliero (con stafilococchi meticillino-resistenti, enterococchi, Pseudomonas aeruginosa, Stenotrophomonas, Acinetobacter e Alcaligenes faecalis). Di questo problema sono anche responsabili la prescrizione di fluorochinoloni a basso costo, meno potenti e la molta estesa aggiunta di ciprofloxacina e altri antibiotici nell'allevamento di animali (che, per ragioni che non sono chiare, portano ad un maggiore e pi\u00f9 rapido aumento di peso).\nFarmacocinetica.\nL'assorbimento \u00e8 facilitato a digiuno (almeno due ore dopo il pasto, almeno un'ora prima del pasto) e gi\u00e0 dopo una o due ore dall'assunzione vengono raggiunti i massimi livelli ematici.\nLa ciprofloxacina ha una biodisponibilit\u00e0 del 70-80%. Questa biodisponibilit\u00e0 viene ad essere ridotta dalla contemporanea assunzione di medicamenti antiacidi. Il legame con le proteine plasmatiche \u00e8 basso (pari al 23-30%). Il composto circola nel plasma per lo pi\u00f9 nella forma non ionizzata. \u00c8 in grado di penetrare agevolmente nei tessuti ove raggiunge livelli anche superiori a quelli sierici, ed in effetti ha un notevole volume di distribuzione (2-3 l/Kg).\nLa ciprofloxacina viene eliminata attraverso le urine ove si ritrova per lo pi\u00f9 nella forma immodificata. Sono, tuttavia, noti anche quattro metaboliti: la desetilenciprofloxacina, la sulfociprofloxacina, l'ossociprofloxacina e la formilciprofloxacina.\nUna piccola parte del farmaco viene eliminata per via biliare (1%) o per secrezione nell'intestino.\nUsi clinici.\nIl farmaco, disponibile per uso orale e parenterale, trova indicazione nelle infezioni delle vie respiratorie (con esclusione della polmonite da Pneumococco), nelle infezioni del rene e delle vie urinarie, nelle infezioni dell'apparato gastroenterico, nella gonorrea, e nella sepsi da microorganismi sensibili.\nLa ciprofloxacina, inoltre, \u00e8 il primo antibiotico consigliato nella terapia iniziale dell'antrace.\nIl farmaco \u00e8 codificato come J01MA02 nella classificazione ATC.\nEffetti collaterali e indesiderati.\nTra gli effetti indesiderati che si verificano con maggiore frequenza si segnalano i disturbi gastrointestinali, comuni con molti altri antibiotici, ed in particolare diarrea, dolori addominali, dispepsia, nausea e vomito. Sono stati anche segnalati: rash cutaneo e prurito, cefalea, vertigini, disturbi del sonno e confusione mentale (&lt;10% dei casi), neuropatia.\nEffetti collaterali meno frequenti sono (&lt;1%): reazioni da ipersensibilit\u00e0, astenia, anoressia, confusione mentale, depressione, alterazioni ematologiche e dell'azotemia e della creatininemia, disturbi sensitivi (dell'olfatto, del gusto, della vista e dell'udito). Sono stati segnalati anche casi di anemia emolitica, insufficienza renale od epatica.\nUn effetto raro (&lt;0,01%) ma che in alcune situazioni deve essere tenuto ben presente \u00e8 il danno tendineo che talvolta pu\u00f2 arrivare alla rottura. Per tale motivo la ciprofloxacina (come del resto tutti i chinolonici) non deve essere somministrata a persone che abbiano gi\u00e0 avuto problemi di tal sorta. Le persone anziane, inoltre, sono pi\u00f9 predisposte a questo danno, specie se sono in terapia con corticosteroidi. Non appena si sospetta la presenza di una tendinite, il farmaco dev'essere subito sospeso.\nVa considerato, quando si parla di effetti \"rari\" che alcuni medici a seguito della segnalazione dei pazienti non effettuano la segnalazione degli effetti collaterali agli organi di farmacovigilanza, effetti che cos\u00ec potrebbero avere un'incidenza pi\u00f9 alta di quella descritta. \nGli effetti fin qui descritti sono comuni anche ad altri chinolonici. Segnalazioni proprie per la ciprofloxacina comprendono anche: flatulenza, tremori, aumento della glicemia, tachicardia, tinniti, vampate e sudorazione, edema, sincope, eritema nodoso o comparsa di una dermatite bollosa. Si possono avere anche dolore e flebite nella sede dell'iniezione.\nLa ciprofloxacina pu\u00f2 diminuire le capacit\u00e0 di reazione per cui pu\u00f2 influenzare la guida degli autoveicoli. Tale effetto si accentua nel caso si verifichi la contemporanea assunzione di alcool.\nNel 2019 l'associazione italiana del farmaco ha diramato una circolare a tutti i medici per sospetti \"effetti collaterali gravi e potenzialmente permanenti\", limitando l'utilizzo di tutti i chinoloni e fluorochinoloni ad infezioni gravi che non si potrebbero debellare con altri antibiotici.\nSono in corso studi pi\u00f9 approfonditi per capire il meccanismo che induce danni di cos\u00ec lunga durata (in alcuni casi mesi o anni).\nControindicazioni.\nCome tutti i chinolonici la ciprofloxacina deve essere evitata in gravidanza, durante l'allattamento ed in bambini di et\u00e0 inferiore a 18 anni in quanto in modelli animali si \u00e8 notata la comparsa di erosioni della cartilagine delle grosse articolazioni sebbene sull'uomo questo effetto non sia certo.\nVi \u00e8, inoltre, controindicazione all'uso in persone affette da epilessia, o comunque predisposte alle convulsioni in quanto i chinolonici possono, in questi casi, favorire la comparsa del disturbo in questione (specie se associati con i FANS), da deficit di glucosio 6-fosfato deidrogenasi (in quanto vi \u00e8 rischio di comparsa di emolisi) o da miastenia gravis (per la possibilit\u00e0 di esacerbare la malattia). Bisogna fare attenzione anche a somministrare il farmaco in persone con insufficienza renale nelle quali la dose da usare deve venir dimezzata.\nInterazioni.\nL'interazioni con farmaci antiacidi, sucralfato o composti che contengano ferro, rame, zinco, magnesio, alluminio, calcio o che siano assai tamponati, pu\u00f2 determinare una riduzione dell'assorbimento della ciprofloxacina che va perci\u00f2 assunta due ore prima o quattro ore dopo i precedenti. Non si ha, invece, nessuna interazione con gli antagonisti del recettore H2. Si consiglia inoltre di evitare l'assunzione contemporanea di latte e suoi derivati o alimenti che contengano o che siano addizionati con calcio. La metoclopramide, invece, accelera l'assorbimento della ciprofloxacina riducendo, cos\u00ec, il tempo necessario per raggiungere il picco di concentrazione plasmatica.\nIl probenecid pu\u00f2 ridurre l'eliminazione renale della ciprofloxacina i cui livelli ematici, perci\u00f2, possono aumentare.\nGli analgesici oppioidi, invece, possono diminuire i livelli di ciprofloxacina che, a sua volta, \u00e8 in grado di diminuire il trasporto tubulare del metotrexato i cui valori plasmatici possono, cos\u00ec, aumentare favorendo la comparsa di tossicit\u00e0. Si ritiene, inoltre, ch'essa possa aumentare la concentrazione plasmatica della fenitoina.\nCiprofloxacina, se assunta con teofillina, ne pu\u00f2 aumentare i livelli ematici anche a livelli tossici. \u00c8 in grado, poi, di aumentare la sensibilit\u00e0 alla caffeina interferendo col metabolismo di quest'ultima.\nL'associazione con i FANS, come si \u00e8 visto prima, pu\u00f2 favorire la comparsa di convulsioni.\nSe viene assunta ciprofloxacina in contemporanea con la ciclosporina, pu\u00f2 comparire un aumento della creatininemia che va perci\u00f2 monitorata frequentemente.\nLa ciprofloxacina pu\u00f2 aumentare l'attivit\u00e0 del warfarin, dell'acenocumarolo e dalla glibenclamide.\nLa casa produttrice del farmaco antimalarico costituito dall'associazione dell'artemetere con la lumefantrina ne sconsiglia l'associazione con i chinolonici.\nL'assorbimento del farmaco \u00e8 facilitato a digiuno (almeno due ore dopo il pasto, almeno un'ora prima del pasto),\nResistenza.\nLa comparsa di resistenza batterica alla ciprofloxacina sembra essere un processo graduale che procede per stadi successivi. Non \u00e8 noto, inoltre, lo sviluppo di una resistenza mediata da plasmidi.\nNon sussistono fenomeni di resistenza crociata per cui il farmaco pu\u00f2 essere utilizzato anche con batteri che siano resistenti a composti non chinolonici. Sussiste, invece, resistenza da parte di batteri resistenti ad altri inibitori della DNA girasi anche se rispetto alla ciprofloxacina questo fenomeno \u00e8 un po' meno pronunciato per cui la si pu\u00f2 usare anche con ceppi che siano resistenti alle molecole meno attive di questa classe di farmaci antibiotici.\nLa resistenza ai fluorochinolonici dipende da due meccanismi:\nAspetti economici.\nLa scoperta e lo sviluppo della ciprofloxacina \u00e8 un raro caso di un'effettiva innovazione dello sviluppo di un nuovo farmaco, aprendo a un'intera nuova classe di antibiotici per ulteriori ricerche, sviluppo, e messa in commercio. Ancor pi\u00f9 sorprendente, sembra essere il caso dove il primo farmaco scoperto di questa classe rimane il \"gold standard\" in termini di efficacia, con gli altri farmaci sviluppati da altre case farmaceutiche relegati allo stato di imitazione e forzati a competere sulla base di un costo minore.\nIncoraggiata dalla grandezza di questo successo, come pure dall'afflusso di denaro, Bayer Pharmaceutical si imbarc\u00f2 nel progetto di diventare da una piccola industria farmaceutica ad una importante societ\u00e0 nel mercato farmaceutico internazionale, con un futuro certo nel campo degli antibiotici. Sfortunatamente, la combinazione: tendenza degli antibiotici di essere considerati una merce e prescritti sulla base di prezzo ridotto; l'incapacit\u00e0 della Bayer di proseguire con un'altra colossale scoperta e una flessione del mercato farmaceutico internazionale costrinse Bayer ad un importante ridimensionamento nel 2000-2001. A fronte dell'imminente scadenza del brevetto della ciprofloxacina, Bayer \u00e8 ricorsa alla strategia solita delle societ\u00e0 farmaceutiche in tali situazioni: focalizzarsi sullo sviluppo e brevetto di nuove varianti del vecchio farmaco (es. ciprofloxacina pediatrica, endovenosa, monodose ecc.). che avr\u00e0 l'effetto secondario di estendere il brevetto del farmaco originale.\n\"Cipro\" divenne una parola familiare negli Stati Uniti durante l'attacco postale con l'impiego dell'antrace dopo i fatti dell'11 settembre. Bayer ebbe un contraccolpo finanziario dovuto all'aumento delle spese per fare fronte al rapido aumento della produzione del farmaco, che \u00e8 stato venduto al governo ad un prezzo al di sotto del prezzo di mercato. Nonostante ci\u00f2, non mancarono attacchi dalla stampa, che la descrivevano come una \u00abaffarista di guerra\u00bb, anzich\u00e9 una collaboratrice alla sicurezza pubblica.\nAvvertenze.\n\"Lesioni tendinee:\" il rischio di tendinite o rottura tendinea \u00e8 un evento raro associato alla terapia con fluorochinoloni, che pu\u00f2 verificarsi sia durante il trattamento stesso sia a distanza di mesi. L'incidenza stimata nella popolazione generale \u00e8 pari allo 0,14-0,40%. Il rischio aumenta nei pazienti con et\u00e0 &gt; 60 anni, in quelli in terapia corticosteroidea, nei pazienti sottoposti a trapianto d'organo (l'incidenza pu\u00f2 arrivare fino al 15%).\nAltri fattori che possono aumentare il rischio di rottura dei tendini comprendono attivit\u00e0 fisica intensa, insufficienza renale, e disturbi tendinei pregressi (es. artrite reumatoide). Uno studi caso-controllo condotto in Italia su 22\u00a0194 casi di tendinite non traumatica e 104\u00a0906 controlli ha rilevato che l'uso di fluorochinoloni era associato in modo significativo a disturbi tendinei vari, a rottura di tendine e a rottura del tendine di Achille. A seguito del trattamento con fluorochinoloni la rottura del tendine di Achille \u00e8 stata osservata in 1 su 5989 pazienti di qualsiasi et\u00e0 e in 1 su 1638 pazienti di et\u00e0 &gt; 60 anni.\n\"Polmonite:\" non si consiglia l'impiego di ciprofloxacina come farmaco di prima scelta nel trattamento della polmonite pneumococcica.\n\"Farmaci metabolizzati dal citocromo P450:\" i fluorochinoloni possono aumentare i livelli plasmatici dei farmaci metabolizzati dagli enzimi citocromiali del tipo CYP3A e CYP1A per inibizione farmacometabolica. L'enzima citocromiale CYP3A4 \u00e8 responsabile del metabolismo epatico di circa il 50% dei farmaci. L'interazione farmacologica pu\u00f2 tradursi in un aumento degli effetti avversi fino a grave tossicit\u00e0.\n\"Pazienti anziani:\" non somministrare la ciprofloxacina a intervalli di tempo inferiori alle 12 ore (per ridurre il rischio di accumulo del farmaco nell'organismo)\nIn realt\u00e0, con la revisione AIFA Ed EMA del 2018-2019 \u00e8 stato totalmente bandito l'utilizzo in pazienti over 70, laddove vi siano alternative terapeutiche, come specificato anche nella circolare AIFA diramata a tutti i medici operanti su territorio italiano. ."}
{"id": "81498", "revid": "1543377", "url": "https://it.wikipedia.org/wiki?curid=81498", "title": "Hasan al-Turabi", "text": "Ha svolto un ruolo determinante nel processo di reintroduzione della \"shari'a\" islamica oggi vigente nel suo paese dopo il colpo di Stato militare che port\u00f2 nel 1989 alla caduta del terzo regime parlamentare (1986-89) e alla deposizione del governo di \u1e62\u0101diq al-Mahd\u012b.\nBiografia.\nIspirato dal pensiero dell'organizzazione dei Fratelli Musulmani, \u1e24asan al-Tur\u0101b\u012b contribu\u00ec ideologicamente all'affermazione nel 1986 del Fronte Islamico Nazionale (fondato nel suo paese nel 1940), anche se in precedenza non aveva mancato di appoggiare il regime militare filo-nasseriano del gen. Ja\u02bffar al-Nimeyr\u012b, al potere tra il 1969 e il 1985.\nNel 1989 il FIN fu allontanato tuttavia dal potere dalla giunta militare guidata dal gen. \u02bfOmar Hasan al-Bash\u012br che, pure, s'era per vari versi ispirata a Tur\u0101b\u012b.\nMalgrado non avesse ricoperto pi\u00f9 da allora posizioni ufficiali, \u1e24asan \u02bfAbd All\u0101h al-Tur\u0101b\u012b costitu\u00ec fino alla sua morte la voce pi\u00f9 rilevante del fondamentalismo islamico moderato in Sudan.\nNel 1996 al-Tur\u0101b\u012b si candid\u00f2 alla prima elezione generale del nuovo regime. Conquistato il seggio, fu scelto come presidente del Parlamento, la seconda carica dello Stato dopo il presidente \u02bfOmar \u1e24asan A\u1e25mad al-Bash\u012br. Il primo caso per al-Tur\u0101b\u012b di tenere una posizione politica con continuit\u00e0 dur\u00f2 fino al marzo 2004, quando al-Bash\u012br lo rinchiuse in prigione dove rimase fino al giugno 2005.\nHasan al-Turabi \u00e8 stato il responsabile per l'Africa del Congresso Mondiale Islamico.\nL'8 aprile 2006 tiene un discorso ad al-Khar\u1e6d\u016bm durante il quale afferma, tra l'altro, che il Corano chiede alle donne di coprirsi solo il seno e non la faccia ed \u00e8 immediatamente accusato di apostasia.\nIn base ad alcune voci incontrollate risalenti al 2004, al-Tur\u0101b\u012b avrebbe aderito al movimento Justice and Equality Movement (JEM), un gruppo armato antagonista di stampo islamista coinvolto nel Conflitto del Darfur. Tur\u0101b\u012b stesso ha per\u00f2 smentito queste voci che, in effetti, sono frequentemente esposte per motivi di polemica ideologica.\nL'Appendice del Rapporto statunitense della Commissione d'indagine sugli attentati dell'11 settembre 2001 definisce Turabi \"leader ideologico radicale sudanese di antica data e guida e portavoce dell'Assemblea Nazionale sudanese negli anni novanta\". Tur\u0101b\u012b \u00e8 stato leader del Fronte Islamico Nazionale, una potente fazione politica del Sudan. Il Fronte si \u00e8 impegnato per imporre la \"shar\u012b\u02bfa\" nel Paese, malgrado gli islamisti radicali costituiscano un'esigua minoranza della popolazione.\nGiovent\u00f9 e famiglia.\nTurabi \u00e8 nato nella provincia di Kassala, nel Sudan orientale, presso la frontiera con l'Eritrea, intorno al 1932. Suo padre era un giudice ed esperto di \"shar\u012b\u02bfa\". Sadiq al-Mahdi, gi\u00e0 Primo ministro del Sudan, \u00e8 suo cognato.\nIstruzione.\nDa giovane Turabi ricevette un'educazione islamica e consegu\u00ec diplomi di studi superiori in universit\u00e0 del Sudan e straniere:\nCarriera politica.\nDopo essersi laureato, torn\u00f2 in Sudan e divenne membro dell'Islamic Charter Front, una diramazione minore della branca sudanese dei Fratelli Musulmani. Nell'arco di 5 anni, l'Islamic Charter Front divenne un vasto gruppo politico che identific\u00f2 al-Tur\u0101b\u012b come suo Segretario generale nel 1964. Attraverso l'Islamic Charter Front, al-Tur\u0101b\u012b lavor\u00f2 con due fazioni del Movimento Islamico Sudanese, \"An\u1e63\u0101r\" e \"Kha\u1e6dmiyya\", per abbozzare una costituzione islamica. I membri di \"An\u1e63\u0101r\" (lett. \"Ausiliari\") si definiscono come i seguaci del Mahdi Muhammad Ahmad, che ag\u00ec nel Sudan nel corso del XIX secolo. Al-Tur\u0101b\u012b rimase con l'Islamic Charter Front fino al 1969, quando Ja\u02bffar al-Nimeyr\u012b assunse il potere con un colpo di Stato. I membri dell'Islamic Charter Front furono arrestati, e Tur\u0101b\u012b pass\u00f2 sei anni di detenzione e tre in esilio in Libia.\nIl colpo di Stato e le due fazioni del Movimento Islamico in Sudan tentarono di raggiungere un compromesso nel 1977. Parte di quel compromesso era la liberazione di al-Tur\u0101b\u012b e il suo ritorno dall'esilio. Grazie a questo accordo, al-Tur\u0101b\u012b pu\u00f2 diventare il leader dell'Unione Socialista Sudanese ed \u00e8 promosso a Ministro della Giustizia nel 1979.\nLa sua stretta relazione con i governi sudanesi ha reso al-Tur\u0101b\u012b una figura non popolare per l'opinione pubblica prevalente in Sudan e caus\u00f2 la famosa alleanza a lui contraria nelle elezioni del 1986, quando tutti i partiti politici decisero di ritirare i loro eletti e di conservarne solo uno contro al-Tur\u0101b\u012b, cos\u00ec che egli non prese parte all'unico governo democratico nel Sudan degli ultimi quattro decenni. Questo comport\u00f2 l'attenta pianificazione di al-Tur\u0101b\u012b per prendere il potere con la forza nel giugno del 1989, grazie alla formazione della \"National Salvation Revolution\".\nLegge della Shar\u012b\u02bfa.\nNel 1983 il regime di Nimeiry impose un'applicazione dura della Shar\u012b\u02bfa. L'opposizione popolare contro azioni politiche come lo scioglimento del parlamento sudanese e l'introduzione di pene come le amputazioni o l'impiccagione provoc\u00f2 un colpo di Stato contro Nimeiry nel 1985.\nLegami con gruppi militari.\nTurabi protesse Osama bin Laden quando il leader di al-Qa'ida decise di usare il Sudan come base per le sue operazioni intorno al 1990-1996, su invito di Turabi. Bin L\u0101den stesso si spost\u00f2 dall'Arabia Saudita in Sudan nel 1991, in parte a causa del confronto aspro tra Bin L\u0101den e il governo saudita sul rifiuto da parte del governo di organizzare un \"jih\u0101d\" per espellere Saddam Hussein dal Kuwait e sul consenso accordato agli Stati Uniti di far stazionare proprie truppe in Arabia Saudita nel quadro dell'impegno di quel Paese arabo durante la Guerra del Golfo per cacciare l'Iraq dal Kuwait occupato. Turabi garant\u00ec a Bin Laden un luogo sicuro e amichevole per coordinare le attivit\u00e0 per il jih\u0101d. In compenso, Bin Laden accett\u00f2 di aiutare il Sudan nella costruzione di strade e nel combattere i separatisti animisti e cristiani nel Sudan Meridionale. Mentre era in Sudan, Bin Laden si spos\u00f2 una delle nipoti di Turabi.\nTurabi fond\u00f2 l'annuale \"Conferenza Popolare Araba e Islamica\" intorno al 1991. Qui si incontrarono molti gruppi islamici da tutto il mondo, tra cui rappresentanti dell'Organizzazione per la Liberazione della Palestina, Hamas, la Jihad islamica egiziana, la Jihad Islamica Algerina e Hezbollah.\n\"\"Turabi sought to persuade Shiites and Sunnis to put aside their divisions and join against the common enemy. In late 1991 or 1992, discussions in Sudan between al Qaeda and Iranian operatives led to an informal agreement to cooperate in providing support-even if only training-for actions carried out primarily against Israel and the United States. Not long afterward, senior al Qaeda operatives and trainers traveled to Iran to receive training in explosives.\" -- 9/11 Commission Report, Chapter 2\" \nNel 1996 Al-Turabi decise di candidarsi alle prime elezioni generali del nuovo regime. Dopo aver vinto il confronto elettorale e conquistato il suo seggio, al-Turabi fu scelto come vicepresidente del Parlamento, guidato da Omar Hasan Ahmad al-Bashir. Al-Turabi riusc\u00ec a conservare la posizione politica con una certa efficacia fino al marzo del 2004, quando fu incarcerato da al-Bashir. Al-Turabi fu poi pubblicato nel giugno del 2005.\nProgressive Sharia Views.\nNelle conversazioni private con Osama bin Laden, al-Turabi ha auspicato un accordo di pace tra sunniti e sciiti, come anche d'integrare l'arte, la musica e il canto nella religione: cose tutte che offendono profondamente Bin Laden. Al-Turabi ha anche spiegato la sua visione della legge sciaraitica che dovrebbe essere applicata con gradualit\u00e0 anzich\u00e9 con la forza, e applicata solo ai musulmani che vogliano partecipare congiuntamente ai cristiani nel quadro di un sistema federale.\nInoltre, durante un'intervista nel 2005, al-Turabi denunci\u00f2 quelle donne musulmane che indossano il foulard, giustificando la sua condanna col fatto che l'Islam non prevede il velo.\nNon va dimenticato che al-Turabi si era guadagnato una certa reputazione all'inizio della sua carriera come difensore dei diritti delle donne.\nCome ha dichiarato una volta ridendo: \"Io voglio che la donna lavori e che diventi parte della vita pubblica\" perch\u00e9 \"la casa non esige pi\u00f9 molto lavoro, con tutto ci\u00f2 che ne consegue.\""}
