{"id": "41263", "revid": "1543377", "url": "https://it.wikipedia.org/wiki?curid=41263", "title": "Tau Ceti", "text": "Tau Ceti (\u03c4 Cet / \u03c4 Ceti) \u00e8 una stella visibile nella costellazione della Balena, di magnitudine +3,50. Trovandosi a una distanza di 11,9 anni luce dal sistema solare, \u00e8 la diciannovesima stella pi\u00f9 vicina, nonch\u00e9 la settima stella pi\u00f9 vicina visibile a occhio nudo e la stella singola di classe G pi\u00f9 vicina al Sole.\n \u00e8 classificata come una nana gialla di classe spettrale G8,5 V; \u00e8 dunque una stella simile al Sole, anche se pi\u00f9 piccola: possiede infatti una massa pari al 78% di quella solare, una luminosit\u00e0 circa la met\u00e0 di quella solare e un raggio equivalente al 79% di quello della nostra stella.\nL'astro possiede un valore di metallicit\u00e0 piuttosto basso, una caratteristica che, da un punto di vista statistico, avrebbe reso poco probabile la presenza di pianeti attorno alla stella. Ci\u00f2 nonostante, nel dicembre 2012 \u00e8 stata annunciata la scoperta di cinque pianeti del tipo super Terra, due dei quali sarebbero situati all'interno della zona abitabile del sistema planetario. A completare il sistema concorre un disco di detriti, che contiene una quantit\u00e0 di materia, comprendente anche probabili asteroidi e comete, circa dieci volte maggiore rispetto a quella che costituisce le analoghe strutture del sistema solare.\n appare una stella stabile, con appena lievi variazioni nella sua attivit\u00e0. Nonostante si ritenga che, a causa della folta cintura asteroidale, un eventuale pianeta simile alla Terra subirebbe un costante e intenso bombardamento meteorico, le somiglianze con il Sole e la relativa vicinanza al sistema solare hanno generato un grande interesse nei suoi confronti: \u00e8 infatti tra gli obiettivi del programma SETI dedicato alla ricerca della vita intelligente extraterrestre ed \u00e8 citata in numerose opere di fantascienza.\nOsservazione.\n appare come una stella dal colore giallo-arancio visibile nella parte meridionale della vasta costellazione della Balena, ed \u00e8 situata leggermente a sud dell'equatore celeste, non molto lontana dalle due stelle pi\u00f9 famose della costellazione: Mira () e Deneb Kaitos (), rispettivamente la capostipite di una classe di variabili e la stella pi\u00f9 brillante della costellazione.\nLa sua declinazione \u00e8 \u221215\u00b0 56\u2032, di conseguenza risulta visibile da quasi tutte le aree popolate della Terra; solo pi\u00f9 a nord del parallelo 74\u00b0N la stella non sorge mai sopra l'orizzonte, mentre diventa circumpolare solo a sud del parallelo 74\u00b0S, ossia nel continente antartico. Con una magnitudine pari a +3,50, \u00e8 la sesta stella pi\u00f9 luminosa della costellazione della Balena, e la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione. Il periodo migliore per la sua osservazione nel cielo serale ricade nei mesi compresi fra settembre e febbraio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella in vicinanza dell'equatore celeste.\nMoti spaziali e ambiente galattico.\nIl moto proprio di una stella \u00e8 il suo moto apparente sulla sfera celeste rispetto ad un oggetto di fondo il pi\u00f9 lontano possibile, ed \u00e8 causato dall'effettivo movimento della stella rispetto al Sole. \u00e8 considerata una stella ad elevato moto proprio, con uno spostamento nella sfera celeste di quasi due secondi d'arco all'anno; un simile valore \u00e8 indicativo della vicinanza della stella al Sole.\nLa velocit\u00e0 radiale di una stella indica invece se si sta avvicinando o allontanando rispetto al Sole; tale grandezza, a differenza del moto proprio, non pu\u00f2 tuttavia essere misurata direttamente, ma per via spettroscopica. A causa dell'effetto Doppler, le linee di assorbimento si spostano verso il rosso nel caso in cui l'oggetto si stia allontanando, o verso il blu qualora si stia avvicinando alla Terra. Nel caso di la velocit\u00e0 radiale \u00e8 circa \u221217\u00a0km/s, dove il segno negativo indica che la stella \u00e8 in avvicinamento al sistema solare.\nLe stelle vicine percorrono uno spazio maggiore nella sfera celeste, pertanto sono buone candidate per la rilevazione della parallasse, che permette una stima abbastanza precisa dell'effettiva distanza della stella dal sistema solare. Nel caso di , la parallasse misurata indica una distanza di 11,9 anni luce, che ne fa il 19\u00b0 astro pi\u00f9 vicino al sistema solare e la stella singola di classe G pi\u00f9 vicina. Per questo motivo, condivide grossomodo il medesimo ambiente galattico della nostra stella, all'interno della Bolla Locale del Braccio di Orione.\nLa stella pi\u00f9 vicina a \u00e8 la nana rossa YZ Ceti, che dista 1,6 anni luce, mentre a 3,2 a.l. si trova Luyten 726-8, un sistema binario costituito da due nane rosse. A 5,5 anni luce si trova , una nana arancione attorno alla quale orbita un sistema planetario comprendente un pianeta extrasolare, due cinture asteroidali e un ampio disco di corpi ghiacciati. A poco pi\u00f9 di 6 anni luce si trova la stella di van Maanen, una delle nane bianche pi\u00f9 vicine non solo a ma anche al sistema solare. Numerose altre stelle sono poste entro un raggio di 10 a.l. da , ma sono tutte delle piccole nane rosse prive di rilievo.\nLa distanza di , insieme al suo moto proprio e alla velocit\u00e0 radiale, permette inoltre di calcolarne i movimenti attraverso la Via Lattea. La velocit\u00e0 relativa al Sole \u00e8 di ; questo risultato pu\u00f2 essere usato per calcolare il percorso orbitale della stella nella Galassia. La stella orbita attorno al centro galattico ad una distanza di ), con un'eccentricit\u00e0 orbitale di 0,22. Le sue coordinate galattiche sono 173,10\u00b0 e \u221273,44\u00b0. Una longitudine galattica di circa 173\u00b0 significa che la linea ideale che congiunge il Sole e la stella, se proiettata sul piano galattico, forma con la linea ideale che congiunge il Sole con il centro galattico un angolo di 173\u00b0; ci\u00f2 implica che \u00e8 leggermente pi\u00f9 lontana dal centro galattico di quanto non lo sia il Sole. Una latitudine galattica di circa \u221273\u00b0 significa invece che la distanza che separa il Sole da \u00e8 per la maggior parte dovuta al fatto che le due stelle non sono allineate sullo stesso piano e che si trova pi\u00f9 a sud rispetto al piano su cui si trovano il Sole e il centro galattico.\nPropriet\u00e0 fisiche.\nLe osservazioni pi\u00f9 recenti condotte su suggeriscono che si tratti di una stella singola; in realt\u00e0, \u00e8 stata osservata una compagna ottica pi\u00f9 debole a pi\u00f9 di 10 arcosecondi di distanza che non si esclude possa essere gravitazionalmente legata a . Dal momento che non sono state osservate perturbazioni astrometriche o della velocit\u00e0 radiale, \u00e8 stata esclusa la presenza di un compagno massiccio posto in un'orbita vicina, quale ad esempio un pianeta gioviano caldo; pertanto un eventuale gigante gassoso attorno a potrebbe trovarsi a una distanza simile a quella che separa Giove dal Sole.\nMolto di quello che \u00e8 noto circa le propriet\u00e0 fisiche di , come l'et\u00e0, la massa, il raggio e la luminosit\u00e0, \u00e8 stato stimato mediante misure spettroscopiche, confrontando al computer diversi modelli sull'evoluzione stellare. Inoltre, la misura del raggio della stella \u00e8 stata eseguita anche in maniera diretta tramite rilevazioni interferometriche, con un'accuratezza dello 0,5%. Con questo metodo, il raggio di \u00e8 risultato pari al % del raggio solare, dato compatibile con le dimensioni attese per una stella con una massa lievemente inferiore a quella del Sole.\nLuminosit\u00e0 e attivit\u00e0 magnetica.\nLa luminosit\u00e0 di \u00e8 compresa nell'intervallo tra il 49 e il 55% della luminosit\u00e0 solare; pertanto, per poter ricevere lo stesso livello di irraggiamento della Terra un pianeta terrestre dovrebbe orbitare attorno alla stella alla distanza di circa , equivalente alla distanza media che separa il pianeta Venere dal Sole.\nLa cromosfera di , cio\u00e8 la porzione dell'atmosfera stellare sovrastante la fotosfera, che \u00e8 la parte che emette la maggior parte della luce di una stella, attualmente mostra un'attivit\u00e0 magnetica nulla o bassissima, indicando che si tratta di una stella molto stabile. Uno studio, durato nove anni, mirato ad analizzare le variazioni della temperatura, della granulazione e della cromosfera della stella ha mostrato l'assenza di variazioni sistematiche; l'analisi delle emissioni del calcio ionizzato (Ca II) attorno alle bande di assorbimento infrarosse H e K, strettamente associate all'attivit\u00e0 magnetica di superficie, mostra comunque l'esistenza di un possibile ciclo di undici anni, ma si tratterebbe di un ciclo relativamente debole rispetto a quello solare. Alternativamente \u00e8 stato suggerito che la stella potrebbe trovarsi in uno stato di bassa attivit\u00e0 analogo al minimo di Maunder, un periodo di attivit\u00e0 abnormemente bassa (che coincise con la cosiddetta \"piccola era glaciale\") durante il quale le macchie divennero estremamente rare sulla superficie del Sole. I profili delle linee spettrali di sono estremamente stretti, indice di una bassa turbolenza e di una bassa velocit\u00e0 di rotazione. L'ampiezza delle oscillazioni della stella \u00e8 pari a circa la met\u00e0 di quelle del Sole, e le loro manifestazioni hanno una vita meno lunga.\nRotazione e gravit\u00e0 superficiale.\nIl periodo di rotazione di \u00e8 stato misurato a partire dalle variazioni periodiche delle bande H e K del Ca II: infatti, il periodo di variazione corrisponde al tempo necessario alle zone attive superficiali (in particolare le macchie fotosferiche) per compiere un'intera rotazione e, nel caso di , \u00e8 stimato in 34 giorni. A causa dell'effetto Doppler, la velocit\u00e0 di rotazione influisce sull'ampiezza delle linee di assorbimento dello spettro: infatti, la luce emessa dal lato della stella che si muove allontanandosi dall'osservatore sar\u00e0 spostata verso una lunghezza d'onda pi\u00f9 lunga (\"redshift\"), mentre la luce emessa dal lato che si muove verso l'osservatore sar\u00e0 spostata verso una lunghezza d'onda pi\u00f9 corta (\"blueshift\"). Pertanto, dall'analisi dell'ampiezza di queste linee si pu\u00f2 stimare la velocit\u00e0 di rotazione di una stella.\nLa velocit\u00e0 di rotazione calcolata per \u00e8 pari a:\ndove \"veq\" \u00e8 la velocit\u00e0 di rotazione all'equatore e \"i\" \u00e8 l'angolo di inclinazione dell'asse di rotazione rispetto alla linea di osservazione. Per una tipica stella G8, la velocit\u00e0 di rotazione \u00e8 di circa 2,5\u00a0km/s; il valore calcolato, relativamente basso, pu\u00f2 indicare che attualmente osserviamo da una direzione che \u00e8 all'incirca quella di uno dei suoi poli.\nOltre alla rotazione, un altro fattore che pu\u00f2 rendere pi\u00f9 ampie le linee di assorbimento \u00e8 la pressione superficiale. La radiazione emessa da una singola particella viene influenzata dalla presenza delle particelle vicine; in particolare, l'ampiezza della linea dipende dalla pressione sulla superficie della stella, che a sua volta dipende dalla temperatura e dalla gravit\u00e0 superficiale. Nel caso di , il logaritmo della gravit\u00e0 superficiale (log \"g\"), \u00e8 di circa 4,59, un valore molto simile a quello calcolato per il Sole, pari a 4,44.\nEt\u00e0 e composizione chimica.\nLa composizione chimica di una stella fornisce indizi importanti sulla sua storia evolutiva, includendo l'epoca in cui si \u00e8 formata. Il mezzo interstellare, cui appartengono i conglomerati di polvere e gas dai quali si formano le stelle, \u00e8 principalmente composto di idrogeno ed elio, con tracce di elementi pi\u00f9 pesanti. Le stelle, in particolare le pi\u00f9 massicce, producono al loro interno questi elementi pi\u00f9 pesanti a partire dall'idrogeno e dall'elio tramite complesse reazioni di fusione nucleare, proprie dei diversi stadi evolutivi; al termine della propria evoluzione, esse disperdono i propri strati pi\u00f9 esterni in maniera pi\u00f9 o meno violenta nel mezzo interstellare, arricchendolo degli elementi che hanno prodotto. Per questi motivi le stelle pi\u00f9 giovani tendono ad avere una quantit\u00e0 maggiore di elementi pesanti nelle loro atmosfere rispetto a quelle pi\u00f9 antiche. Questi elementi pi\u00f9 pesanti sono definiti in maniera generica \"metalli\" e la proporzione degli elementi pesanti rilevata in una stella \u00e8 chiamata metallicit\u00e0.\nIl tasso di metallicit\u00e0 di una stella \u00e8 calcolato come il rapporto tra l'abbondanza del ferro (Fe), elemento pesante facilmente osservabile nello spettro, e quella dell'idrogeno (H); il logaritmo dell'abbondanza relativa del ferro viene confrontato rispetto a quella del Sole. Nel caso di , la metallicit\u00e0 atmosferica \u00e8 pari a formula_2, ossia poco meno di un terzo dell'abbondanza del ferro nel Sole. Misure fatte in passato hanno fornito risultati variabili, compresi tra \u22120,13 e \u22120,60.\n \u00e8 una stella di sequenza principale; il basso contenuto di ferro indica per\u00f2 che quasi certamente \u00e8 pi\u00f9 vecchia del Sole: la sua et\u00e0 era inizialmente stimata in circa 10 miliardi di anni, mentre le stime pi\u00f9 recenti la considerano pi\u00f9 giovane, con un'et\u00e0 stimata di 5,8 miliardi di anni, non di molto superiore a quella stimata per il Sole, che \u00e8 di 4,57 miliardi di anni. Ad ogni modo, le stime sull'et\u00e0 elaborate per variano in un range abbastanza ampio a seconda del modello fisico adottato per la stima, da 4,4 a 12 miliardi di anni.\nIl sistema.\nDisco di detriti.\nNel luglio 2004 un gruppo di astronomi britannici, capitanato da Jane Greaves, utilizzando lo strumento \"SCUBA\" (\"Submillimetre Common-User Bolometer Array\") del \"James Clerk Maxwell Telescope\", ha scoperto attorno a la presenza di un disco di detriti, composto da asteroidi, comete, ghiacci, meteoriti e polveri, misurando la quantit\u00e0 di radiazione emessa dalla stella alle lunghezze d'onda dell'infrarosso lontano (25-250\u00a0\u00b5m).\nIl disco ha una struttura simmetrica; il suo limite interno \u00e8 situato a circa dalla stella, mentre il limite esterno si estende mediamente a 55 UA. La gran parte della materia del disco si concentra per\u00f2 in una fascia distante da circa 35-50 UA, molto oltre il confine esterno della zona abitabile. Tali caratteristiche rendono tale disco affine alla fascia di Kuiper del sistema solare, posta ad una distanza dal Sole di circa 30-50 UA.\nIl disco contiene una quantit\u00e0 di materia pari a circa 10 volte quella che orbita nelle cinture asteroidali del sistema solare, anche se la densit\u00e0 della cintura di \u00e8 circa 1/20 della densit\u00e0 delle simili strutture che circondano la vicina . Pertanto, il notevole numero di asteroidi e comete orbitanti intorno alla stella \u00e8 ritenuto un fattore sfavorente la possibile esistenza di vita complessa nel sistema, dal momento che qualsiasi pianeta subirebbe impatti astronomici con una frequenza circa 10 volte maggiore rispetto alla Terra, anche se tale frequenza si ridurrebbe ipotizzando che l'eventuale corpo abitato possa essere un satellite orbitante intorno ad un gigante gassoso delle dimensioni di Giove o Saturno. Nella sua ricerca Greaves ritiene \"probabile che [qualsiasi pianeta attorno a ] sperimenti un costante bombardamento da asteroidi del tipo che si crede abbia provocato l'estinzione dei dinosauri\". Questi bombardamenti potrebbero inibire un'eventuale evoluzione e lo sviluppo della biodiversit\u00e0 nel periodo che intercorre tra gli impatti. Ad ogni modo, rimane valida l'ipotesi, anche se mai provata, dell'esistenza di un gigante gassoso di dimensioni gioviane che possa esercitare un'azione di protezione deflettendo comete e asteroidi.\nPer persistere per un periodo di tempo cos\u00ec lungo, il disco di polvere deve essere costantemente alimentato dalle reciproche collisioni che coinvolgono i corpi di dimensioni maggiori. Pertanto, il sistema di dimostra che le stelle non necessariamente perdono nel corso dei miliardi di anni i dischi di materia residuati dalla dispersione della nube entro la quale si sono formate; anzi, \u00e8 possibile che la presenza di una cintura asteroidale massiccia sia una caratteristica comune alle stelle simili al Sole. Il Sole stesso per\u00f2 costituisce un'eccezione: la relativa bassa densit\u00e0 di corpi rocciosi, ghiacci, polvere e altri detriti suggerirebbe che la nostra stella, nei primi milioni di anni della sua esistenza, possa esser passata in prossimit\u00e0 di un'altra stella, la cui gravit\u00e0 avrebbe catturato la maggior parte delle comete e asteroidi del sistema solare oppure li avrebbe espulsi nello spazio interstellare. Inoltre la presenza di grossi dischi circumstellari di polveri ha modificato le congetture degli astronomi riguardo ai meccanismi che intervengono nel processo di formazione planetaria: i modelli computerizzati suggeriscono che i dischi di materia pi\u00f9 massicci, dove le frequenti collisioni generano continuamente polveri, sembrano agevolare la rapida formazione dei pianeti.\nI pianeti.\nRicerca di pianeti abitabili.\nTra i principali fattori d'interesse relativi a vi \u00e8 certamente la sua somiglianza al Sole, che la rende un candidato interessante nella ricerca di pianeti abitabili in grado di ospitare forme di vita extraterrestre. Secondo Hall e Lockwood, i termini \"stella simile al Sole\", \"analogo solare\" e \"gemella del Sole\" indicano nell'ordine un crescente grado di somiglianza con il Sole. si colloca nella seconda categoria, in quanto ha una massa simile al Sole e una bassa variabilit\u00e0, ma \u00e8 carente di metalli. Le similitudini con la nostra stella hanno ispirato per decenni la cultura popolare, in particolar modo gli autori di opere fantascientifiche, ma hanno anche fatto s\u00ec che la stella costituisse l'obiettivo di ricerche scientifiche.\nA partire dal 1988 la velocit\u00e0 radiale della stella \u00e8 stata oggetto di studio al fine di appurare la presenza di pianeti giganti ad una distanza simile a quella di Giove dal Sole. Fino al 2012 queste ricerche avevano sempre escluso la presenza di pianeti attorno alla stella, in particolare di eventuali pianeti gioviani caldi, nonch\u00e9 di giganti gassosi con massa uguale o maggiore di quella di Giove con periodi orbitali inferiori ai 15 anni; del resto, la presenza di un Giove caldo o di un Giove eccentrico renderebbe instabile l'orbita di un pianeta roccioso nella zona abitabile del sistema, quindi l'assenza di un corpo del genere non \u00e8 un fattore negativo per la ricerca di pianeti abitabili. Inoltre, uno studio sulle stelle vicine completato nel 1999, che ha utilizzato la camera ad ampio spettro del telescopio spaziale Hubble, aveva escluso la presenza di compagni orbitanti potenzialmente risolvibili dalla strumentazione dell'Hubble; queste ricerche escludevano per\u00f2 solamente la presenza di nane brune o pianeti massicci, senza precludere l'esistenza di pianeti terrestri.\nTuttavia, le ricerche di pianeti extrasolari hanno mostrato una correlazione positiva tra la presenza di pianeti e l'alta metallicit\u00e0 della stella madre, suggerendo che le stelle con bassi valori di metallicit\u00e0, come , avessero poche probabilit\u00e0 di avere un corteo planetario.\nLa scoperta.\nNonostante le premesse poco incoraggianti, l'analisi delle variazioni della velocit\u00e0 radiale della stella ha portato alla scoperta, annunciata il 19 dicembre 2012, di un sistema composto da almeno cinque pianeti, le cui masse minime sono comprese tra 2 e 6,7 volte la massa terrestre (si tratterebbe dunque di super Terre) e i cui periodi orbitali vanno dai 14 ai 640 giorni. Uno dei pianeti, denominato e, dista la met\u00e0 di quanto dista la Terra dal Sole, ed essendo meno luminosa del Sole, sarebbe situato all'interno della zona abitabile, dove \u00e8 possibile la presenza di acqua liquida in superficie. Il \"Planetary Habitability Laboratory\" ha calcolato che anche il quinto pianeta, f, potrebbe trovarsi all'interno della zona abitabile, in prossimit\u00e0 del limite esterno.\nSegue un prospetto del sistema di .\nIl gruppo che fece la scoperta successivamente perfezion\u00f2 la propria metodologia eseguendo nuovi studi sulla velocit\u00e0 radiale di , pubblicati nell'agosto del 2017. Hanno confermato Tau Ceti \"e\" ed \"f\" come candidati ma escludendo l'esistenza di b e c (che avevano orbite con periodi di 0,4 e 1 volta il periodo di rotazione della stella, il che suggeriva che il loro segnale fosse correlato alla rotazione stellare e non a un pianeta orbitante). Vennero invece trovati due nuovi pianeti candidati, Tau Ceti g e h, con orbite di 20 e 49 giorni. Venne trovata anche qualche possibile prova dell'esistenza di Tau Ceti d, tuttavia non furono in grado di confermarlo come un pianeta candidato, in quanto le evidenze della sua esistenza non si manifestarono in tutte le prove fatte.\nIl modello a 4 pianeti risulta potenzialmente stabile per miliardi di anni, ma gli autori affermano che con ulteriori perfezionamenti potrebbero essere rivelati altri candidati esopianeti. Nell'ultimo studio \u00e8 stato possibile rilevare variazioni della velocit\u00e0 radiale fino a 30 cm/s, tuttavia per rilevare segnali di un possibile esopianeta di dimensioni terrestri sarebbe necessario raggiungere una precisione di 10 cm/s. Le masse dei pianeti stimate sono quelle minime (\"M\" sin \"i\"), non essendo nota l'inclinazione orbitale. Questo modello \u00e8 stato elaborato assumendo il valore di per la massa di Tau Ceti (Texeira \"et al.\", 2009). \nLa zona abitabile di , entro la quale un pianeta di dimensioni terrestri potrebbe avere acqua liquida in superficie si trova nella fascia distante tra 0,55 e 1,16 UA dalla stella\nSETI e HabCat.\nIl progetto pi\u00f9 ottimista tentato fino ad oggi per la ricerca di vita intelligente extraterrestre fu il Progetto Ozma, lanciato nel 1960 dall'astronomo statunitense Frank Drake, che scelse come obiettivi iniziali e , in quanto entrambe stelle vicine e simili al Sole. Il progetto non ebbe per\u00f2 successo, dal momento che non fu rilevato alcun segnale artificiale dopo 200 ore di osservazione. Successive ricerche effettuate nelle onde radio diedero ugualmente esito negativo. La mancanza di risultati positivi non fece comunque diminuire l'interesse degli astrobiologi per questa stella.\nNel 2002, gli astronomi Margaret Turnbull e Jill Tarter compilarono il catalogo dei sistemi stellari abitabili (HabCat), nell'ambito di un altro programma del SETI, denominato \"Progetto Phoenix\". La lista contiene oltre 17000 sistemi stellari potenzialmente abitabili, circa il 10% delle stelle studiate per l'occasione. L'anno seguente, era stata inclusa in un ristretto elenco di 30 stelle che la Turnbull aveva selezionato da una lista di 5000 stelle entro i 100 anni luce dalla Terra, il quale sarebbe poi servito per la ricerca di segnali tramite l\"Allen Telescope Array\". fa parte anche di una lista base di cinque stelle prese come oggetto di studio della missione \"Terrestrial Planet Finder\" (\"TPF\"), inizialmente prevista per il 2015 ma poi rinviata a tempo indefinito. Riguardo a tali stelle la Turnbull comment\u00f2: \u00abquelli sono i posti dove avrei voluto vivere se Dio avesse messo la Terra attorno ad un'altra stella\u00bb.\nIl cielo visto da Tau Ceti.\nVisto da un ipotetico osservatore posto su un pianeta di , il cielo non apparirebbe molto differente da quello visibile dal sistema solare: le differenze sostanziali risiedono nel fatto che alcune stelle, che presentano una distanza da differente rispetto a quella che le separa dal Sole, apparirebbero con una diversa luminosit\u00e0 apparente. Innanzi tutto, il Sole si mostrerebbe come una stella di magnitudine di 2,6 nei pressi della stella \u03c5 della costellazione del Boote, non lontano dalla pi\u00f9 brillante Arturo. Quest'ultima, trovandosi a 46 anni luce da , apparirebbe dunque leggermente pi\u00f9 debole che vista dalla Terra e sarebbe di magnitudine di 0,56, cos\u00ec come pi\u00f9 deboli apparirebbero Vega, che dista 32 anni luce da , e Sirio, che trovandosi ad oltre 12 anni luce da , sarebbe uguagliata in brillantezza da Canopo: queste ultime sarebbero le stelle pi\u00f9 brillanti del cielo, con una magnitudine pari a \u22120,65. Sensibilmente pi\u00f9 debole che vista dalla Terra sarebbe , che a 13,5 anni luce di distanza sarebbe poco pi\u00f9 brillante del Sole, con una magnitudine di +2,47.\nLe stelle pi\u00f9 vicine a , YZ Ceti e il sistema di Luyten 726-8, non sarebbero visibili a occhio nudo, data la loro bassa luminosit\u00e0, mentre una stella che apparirebbe decisamente pi\u00f9 luminosa che vista dalla Terra \u00e8 , la terza stella in assoluto pi\u00f9 vicina a : da una distanza di 5,5 anni luce, brillerebbe con una magnitudine di 2,31, apparendo quindi anche lievemente pi\u00f9 brillante del Sole.\nNella cultura.\nEtimologia.\n non ha un nome tradizionale ampiamente conosciuto, a differenza di altre stelle famose fin dalle epoche antiche per la loro luminosit\u00e0 o per altre ragioni. L'astronomo tedesco Johann Bayer le assegn\u00f2 l'attuale designazione di \"\" nel suo catalogo Uranometria del 1603. Bayer, nel suo sistema di nomenclatura, era solito attribuire una lettera dell'alfabeto greco alle stelle principali di ogni costellazione iniziando dalla prima lettera, \"Alfa\", riservata alla stella pi\u00f9 brillante, e cos\u00ec via in ordine decrescente di luminosit\u00e0. Tuttavia egli spesso derogava a questa regola, e cos\u00ec fece anche per , in quanto la stella \u00e8 la sesta pi\u00f9 luminosa della propria costellazione, mentre la lettera \"tau\" \u00e8 la diciannovesima dell'alfabeto greco.\nUno dei nomi propri della stella \u00e8 \"Durre Menthor\", derivato dall'arabo \u0627\u0644\u062f\u0631 \u0627\u0644\u0645\u0646\u062b\u0648\u0631 (\"Al-Durr al-Manth\u016br\", \"Le perle sparse\"), mentre nel catalogo stellare dell'egiziano Muhammad al-Akhsasi al-Muwaqqit (scritto attorno al 1650) era designata come \u062a\u0627\u0644\u062a \u0623\u0644\u0646\u0639\u0627\u0645\u0629 , (\"Th\u0101lith al-Na\u02bd\u0101m\u0101h\"), che tradotta in latino divenne \"Tertia Struthionum\", il \"terzo struzzo\".\nIn Cina \u00e8 conosciuta come la quinta stella di \u5929\u5009 (Ti\u0101n C\u0101ng), un asterismo che comprendeva, oltre a \u03c4 Ceti, anche , , , e 57 Ceti\nTau Ceti nella fantascienza.\nMolte stelle luminose, come Sirio, Alfa Centauri o Vega, sono spesso citate nella cultura popolare, in opere letterarie non fantascientifiche o nella mitologia. , nonostante possa essere vista dalla maggior parte delle regioni abitate della Terra, non \u00e8 quasi mai citata nelle opere a carattere generale, a causa della mancanza di un nome tradizionale e del suo aspetto poco appariscente in cielo. I suoi punti d'interesse sono puramente astronomici: \u00e8 la stella singola di classe G pi\u00f9 vicina alla Terra, fatto che la fa ritenere una delle stelle pi\u00f9 vicine in grado di ospitare pianeti che possano supportare forme di vita. La vicinanza e la somiglianza con il Sole hanno reso una delle stelle pi\u00f9 menzionate in opere letterarie e cinematografiche a carattere fantascientifico, ambito nel quale la denominazione di Bayer, pi\u00f9 tecnica di un nome proprio, pu\u00f2 rappresentare pi\u00f9 un vantaggio che un danno.\nIn ambito letterario uno degli autori pi\u00f9 importanti \u00e8 Isaac Asimov: nel \"Ciclo dei Robot\", in particolare nel romanzo \"I robot dell'alba\", \u00e8 la stella madre del pianeta Aurora, il primo mondo extrasolare colonizzato dagli spaziali, i primi terrestri a fondare colonie nello spazio.\nUna luna del pianeta E di \u00e8 sede della prima colonia terrestre fuori dal Sistema Solare nel romanzo \"Aurora\" di Kim Stanley Robinson. Il titolo, che \u00e8 il nome di tale luna, \u00e8 un evidente omaggio a \"I robot dell'alba\" di Asimov.\nIn vari altri romanzi \u00e8 rappresentata come stella madre di un sistema planetario. \"I reietti dell'altro pianeta\", di Ursula K. Le Guin, \u00e8 interamente ambientato sul pianeta \"Urras,\" che orbita intorno a , e sul suo satellite \"Anarres.\" In \"Hyperion\", di Dan Simmons, la capitale dell'Egemonia Umana \u00e8 il pianeta \"Tau Ceti Centro\" (TC\u00b2)*. Nel \"Ciclo dell'Invasione\" e nel \"Ciclo della Colonizzazione\" di Harry Turtledove la Terra del periodo della seconda guerra mondiale viene invasa dalla Razza, una specie rettiloide proveniente dal secondo pianeta del sistema di , il quale viene chiamato da essi \"Casa\". Nell\"Universo della Lega e della Confederazione\" immaginato dalla scrittrice C. J. Cherryh, intorno a orbita un pianeta abitabile chiamato \"Pell\", che diviene il centro principale della Lega dei Mercanti.\nIn una serie di libri della Phoenix Pick, chiamata \"The Stellar Guild\", il primo libro, scritto da Kevin J. Anderson, si intitola \"Tau Ceti\", e descrive la storia di una nave generazionale dal nome \"The Beacon\" lanciata dalla Terra in direzione del pianeta Sarbras, che fa parte del sistema di .\nTau Ceti \u00e8 anche il sistema stellare verso cui si dirige la nave Rama III, nel romanzo \"Il segreto di Rama\" che chiude il ciclo di Rama, scritto da Arthur C. Clarke e Gentry Lee.\nAnche in campo cinematografico e televisivo la stella \u00e8 stata citata in diverse produzioni. Nel film \"Barbarella\", di Roger Vadim e interpretato da Jane Fonda, la protagonista viene inviata dal Presidente della Terra nel sistema di , per ritrovare il Dottor Duran Duran, inventore del Raggio Cosmico. Nell'universo di \"Star Trek\" la stella \u00e8 menzionata in varie circostanze. Nel film \"Star Trek II - L'ira di Khan\", il pianeta Tau Ceti IV \u00e8 il porto di partenza della \"Kobayashi Maru\", un'astronave fittizia che gli ufficiali della Flotta Stellare devono tentare di salvare in un test mirato a misurarne il carattere. \u00e8 anche il sistema natio del \"viaggiatore\", un misterioso umanoide che nell'episodio , della serie ', scaglia lEnterprise\" ad una distanza inimmaginabile con un metodo sconosciuto per l'equipaggio della flotta. Nella medesima serie, nell'episodio , il Capitano Picard incontra un suo vecchio amico in segreto, il Capitano Walker Keel, su un esotico bar di Tau Ceti Prime, il pianeta principale del sistema di che, nella serie \"\" \u00e8 anche il luogo di morte del padre del Capitano Janeway. Se nel \"normale\" universo di Star Trek la Battaglia di Wolf 359 rappresenta la maggior disfatta della Flotta Stellare (contro i Borg), nell'Universo dello specchio della celebre serie televisiva, la \"Battaglia di Tau Ceti\" rappresenta invece la sconfitta con maggiori perdite dell'Impero Terrestre contro gli alieni ribelli. In totale, quattro sono i pianeti abitati attorno a nella saga di Star Trek: Tau Ceti Primo, Tau Ceti III, Tau Ceti IV, e Tau Alpha C.\nNella serie televisiva del 1982 \"Il principe delle stelle\", il protagonista \u00e8 in realt\u00e0 il principe ereditario del pianeta Quadris, che orbita attorno a . Costretto a fuggire dal suo mondo conquistato da una specie intergalattica, si rifugia sul pi\u00f9 vicino pianeta abitabile, la Terra, dove, sotto il nome di Matthew Star, cercher\u00e0 di affinare i poteri che la sua specie possiede, ancora deboli a causa della giovane et\u00e0. In una serie canadese della fine degli anni novanta, \"Pianeta Terra - Cronaca di un'invasione\", ideata da Gene Roddenberry, sulla Terra giungono i Taelons, una specie dalla tecnologia avanzata che sembrano avere scopi pacifici. Tuttavia, nel proseguimento si scopre che questa razza aliena vuole in realt\u00e0 servirsi degli umani per prolungare la loro vita, dato che sono sterili; inoltre, si servono degli umani stessi per combattere la loro guerra millenaria con i nemici di sempre, i Jaridians, una razza rettiloide con le stesse origini in comune dei Taelons e che proviene dal sistema di .\nNel manga e anime \"Sailor Moon\", il sistema di \u00e8 il luogo di provenienza di una malvagia entit\u00e0 aliena nota come \"Pharaoh 90\" e della sua allieva, \"Mistress 9\".\nI dintorni della stella fungono da ambientazione anche in alcuni videogiochi; la stella in particolare d\u00e0 il nome a \"Tau Ceti\", gioco per computer ideato da Pete Cooke. In questo gioco un pianeta del sistema di viene conquistato da dei robot ribelli, che ne difendono i confini; compito del giocatore \u00e8 quello di arrivare da solo e su una piccola navetta, nella capitale \"Centralis\", per poi spegnere il reattore centrale che alimenta i robot. In un altro videogioco, \"System Shock 2\", ambientato nel 2114, la nave stellare Von Braun deve rispondere a un segnale di soccorso proveniente da Tau Ceti V, quinto pianeta del sistema; in realt\u00e0 il segnale si riveler\u00e0 essere la trappola di un virus progettato da SHODAN, un'intelligenza artificiale che nella precedente versione del gioco era stata apparentemente distrutta."}
{"id": "41267", "revid": "287204", "url": "https://it.wikipedia.org/wiki?curid=41267", "title": "Astronomia sferica", "text": "Lastronomia sferica \u00e8 il ramo dell'astronomia che studia i diversi sistemi di coordinate in rapporto ai quali si determina la direzione del moto apparente dei corpi celesti in modo indipendente dalla loro distanza.\nLa sfera celeste e suo moto apparente.\nTutti gli astri ci appaiono alla stessa distanza dalla Terra e posti sulla superficie interna di un'enorme sfera, detta sfera celeste, di cui noi occupiamo il centro. Ci\u00f2 \u00e8 dovuto al fatto che gli astri, essendo a un'enorme distanza dalla Terra, hanno una parallasse insignificante e sembrano quindi tutti alla stessa distanza.\nEssi sembrano, inoltre, ruotare, con un moto collettivo da levante verso ponente, intorno a un asse, il prolungamento dell'asse terrestre, chiamato \"asse celeste\". Ci\u00f2 \u00e8 dovuto al fatto che, al centro della sfera celeste (\"che \u00e8 immobile\") la Terra ruota intorno al proprio asse da ponente verso levante (\"moto diretto\" o \"antiorario\"), compiendo una rotazione completa in un giorno siderale (poco meno di un giorno solare medio). L'osservatore posto sulla Terra non avverte questo movimento proprio e attribuisce agli astri, e quindi alla sfera celeste, un movimento in senso contrario (\"moto retrogrado\" o \"orario\") con velocit\u00e0 angolare uguale alla velocit\u00e0 di rotazione terrestre. Questo movimento \u00e8 detto \"moto apparente della sfera celeste\" e avviene intorno a un asse immaginario, \"l'asse celeste\", che altro non \u00e8 che il prolungamento dell'asse terrestre fino a incontrare la sfera celeste. Gli estremi di tale asse, ossia i punti di contatto immaginari con la sfera celeste, sono detti \"poli celesti\": uno di essi, il \"polo Nord celeste\", si trova molto vicino alla Stella Polare, che per tale motivo appare immobile.\nLe stelle conservano sempre immutate le loro posizioni relative sulla sfera celeste (almeno nel corso di alcuni millenni), mentre il Sole, la Luna e i pianeti si spostano lentamente fra esse, passando da una costellazione all'altra.\nElementi della sfera celeste.\nI piani passanti per l'equatore terrestre e per i meridiani terrestri, estesi fino a incontrare la sfera celeste, determinano su di essa circoli massimi detti, rispettivamente, \"equatore celeste\" e \"meridiani celesti\". L'equatore celeste divide la sfera celeste in due parti uguali: quella che contiene il polo Nord \u00e8 detta \"emisfero Nord\" o \"boreale\", mentre quella che contiene il polo Sud \u00e8 detta \"emisfero Sud\" o \"australe\".\nViene chiamato \"Zenit\" il punto \"Z\" della sfera celeste posto sulla verticale dell'osservatore \"O\"; \"Nadir\" il punto \"Z\"' opposto allo Zenit.\nLa Latitudine, sulla Terra, \u00e8 la distanza angolare, misurata in gradi, primi e secondi, fra l'equatore e l'osservatore; analogamente sulla sfera celeste \u00e8 la distanza angolare fra l'equatore celeste e lo Zenit.\nIl circolo massimo terrestre passante per i poli e per un dato luogo, \u00e8 suddiviso, per convenzione in \"meridiano\" e \"antimeridiano\"; il \"meridiano celeste\" di un dato osservatore si suddivide convenzionalmente in \"meridiano celeste superiore\", che contiene lo Zenit, e in \"meridiano celeste inferiore\", che contiene il Nadir.\nSono detti circoli orari i meridiani celesti; \"paralleli di declinazione\" i circoli minori paralleli all'equatore celeste.\nDicesi orizzonte sensibile il piano orizzontale (normale alla verticale), esteso all'infinito, passante per l'osservatore e \"orizzonte astronomico\" il piano, parallelo al precedente, passante per il centro della Terra, la cui traccia sulla sfera celeste \u00e8 un circolo massimo, detto anch'esso \"orizzonte astronomico\". Considerando il ridotto raggio della Terra se paragonato a quello grandissimo della sfera celeste, si pu\u00f2 ritenere, senza incorrere in errori apprezzabili, che sulla sfera celeste orizzonte sensibile e orizzonte astronomico si confondano. Ci\u00f2 permette di considerare indifferentemente l'osservatore sia al centro della Terra che sulla superficie di essa.\nL'orizzonte astronomico divide la sfera celeste in due emisferi: \"visibile\" e \"invisibile\". L'emisfero visibile contiene lo Zenit e il polo che ha lo stesso nome della latitudine dell'osservatore e che viene detto \"polo elevato\"; l'emisfero invisibile contiene il Nadir e il polo che ha nome contrario alla latitudine, detto \"polo depresso\".\nAlmicantarat o paralleli di altezza sono i circoli minori paralleli all'orizzonte astronomico, situati nell'emisfero visibile; \"paralleli di depressione\" sono i circoli minori paralleli all'orizzonte astronomico, situati nell'emisfero invisibile; \"verticali\" sono i semicircoli massimi passanti per lo Zenit e per il Nadir.\nAltezza di un astro \u00e8 l'arco di verticale compreso fra l'astro e l'orizzonte astronomico.\nL'intersezione dell'orizzonte astronomico con la verticale che contiene il polo Nord \u00e8 il \"punto cardinale Nord\".\nL'orizzonte astronomico deve supporsi graduato da 0\u00b0 a 360\u00b0, a partire da detto punto cardinale Nord, nel senso orario, cio\u00e8 verso E-S-W. I punti cardinali E e W sono definiti dai punti d'incontro dell'equatore con l'orizzonte astronomico.\nLa linea Nord-Sud, intersezione del piano del meridiano dell'osservatore con il piano dell'orizzonte astronomico, \u00e8 detta \"linea meridiana\".\nI verticali normali al meridiano dell'osservatore, passanti cio\u00e8 per i punti Est e Ovest, si chiamano \"primo verticale Est\" e \"primo verticale Ovest\".\nI circoli orari che passano per detti punti cardinali Est e Ovest sono detti \"primo orario Est\" e \"primo orario Ovest\".\nL'altezza del polo elevato sull'orizzonte astronomico \u00e8 uguale alla latitudine dell'osservatore. Nell'emisfero Nord, \"attualmente\" l'altezza della Stella Polare differisce sempre dalla latitudine dell'osservatore di circa 1\u00b0.\nI punti di intersezione dell'equatore celeste con i verticali identificano due punti: \"Q\" quello pi\u00f9 prossimo allo Zenit e \"Q\"' quello pi\u00f9 prossimo al Nadir e vengono detti, rispettivamente, \"mezzocielo superiore\" e \"mezzocielo inferiore\". L'altezza del mezzocielo superiore, cio\u00e8 l'inclinazione dell'equatore celeste sull'orizzonte astronomico, \u00e8 detta \"colatitudine\".\nPer convenzione nelle figure che rappresentano la sfera celeste si segna sempre lo Zenit in alto, il polo Nord a destra dello Zenit e il polo Sud a sinistra in modo da avere sempre il punto cardinale Est sul davanti della figura.\n Nota: Per un osservatore in latitudine Sud il movimento degli astri \"appare\" invertitorispetto al movimento stesso nella sfera celeste disegnata per un osservatore in latitudine Nord.\nSistema solare - Eclittica - Zodiaco - Precessione degli equinozi.\nIl \"Sistema solare\" comprende il \"Sole\", i \"pianeti\", che compiono rivoluzioni intorno al Sole, e i \"satelliti\", che compiono rivoluzioni intorno ai pianeti. La Terra \u00e8 un pianeta e la Luna \u00e8 il suo satellite.\nTutti i pianeti descrivono intorno al Sole, in senso diretto e con moto non uniforme, orbite ellittiche di cui il Sole occupa uno dei fuochi (\"Leggi di Keplero\"). La Terra, oltre al moto diurno di rotazione su s\u00e9 stessa, gira intorno al Sole a una distanza media di circa 149,6 milioni di km, mantenendo costantemente il suo asse inclinato di 23\u00b027' rispetto alla direzione della perpendicolare al piano dell'orbita.\nDato il raggio praticamente infinito della sfera celeste, si pu\u00f2 considerare l'orbita della Terra puntiforme, assimilandola al centro della stessa, che \u00e8 anche il centro della sfera celeste. Il Sole, quindi, oltre a partecipare al moto diurno della sfera celeste, come qualsiasi altro astro, percorre \"apparentemente\", in senso diretto, cio\u00e8 contrario al moto apparente degli astri, un circolo massimo detto \"eclittica\" inclinato sull'equatore celeste di 23\u00b027', pari all'angolo che la direzione dell'asse terrestre forma con la perpendicolare al piano dell'orbita della Terra.\nDei due punti in cui l'eclittica taglia l'equatore celeste quello occupato dal Sole all\"equinozio di primavera\", \u00e8 detto \"punto vernale\" o \"primo punto d'Ariete\" e si indica con la lettera \u03b3 (\"gamma\"), corrispondente al simbolo della costellazione dell\"Ariete\", dove il punto \u03b3, ora nella costellazione dei Pesci, cadeva anticamente. Il punto opposto a \u03b3, occupato dal Sole all\"equinozio d'autunno\", si chiama \"punto di Libra\" e si indica con \u03b3'.\nIl tempo che impiega il Sole a tornare a uno stesso punto equinoziale \u00e8 detto \"anno tropico\" ed \u00e8 uguale a 365,2322 giorni medi: il suo spostamento giornaliero sull'eclittica \u00e8 pari a circa 1\u00b0 (4 min).\nOggigiorno l'asse terrestre \u00e8 orientato su un punto del cielo molto prossimo alla Stella Polare, ma non \u00e8 sempre stato cos\u00ec e non lo sar\u00e0 in futuro, a causa del fenomeno della \"precessione degli equinozi\": in un ciclo di 25.700 anni, l'asse terrestre descrive, intorno all'asse dell'eclittica, un cono il cui raggio \u00e8 di 23\u00b027'; a causa di ci\u00f2 il polo celeste Nord compie un lentissimo ma continuo spostamento fra le stelle e descrive, nel periodo indicato, un cerchio intorno al polo dell'eclittica. Fra 12.000 anni il polo celeste Nord sar\u00e0 nella costellazione della Lyra, prossimo alla stella Vega.\nIl movimento ora descritto causa anche uno spostamento del punto \u03b3 sull'eclittica di circa 50\" di arco all'anno in senso retrogrado od orario anticipando di circa 20 minuti il momento dell'equinozio.\nVolta celeste fissa dell'osservatore.\nNei problemi dell'astronomia sferica si considera sempre l\"osservatore al centro della Terra, la Terra immobile e la sfera celeste animata dal suo moto apparente da levante e ponente (retrogrado od orario)\".\nZenit, Nadir, meridiano celeste superiore, meridiano celeste inferiore, orizzonte astronomico, punti cardinali, verticali, almicantarat e paralleli di depressione, sono tutti punti e circoli della sfera celeste legati all'osservatore, cio\u00e8 alla Terra, che si considera immobile e, pertanto, \"non partecipano al moto apparente della sfera celeste\". Tali punti e circoli, che costituiscono la \"volta celeste fissa dell'osservatore\", si possono immaginare come proiettati dal centro della Terra sulla superficie interna della sfera celeste che \u00e8 in continua rotazione con tutto ci\u00f2 che le appartiene: equatore celeste, paralleli di declinazione, eclittica, punto \u03b3 e tutti gli astri.\nCoordinate sferiche degli astri.\nLa posizione di un astro sulla sfera celeste viene determinata mediante valori detti \"coordinate celesti\", alcune delle quali sono indipendenti dalla posizione dell'osservatore mentre altre ne sono una variabile dipendente.\nEsse sono:\nCoordinate equatoriali uranografiche.\nHanno per punti e circoli di riferimento i poli celesti, il punto \u03b3 e l'equatore celeste e sono indipendenti dalla posizione dell'osservatore. Esse sono:\na). L'ascensione retta \u03b1 si misura sull'equatore celeste a partire dal punto \u03b3, nel senso diretto, contrario cio\u00e8 a quello della rotazione apparente della sfera celeste. Il suo valore \u00e8 dato dalla misura in ore da 0h a 24h, o in gradi da 0\u00b0 a 360\u00b0, dell'arco di equatore compreso tra il punto \u03b3 e il piede del cerchio di declinazione dell'astro. \u00c8 sempre positiva. L'ascensione retta \u03b1v del \"Sole vero\" varia di 24h all'anno, in modo continuo ma non uniforme, l'ascensione retta \u03b1m del \"Sole medio\" varia sempre di 3m56,6s ogni giorno: essa si ricava dalle \"effemeridi\" mediante la relazione \u03b1m=Ts-Tm+180\u00b0 (Si aggiungono 180\u00b0 perch\u00e9 il Ts \u00e8 misurato a partire dal meridiano superiore di Greenwich); quella \u03b1\u2113 della Luna varia con ritmo 13 volte pi\u00f9 rapido di quella del Sole, nel senso diretto; quella \u03b1\u25cf dei pianeti varia in modo irregolare, potendo avvenire sia in senso diretto che retrogrado: ossia i valori di \u03b1\u25cf in alcuni periodi crescono, in altri restano costanti e in altri diminuiscono. L'ascensione retta \u03b1* delle stelle subisce piccole variazioni annue dovute alla precessione degli equinozi.\nb). La declinazione \u03b4 \u00e8 la distanza angolare dell'astro dall'equatore celeste. La declinazione pu\u00f2 assumere valori compresi tra -90\u00b0 e +90\u00b0, se la stella si trova nell'emisfero boreale avr\u00e0 declinazione positiva se si trova nell'emisfero australe avr\u00e0 declinazione negativa e se ha declinazione pari a zero vuol dire che l'astro giace sul piano dell'equatore. La declinazione \u00e8, per un astro, quello che \u00e8 la latitudine per un punto terrestre. \"Parallelo di declinazione\" \u00e8 il circolo minore passante per l'astro e parallelo all'equatore. La declinazione del Sole, della Luna, dei pianeti, delle stelle, si indica, rispettivamente, con \u03b4\u263c, \u03b4\u2113, \u03b4\u25cf, \u03b4*. La declinazione del Sole varia fra 23\u00b027'N e 23\u00b027'S: la variazione \u00e8 massima ai solstizi e nulla agli equinozi.\nLa declinazione della Luna varia con periodo di 18 anni e \u2154, fra valori massimi Nord e Sud compresi fra 23,5\u00b0 \u00b1 6\u00b0.\nLa declinazione dei principali pianeti (Venere, Marte, Giove, Saturno) \u00e8 compresa fra 26\u00b0N e 26\u00b0S.\nLa declinazione delle stelle subisce minime variazioni annue legate alla precessione degli equinozi.\nCoordinate equatoriali locali orarie.\nHanno per punti e circoli di riferimento il \"polo elevato\", l\"equatore celeste\" e il \"meridiano dell'osservatore\": sono quindi dipendenti dalla posizione dell'osservatore. Esse sono:\na). La declinazione \u03b4 \u00e8 comune al precedente sistema di coordinate equatoriali uranografiche.\nb). La distanza polare p \u00e8 la distanza angolare dell'astro dal polo elevato, ovvero, \u00e8 l'arco del circolo orario compreso fra il polo omonimo alla latitudine dell'osservatore e l'astro. Si conta da 0\u00b0 a 180\u00b0, dal polo elevato verso l'astro. Se \u03c6 (lat.) e \u03b4 hanno lo stesso nome (N o S), avremo p=90\u00b0-|\u03b4|, cio\u00e8 p&lt;90\u00b0: in tal caso la distanza polare \u00e8 il complemento della declinazione; se \u03c6 e\n\u03b4 sono di nome contrario, sar\u00e0 p=90\u00b0+|\u03b4|, cio\u00e8 p&gt;90\u00b0: in tal caso la distanza polare differisce di 90\u00b0 dalla declinazione. Le dette regole sono riassunte nella relazione:\n\"p=90\u00b0-(\u00b1\u03b4) alg.\"\ncon la convenzione di assumere \"\u03b4 positiva se astro e osservatore nello stesso emisfero, negativo nel caso opposto\".\nc). L'angolo orario t \u00e8 l'angolo sferico che ha per vertice il polo elevato ed \u00e8 misurato, sempre in senso retrogrado, in due modi:\nA causa della loro diversa origine l'angolo orario civile e l'angolo orario astronomico di uno stesso astro differiscono di 12h o 180\u00b0. L'angolo orario identifica la posizione istantanea del cerchio di declinazione dell'astro, in continua rotazione apparente, rispetto al meridiano superiore dell'osservatore, che \u00e8 invece fisso e che dobbiamo immaginare, come detto precedentemente, proiettato luminosamente sulla sfera celeste. Tutti gli astri che si trovano sullo stesso circolo orario hanno il medesimo angolo orario; quelli che sono sul meridiano inferiore hanno t=180\u00b0, quelli che sono sul meridiano superiore hanno t=0\u00b0.\nGli angoli orari si indicano con \"t\" o \"T\" a seconda che siano riferiti al meridiano dell'osservatore o a quello di Gr., seguiti dal simbolo dell'astro. Gli angoli orari del punto \u03b3 si indicano con \"ts\" e \"Ts\".\nGli angoli orari sono misurati dall'osservatore con elementi forniti dal cronometro e dalle Effemeridi.\nGli angoli orari del Sole medio e gli angoli orari del punto \u03b3 si identificano rispettivamente con le \"ore medie\" e le \"ore sideree\" e precisamente:\n\"Tm...Ora media di Greenwich\"\n\"tm...Ora media locale (riferita a un dato meridiano \u03bb)\"\n\"Ts...Ora siderea di Greenwich\"\n\"ts...Ora siderea locale (riferita a un dato meridiano \u03bb)\"\nNel seguito l'angolo orario \"t\" o \"T\" sar\u00e0 sempre espresso in gradi e cio\u00e8 in modo \"astronomico\". Il solo angolo orario del Sole medio (\"Tm\", \"tm\") sar\u00e0 espresso in modo \"civile\" per uniformit\u00e0 con gli usi in vigore.\nd). Angolo al polo P \u00e8 l'angolo sferico, minore di 180\u00b0, che ha per vertice il polo elevato ed \u00e8 formato dal \"meridiano superiore\" dell'osservatore e dal \"circolo orario\" dell'astro. Si misura sull'equatore celeste da 0\u00b0 a 180\u00b0, dal meridiano superiore fino al piede del circolo orario dell'astro, verso E e verso W: quindi, assieme al valore di P, si deve sempre indicare se l'astro \u00e8 a E o a W.\nLe relazioni che legano t e P sono le seguenti:\nAstro a E ... t*&gt;180\u00b0 ... P=360\u00b0-t* ... t*=360\u00b0-P\nAstro a W ... t*&lt;180\u00b0 ... P=t* ... t*=P\nPunto subastrale.\nPoich\u00e9 la sfera celeste ha un moto apparente continuo rispetto alla sfera terrestre, considerata immobile, in un dato istante la congiungente del centro della Terra con la posizione di un astro, determina sulla sfera terrestre, un punto che si definisce \"punto subastrale\".\nSopra una carta geografica la posizione del punto subastrale di un astro A in un certo istante, sar\u00e0 il punto la cui latitudine \u00e8 uguale a \u03b4a per tale istante, in valore e segno, e la cui longitudine \u00e8 uguale all\"angolo al polo dell'astro riferito al meridiano di Greenwich\". Chiariamo con un paio di esempi quanto descritto:\nCoordinate altazimutali.\nHanno per punti e circoli di riferimento lo Zenit, l'orizzonte astronomico e il verticale N o S dell'osservatore. Sono, ovviamente, legate alla posizione dell'osservatore e possono essere misurate dall'osservatore stesso. Esse sono:\na). L'altezza h \u00e8 la distanza sferica dell'astro dall'orizzonte astronomico, cio\u00e8 \u00e8 l'arco di verticale dell'astro compreso tra l'orizzonte astronomico e il centro dell'astro. Si misura da 0\u00b0 a 90\u00b0, positivamente dall'orizzonte verso lo Zenit e negativamente dall'orizzonte verso il Nadir. L'altezza negativa si chiama anche \"depressione\". Pi\u00f9 precisamente l'altezza ora definita \u00e8 detta \"altezza vera\" e si indica con hv. Al simbolo \"h\" si fa seguire quello dell'astro cui si riferisce: \"h\"\u263c, \"h\"\u2113, \"h\"\u25cf, \"h\"*.\nb). La distanza zenitale z \u00e8 la distanza sferica tra lo Zenit e l'astro, contata da 0\u00b0 a 180\u00b0, dallo Zenit verso l'astro. Per \"h\" positiva \u00e8 il complemento dell'altezza (z=90\u00b0-\"h\"); per \"h\" negativa, la distanza zenitale \u00e8 &gt;90\u00b0 (z=90\u00b0+\"depressione\").\nc). L'azimut a si misura sull'orizzonte astronomico, dal \"punto cardinale Sud\" verso Ovest, da 0\u00b0 a 360\u00b0, fino al piede del verticale dell'astro. \u00c8 anche l'angolo sferico, che ha per vertice lo Zenit, formato dal verticale N e dal verticale dell'astro, contato da 0\u00b0 a 360\u00b0 in senso orario. Gli astri che sono a levante hanno \"a\"&lt;180\u00b0, quelli a ponente \"a\"&gt;180\u00b0. Il simbolo \"a\" si fa seguire dal simbolo dell'astro cui si riferisce: \"a\"\u263c, \"a\"\u2113, \"a\"\u25cf, \"a\"*.\nd). L'angolo azimutale Z \u00e8 l'angolo sferico, minore di 180\u00b0, avente vertice nello Zenit, misurato dall'arco di orizzonte compreso fra il \"verticale Nord\" o \"Sud\", che ha lo \"stesso nome della latitudine\", e il verticale dell'astro: \u00e8 E o W a seconda che l'astro sia a levante o a ponente. Mentre l'azimut \"a\" si conta sempre a partire dal punto cardinale N e si misura da 0\u00b0 a 360\u00b0, l'angolo azimutale Z, invece, si conta a partire dal punto cardinale N se \u03c6 \u00e8 Nord, dal punto cardinale S se \u03c6 \u00e8 Sud e si misura da 0\u00b0 a 180\u00b0, verso E o verso W.\nFra Z e \"a\" esistono le seguenti relazioni:\nEmisfero nel quale si trova l'astro:...\u03c6 Nord...\u03c6 Sud\n Astro a Est...\"a\"&lt;180\u00b0 \"a\"=Z \"a\"=180\u00b0-Z\n Astro a Est...\"t\"&lt;12h Z=\"a\" Z=180\u00b0-\"a\"\n Astro a Ovest...\"a\"&gt;180\u00b0 \"a\"=360\u00b0-Z \"a\"=Z+180\u00b0\n Astro a Ovest...\"t\"&gt;12h Z=360\u00b0-\"a\" Z=\"a\"-180\u00b0\nPer indicare l'angolo azimutale Z si premette al suo valore il simbolo N o S, secondo il \"nome della latitudine\", e si fa seguire dal simbolo E o W, secondo che l'astro sia a \"levante\" o a \"ponente\". Ci\u00f2 facilita il passaggio da Z ad \"a\" (es. Z=N40\u00b0W...\"a\"=320\u00b0; Z=S120\u00b0E...\"a\"=60\u00b0).\ne). f). Amplitudine al sorgere, amplitudine al tramonto ampl.so. - ampl.tr.. Sono gli archi di orizzonte compresi fra il punto \"cardinale\" E o W e il punto in cui \"sorge\" o \"tramonta\" l'astro. Si misurano da 0\u00b0 a 90\u00b0, a partire da E o da W, verso N o verso S: nel primo caso si dicono Nord, nel secondo Sud. Quali che siano il valore e il segno della latitudine, gli astri con \"declinazione Nord\" hanno sempre, al sorgere e al tramonto, \"amplitudine Nord\", quelli con \"declinazione Sud\", hanno sempre \"amplitudine Sud\". Per indicare l'amplitudine si premette al suo valore il \"simbolo\" E o W, secondo che l'astro sia al \"sorgere\" o al \"tramonto\", e si fa seguire dal simbolo N o S della \"declinazione\" dell'astro. Ci\u00f2 facilita il passaggio dall'amplitudine all'azimut (\"ampl\"=E10\u00b0N...\"a\"=80\u00b0; \"ampl\"=W10\u00b0S...\"a\"=260\u00b0).\ng). Nella sfera celeste l'Almicantarat \u00e8 il parallelo all'Orizzonte celeste definito come il luogo dei punti che aventi la medesima altezza\nTriangolo di posizione.\nLa determinazione di un triangolo di posizione \u00e8 l'obiettivo dell'astronomia sferica. Grazie a esso si possono, infatti, risolvere i problemi relativi al movimento degli astri, alla loro posizione e alla posizione dell'osservatore.\nIl triangolo sferico che ha per vertici lo \"Zenit\", il \"polo elevato\" e \"l'astro\", si chiama \"triangolo di posizione\". In esso il lato PZ \u00e8 la colatitudine \"c\"=90\u00b0-\u03c6, il lato PA \u00e8 la distanza polare \"p\"=90\u00b0\u00b1\u03b4, il lato ZA \u00e8 la distanza zenitale \"z\"=90\u00b0-\"h\", l'angolo ZPA \u00e8 l'angolo al polo P, l'angolo PZA \u00e8 l'angolo azimutale Z e l'angolo PAZ \u00e8 l'angolo all'astro. L'angolo all'astro non viene mai preso in considerazione. Il lato \"c\" \u00e8 sempre &lt;90\u00b0; il lato \"z\" \u00e8 generalmente &lt;90\u00b0: assume valori &gt;90\u00b0 se si considerano astri sotto l'orizzonte; il lato \"p\", infine, \u00e8 &lt; o &gt; 90\u00b0, a seconda che \u03c6 e \u03b4 siano dello stesso nome o di nome contrario. Nel triangolo di posizione figurano sia le coordinate orarie (\"p\" e P), sia quelle azimutali (\"z\" e Z).\nPer la risoluzione del triangolo di posizione si trasformano le coordinate locali orarie dell'astro nelle simultanee coordinate azimutali. Dati cio\u00e8 gli elementi \u03c6, \u03b4 e \"t\" ed essendo quindi noti, nel triangolo di posizione, il lato 90\u00b0-\u03c6=\"c\", il lato 90\u00b0\u00b1\u03b4=\"p\" e l'angolo al polo P, si determinano la distanza zenitale \"z\" e l'angolo azimutale Z: da tali valori si passa all'altezza \"h\" e all'azimut \"a\" dell'astro.\nLe seguenti relazioni di \"trigonometria sferica\" legano tra loro gli elementi del triangolo di posizione:"}
{"id": "41270", "revid": "104485", "url": "https://it.wikipedia.org/wiki?curid=41270", "title": "Stella polare", "text": "Una stella polare \u00e8 una stella visibile ad occhio nudo che si trova approssimativamente allineata con l'asse di rotazione di un pianeta, indicandone uno dei poli celesti. La stella polare per antonomasia \u00e8 quella che nell'attuale epoca precessionale indica il polo nord celeste della Terra, ovvero , nota anche come Polaris.\nLa stella polare fa parte della costellazione dell'Orsa Minore o Piccolo Carro.\nNel corso della storia sono state diverse le stelle a fregiarsi del titolo di stella polare, da Vega a Thuban passando per ; questo perch\u00e9 l'asse di rotazione terrestre compie una traiettoria circolare (precessione) sulla sfera celeste nell'arco di 26000 anni circa; il fenomeno prende il nome di precessione dell'asse terrestre.\nPotenzialmente vi sono sia una stella polare boreale sia una stella polare australe; quest'ultima, nell'epoca precessionale attuale, \u00e8 .\nDescrizione.\nUna stella polare \u00e8 situata nei pressi di uno dei due poli celesti. Potenzialmente un pianeta possiede due stelle polari, una per il polo nord e l'altra per il polo sud, ma l'esistenza di una stella polare dipende dall'effettiva disposizione delle diverse stelle sulla sfera celeste: infatti, potrebbero non esserci stelle sufficientemente luminose da esser visibili ad occhio nudo in prossimit\u00e0 del polo, tanto che spesso si ricorre ad eventuali allineamenti tra stelle luminose per constatare approssimativamente la direzione del polo.\nNella navigazione astronomica, la sua posizione \u00e8 un'indicatrice infallibile della direzione di un polo geografico, e la sua altezza angolare permette di determinare la latitudine. Per via del suo allineamento con l'asse di rotazione, una stella polare \u00e8 percepita come immobile da un osservatore situato sul pianeta, mentre le altre stelle visibili sembrano descrivere un moto circolare attorno al polo nel corso della notte.\nCambiamento secolare della Stella polare.\nLe stelle che si fregiano del \"titolo\" di polare cambiano nel corso del tempo, poich\u00e9 le stelle sono soggette ad un lento ma costante spostamento rispetto all'asse terrestre. La causa primaria di tale spostamento \u00e8 dovuta ad un moto dell'asse stesso, detto precessione dell'asse terrestre, che fa s\u00ec che i poli compiano una traiettoria circolare sulla sfera celeste nel corso di 26000 anni; al moto precessionale si aggiunge, su scala temporale pi\u00f9 ampia, anche il moto proprio delle stelle, ovvero lo spostamento spaziale effettivo che esse compiono all'interno della galassia.\nAl polo nord.\nAll'epoca attuale, la stella polare boreale \u00e8 Polaris (), che possiede una declinazione di . Essa, tenendo conto dei sopraccitati valori di moto proprio e di precessione, raggiunger\u00e0 una declinazione massima di , ovvero una distanza minima dal polo nord celeste di 1657\" o 0,4603\u00b0; tale evento si verificher\u00e0 nel febbraio 2102. Tuttavia la sua minima distanza apparente dal polo nord celeste, tenuti conto dei fenomeno di nutazione ed aberrazione, sar\u00e0 di 1629\" o 0,4526\u00b0 (con una declinazione di ) e verr\u00e0 raggiunta il 24 marzo 2100.\nLa tabella sottostante raggruppa le stelle di magnitudine apparente inferiore a 3,5 che saranno pi\u00f9 prossime al polo nord celeste nelle diverse epoche precessionali.\nAl polo sud.\n \u00e8 attualmente la stella visibile ad occhio nudo pi\u00f9 vicina al polo sud celeste, ma la sua luminosit\u00e0 piuttosto debole non la rende un valido indicatore immediatamente utilizzabile per indicare il polo sud. Per questo motivo viene convenzionalmente utilizzata come puntatore del sud la piccola ma brillante costellazione della Croce del Sud, sfruttando essenzialmente l'allineamento, in direzione nord-sud, tra le stelle \u03b3 (Gacrux) ed \u03b1 (Acrux). All'equatore \u00e8 possibile osservare sia Polaris sia la Croce del Sud.\nLa tabella sottostante raggruppa le stelle di magnitudine apparente inferiore a 3,5 che saranno pi\u00f9 prossime al polo sud celeste nelle diverse epoche precessionali.\nSu altri corpi celesti.\nLa definizione di stella polare vale anche per gli altri pianeti del sistema solare; tuttavia essi hanno delle stelle polari diverse da quelle della Terra poich\u00e9 il loro asse di rotazione \u00e8 orientato diversamente rispetto a quello terrestre. Segue un elenco delle stelle polari di altri corpi del nostro sistema planetario.\nAlcuni asteroidi hanno pi\u00f9 di un asse di rotazione, genericamente a causa di eventuali impatti con altri corpi di massa paragonabile. Questi asteroidi, in virt\u00f9 della combinazione del duplice moto rotatorio indotto dai due assi, non possiederebbero alcuna stella polare.\nLe coordinate dei poli celesti dei pianeti del sistema solare sono mostrate nella tabella seguente.\nNella mitologia.\nNella mitologia indiana, la stella polare \u00e8 chiamata Dhruva, dal nome di un leggendario ardente devoto del dio Visn\u00f9, che fu onorato al punto da essere collocato nel punto pi\u00f9 alto del cielo. "}
{"id": "41271", "revid": "466539", "url": "https://it.wikipedia.org/wiki?curid=41271", "title": "Numero di Harshad", "text": "Un numero di Harshad in una data base \u00e8 un numero intero positivo divisibile per la somma delle proprie cifre.\nLa definizione dei numeri di Harshad \u00e8 stata data dal matematico indiano Dattatreya Ramachandra Kaprekar. Il termine \"Harshad\" deriva dal sanscrito \"har\u1e63a\" che significa \"grande gioia\". A volte ci si riferisce a questi numeri anche come numeri di Niven, in onore del matematico Ivan Morton Niven.\nDefinizione matematica.\nDato un intero positivo formula_1 che, espresso in base formula_2, sia di formula_3 cifre formula_4 (con formula_5) (si noti che formula_4 deve essere zero o un intero positivo inferiore a formula_2), allora formula_1 pu\u00f2 essere scritto come:\nSe esiste un intero formula_10 tale che valga la seguente uguaglianza, allora formula_1 \u00e8 un numero di Harshad in base formula_2:\nNumeri di Harshad in base 10.\nI primi numeri di Harshad nella base 10 con pi\u00f9 di una cifra sono (sequenza dell'OEIS):\n10, 12, 18, 20, 21, 24, 27, 30, 36, 40, 42, 45, 48, 50, 54, 60, 63, 70, 72, 80, 81, 84, 90, 100, 102, 108, 110, 111, 112, 114, 117, 120, 126, 132, 133, 135, 140, 144, 150, 152, 153, 156, 162, 171, 180, 190, 192, 195, 198, 200, 201, 204. \nNumeri di Harshad consecutivi.\nHelen Grundman ha dimostrato nel 1994 che, in base 10, non esistono sequenze di numeri di Harshad consecutivi di lunghezza pari o superiore a 21. Ha anche individuato la prima sequenza di 20 numeri consecutivi: si trova oltre formula_14.\nStima della quantit\u00e0 di numeri di Harshad.\nSia formula_15 la funzione che restituisce il numero di numeri di Harshad minori o uguali a formula_16:\nNumeri di Harshad in base \"b\".\nUn numero di Harshad in una generica base formula_42 viene definito un \"numero di formula_42-Harshad\" (secondo la notazione di Grundman del 1994).\nI numeri 1, 2, 4 e 6 sono gli unici numeri a essere numeri di Harshad in qualunque base siano espressi; per questa propriet\u00e0 sono detti \"numeri di Harshad completi\".\nNumeri di b-Harshad consecutivi.\nIn notazione binaria, c'\u00e8 un numero infinito di sequenze di 4 numeri di 2-Harshad; in notazione ternaria, c'\u00e8 un numero infinito di sequenze di 6 numeri di 3-Harshad. Entrambe le dimostrazioni si devono a T. Cai che le pubblic\u00f2 nel 1996.\nNumeri Harshad-morfici.\nUn numero intero formula_64 si dice \"Harshad-morfico\" (o \"Niven-morfico\") se, per una data base formula_42, \u00e8 possibile trovare un numero di formula_42-Harshad formula_2, tale che la somma delle sue cifre sia uguale a formula_64, e formula_64 sia la parte terminale della notazione di formula_2 scritto nella stessa base formula_42.\nAd esempio, 18 \u00e8 Harshad-morfico in base 10, poich\u00e9:\nSandro Boscaro ha dimostrato che in base 10 tutti i numeri interi sono Harshad-morfici tranne 11."}
{"id": "41276", "revid": "599013", "url": "https://it.wikipedia.org/wiki?curid=41276", "title": "Merlene Ottey", "text": "\u00c8 stata campionessa mondiale dei 200 metri piani a Stoccarda 1993 e G\u00f6teborg 1995. , e quello assoluto di medaglie conquistate ai campionati del mondo di atletica leggera (quattordici, superata nel 2017 da Allyson Felix con sedici).\nBiografia.\nMerlene \u00e8 nata a Cold Spring, in Giamaica, da Hubert e Joan Ottey. Quarta di sette figli, assieme a due fratelli, Desmond e Hugh, e quattro sorelle, Yvonne, Beverley, Jane e Ruthven. Nei primi anni frequent\u00f2 la \"Gurneys Mount School\" e la \"Pondside School\", prima di diplomarsi alla \"Rusea and Vere Technical high schools\".\nLa carriera.\nLa sua carriera atletica prese il volo quando entr\u00f2 all'Universit\u00e0 del Nebraska nel 1979, dove ottenne molti record e molti riconoscimenti, laureandosi inoltre in Belle Arti e sposando il compagno di squadra Nathaniel Page nel 1984. Dopo il divorzio dal primo marito ha vissuto per qualche anno in Italia dove ha avuto una relazione con il velocista italiano Stefano Tilli.\nDurante la sua lunghissima carriera agonistica Merlene \u00e8 stata spesso tra le favorite, se non addirittura \"la favorita\", per una medaglia d'oro sia ai Giochi olimpici che ai Campionati del mondo di atletica leggera. I risultati che ha ottenuto sono sicuramente di alto livello ma mai pari alle aspettative, vedi i Campionati del mondo di Tokyo nel 1991, dove era \"strafavorita\" soprattutto sui 200\u00a0m, e invece si dovette \"accontentare\" del bronzo in entrambe le distanze, finendo le gare alle spalle della tedesca Katrin Krabbe, poi finita fuori dal giro dell'atletica per problemi col doping nel 1992, e dell'americana Gwen Torrence, rispettivamente doppio oro e doppio argento.\nMerlene, tra 100, 200 metri e staffette ha vinto 14 medaglie mondiali (3 ori, 4 argenti e 7 bronzi), record assoluto di medaglie mondiali vinte nella storia, e 9 medaglie olimpiche (3 argenti e 6 bronzi), record femminile di medaglie nell'atletica. L'oro olimpico le \u00e8 sempre sfuggito.\nFavorita a Barcellona 1992 nei 100\u00a0m, Merlene fin\u00ec quinta in finale: a salire sul podio furono l'americana Gail Devers, l'altra giamaicana Juliet Cuthbert e la russa Irina Privalova, quarta Gwen Torrence.\nGail Devers fin\u00ec davanti a Merlene per tre millesimi di secondo anche l'anno dopo ai Campionati del mondo di Stoccarda 1993, e per quattro millesimi nella finale olimpica di Atlanta 1996, una vera bestia nera per Merlene sulla distanza pi\u00f9 breve.\nA Sydney 2000 fin\u00ec quarta nei 100 metri per un centesimo, dietro alla connazionale Tanya Lawrence. La squalifica della vincitrice Marion Jones, (che nel 2007 confess\u00f2 di aver usato sostanze dopanti alle Olimpiadi di Sydney e per questo venne costretta a restituire le medaglie vinte 7 anni prima), aveva aperto le speranze per Merlene di vedersi assegnata, con 7 anni di ritardo, la sua nona medaglia olimpica, ma il CIO, per evitare di dover assegnare l'oro dei 100 metri alla greca Ekater\u00edni Th\u00e1nou (protagonista nel 2004 di una nota vicenda di doping), decise inizialmente di non riassegnare nessuna delle 5 medaglie (3 ori e 2 bronzi) vinte dalla Jones in quelle Olimpiadi; tale decisione fu corretta dal CIO a dicembre 2009 assegnando, per quanto riguarda la gara dei 100 metri, due argenti (sempre per il problema oro alla Thanou) e la medaglia di bronzo alla Ottey.\nGli anni 2000.\nNel maggio 2002 Merlene ottenne la cittadinanza dalla Slovenia, dove vive e si allena con l'allenatore sloveno Sr\u0111an \u0110or\u0111evi\u0107 dal 1998, ed oggi rappresenta la sua nuova nazione negli eventi internazionali. Nell'agosto 1999 Merlene venne squalificata dalla IAAF dopo essere risultata positiva al doping per uno steroide anabolizzante, il nandrolone.\nLa squalifica, pur dando la possibilit\u00e0 a Merlene di partecipare ai campionati del mondo di Siviglia 1999 fino ad ulteriori accertamenti, fu comunque un ostacolo psicologico per la sprinter, che decise di non prendere parte alle competizioni. Essa venne annullata un anno dopo e il laboratorio che aveva eseguito le analisi venne sottoposto a dure critiche. Il disappunto per il trattamento ricevuto dalla federazione giamaicana di atletica leggera fu una delle ragioni (assieme alla minor competizione presente nella sua nuova patria) per cui richiese la cittadinanza slovena.\nGrazie alla nuova cittadinanza la Ottey ha avuto la possibilit\u00e0 di partecipare ai campionati del mondo di Parigi nel 2003, dove giunse alle semifinali dei 100 e ai quarti di finale dei 200, alle Olimpiadi di Atene 2004, arrivando cos\u00ec alla sua settima partecipazione dal 1980, riuscendo a raggiungere addirittura le semifinali in entrambe le distanze dei 100\u00a0m e dei 200\u00a0m, rimanendo fuori dalla finale per pochi centesimi nel primo caso e stirandosi un muscolo nel secondo; ed in pi\u00f9, nel 2006, ha preso parte ai campionati europei di G\u00f6teborg, dove \u00e8 arrivata quinta in semifinale, ad un passo dalla finale, all'et\u00e0 di 46 anni e 91 giorni.\nNel 2007, all'et\u00e0 di 47 anni e 77 giorni, ha partecipato alla gara dei 100 metri ai Campionati del mondo di Osaka, ottenendo per\u00f2 solo un quarto posto nel primo turno di qualificazione: nonostante l'eliminazione, con questa prestazione \u00e8 divenuta l'atleta pi\u00f9 vecchia ad aver mai preso parte ad un campionato mondiale. La sua longevit\u00e0 atletica le aveva gi\u00e0 consentito di diventare la donna pi\u00f9 vecchia a vincere una medaglia olimpica nell'atletica leggera (a Sydney 2000, 40 anni e 143 giorni) e la donna pi\u00f9 vecchia a vincere una medaglia d'oro ai campionati del mondo di atletica leggera (G\u00f6teborg 1995, 35 anni e 92 giorni).\nNel 2010 ha partecipato a 50 anni ai campionati europei di Barcellona nella staffetta 4\u00d7100, non riuscendo a qualificarsi per la finale.\nLa stagione 2011 la vede al debutto, alla soglia dei 51 anni, a Celje, in Slovenia, il 12 giugno, ove si classifica 4\u00aa sui 100 metri piani con il tempo di 12\"07, ma con 1,6\u00a0m/s di vento contrario."}
{"id": "41280", "revid": "1226", "url": "https://it.wikipedia.org/wiki?curid=41280", "title": "San Sebasti\u00e1n", "text": "Donostia-San Sebasti\u00e1n (la denominazione ufficiale comprende la doppia versione in basco e spagnolo; in italiano esiste la versione desueta \"San Sebastiano\"), \u00e8 una citt\u00e0 situata nella comunit\u00e0 autonoma dei Paesi Baschi, nella Spagna nord-orientale, che conta circa 185.510 abitanti. \u00c8 il capoluogo della provincia di Gipuzkoa, parte della comunit\u00e0 autonoma del Paese Basco.\nSorge sul mar Cantabrico, alla foce del fiume Urumea, a circa 20\u00a0km dal confine con la Francia. Il pittoresco lungomare di San Sebasti\u00e1n, con le spiagge di Ondarreta, Zurriola e La Concha, la rendono una popolare localit\u00e0 turistica. \u00c8 sede vescovile.\nNel 2016 \u00e8 stata Capitale europea della cultura.\nToponomastica.\nIn lingua italiana la citt\u00e0 \u00e8 conosciuta col corrispettivo castigliano \"San Sebasti\u00e1n\" che per\u00f2 \u00e8 solo una parte del nome. Altrettanto frequente \u00e8 la versione in lingua basca, \"Donostia\", tanto che il toponimo formale e ufficiale della citt\u00e0 \u00e8 Donostia-San Sebasti\u00e1n, ovvero con tutte e due le versioni e quella basca in precedenza.\nIl significato va ricercato nel termine originario e pi\u00f9 antico, Donostia, probabilmente una contrazione di \"Done Sebastian\" (\"done\" in basco significa santo), traducibile pertanto in lingua italiana come \"San Sebastiano\". La versione castigliana risulta essere la semplice traduzione.\nAraldica civica.\nLo stemma di Donostia-San Sebasti\u00e1n \u00e8 uno scudo \"d'azzurro alla nave d'oro equipaggiata e banderuolata d'argento, fluttuante sopra un mare fluottuoso\" caricato dalle iniziali in castigliano della citt\u00e0 (S S). Lo scudo \u00e8 contenuto in una bordura d'argento recante l'iscrizione in lettere maiuscole \"Ganadas por fidelidad nobleza y lealtad\", che significa dallo spagnolo \"Nobilt\u00e0 e lealt\u00e0 ottenute grazie alla sua fedelt\u00e0\". Lo scudo \u00e8 sormontato da una corona.\nLa bandiera della citt\u00e0 \u00e8 completamente bianca con un rettangolo blu nel cantone: da notare la somiglianza con quella di un'altra citt\u00e0 basca, Bilbao, che ha per\u00f2 il rettangolo rosso, sviluppato in altezza invece che in lunghezza.\nClima.\nDonostia-San Sebasti\u00e1n presenta un clima oceanico, classificato CFB secondo la Classificazione dei climi di K\u00f6ppen, che la rende la citt\u00e0 pi\u00f9 piovosa di Spagna con circa 1500 mm di pioggia l'anno e con una distribuzione uniforme durante tutto l'arco dell'anno. Le precipitazioni nevose sono invece scarse, quantificate tra i 5 e 10 giorni all'anno. Nel periodo tra la fine di settembre e i primi giorni di ottobre \u00e8 possibile osservare nella regione il fenomeno della marea viva, che si caratterizza per fenomeni di alta e bassa marea molto accentuati.\nLe temperature sono invece temperate, con una media di 15\u00b0 durante l'anno mentre l'umidit\u00e0 presenta valori tra il 70% e 80%. Nei periodi in cui sono presenti venti provenienti da sud \u00e8 possibile raggiungere temperature intorno ai 20\u00b0 in inverno e 37\u00b0-38\u00b0 in estate e assistere a una netta riduzione dell'umidit\u00e0.\nLe temperature estreme misurate all'osservatorio meteorologico di San Sebasti\u00e1n/Donostia sono state 38,6\u00b0 in estate e -12,1\u00b0 in inverno.\nStoria.\nLe prime notizie scritte riguardanti San Sebasti\u00e1n risalgono al 1014, dove si parla del Monastero di San Sebasti\u00e1n. Nel 1174 il Re di Navarra Sancho il Saggio, concesse a Donostia lo \"status\" di \"fuero\". Questa mossa, probabilmente dettata dalla volont\u00e0 del re di garantire uno sbocco al mare al suo Regno, si pu\u00f2 considerare come la data ufficiale di fondazione della citt\u00e0. Nel 1200 la citt\u00e0 pass\u00f2 sotto il controllo del Regno di Castiglia, a seguito della conquista militare che ne permise un rapido sviluppo grazie alla pesca, ai commerci marittimi e alla sua posizione strategica (vicina alla Francia e sul Cammino di Santiago di Compostela).\nA causa della guerra dei cent'anni e dell'avvicinamento del Regno di Navarra alla Francia per motivi dinastici, si ebbe lo spostamento del baricentro economico della regione e dei traffici commerciali verso Bilbao, causando una recessione economica alla citt\u00e0 che decadde ulteriormente per un incendio, nel 1489, che distrusse l'intero agglomerato urbano. Verso la fine del XV secolo il Regno di Castiglia, per compensare la perdita economica della citt\u00e0 e sfruttare la posizione strategica istitu\u00ec al porto di Pasajes la base navale per la flotta Cantabrica, che trasform\u00f2 la zona in un centro militare di notevole importanza per il Regno fino al XIX secolo. Ottenne l'onorificenza di citt\u00e0 nel 1662 da parte di Filippo V di Spagna dopo un periodo di circa 2 secoli che la videro al centro di numerosi conflitti armati.\nIl primo periodo di occupazione francese risale al 1719, quando durante la guerra della Quadruplice Alleanza il duca di Berwick, a capo di una guarnigione di circa 2000 soldati, si scontr\u00f2 con le truppe spagnole, che, malamente equipaggiate e impreparate allo scontro, si ritirarono. Il controllo francese venne mantenuto fino al 25 agosto 1721, quando attraverso il Trattato dell'Aia la citt\u00e0 ritorn\u00f2 ad essere sotto il controllo del Regno di Castiglia.\nNel 1808, durante la guerra di indipendenza spagnola, la citt\u00e0 torn\u00f2 sotto il controllo francese per mano delle truppe napoleoniche. Venne liberata solo nel 1813 dalle forze anglo-portoghesi che dopo alcuni mesi d'assedio entrarono in citt\u00e0 attraverso una breccia nelle mura cittadine, le truppe francesi si ritirarono nel Castillo de la Mota, capitolando l'8 settembre. L'assedio provoc\u00f2 un incendio che port\u00f2 alla distruzione quasi completa della citt\u00e0.\nNel 1854 la Spagna defin\u00ec ufficialmente la citt\u00e0 capoluogo della provincia di Gipuzkoa e nel 1863 venne avviato il processo di ammodernamento della citt\u00e0 che prevedeva l'abbattimento delle mura cittadine e l'espansione dell'agglomerato urbano secondo il piano proposto da Antonio Cortazar, che permisero a San Sebasti\u00e1n di riprendersi dall'assedio del 1813 e passare da centro militare a centro commerciale, amministrativo e turistico della regione.\nDopo la ricostruzione, San Sebasti\u00e1n venne scelta come localit\u00e0 di villeggiatura estiva dalla regina Isabella II di Spagna, che per motivi di salute era stata consigliata dai suoi medici di prendere dei bagni di mare. La presenza della regina attir\u00f2 anche i membri della corte e dell'aristocrazia, decretando il futuro sviluppo di San Sebasti\u00e1n come citt\u00e0 turistica.\nDurante il periodo della \"Belle \u00c9poque\", San Sebasti\u00e1n risult\u00f2 essere uno dei centri pi\u00f9 vivaci del panorama europeo, sia dal punto di vista architettonico, con la realizzazione di edifici simbolo come il Palazzo di Miramar (residenza estiva della famiglia reale spagnola), la Cattedrale del Buon Pastore, il teatro Vittoria Eugenia, che la portarono a essere chiamata la \"Parigi del Sud\", sia dal punto di vista artistico che culturale, essendo stata soggiorno per Mata Hari, Lev Trockij, Maurice Ravel e luogo di numerosi eventi internazionali.\nAll'inizio della guerra civile spagnola, il nazionalista basco Telesforo Monzon dichiar\u00f2 la costituzione dell'Ordine di Commissione pubblica e del Consiglio di Difesa di Gipuzkoa, che riuniva nazionalisti baschi, repubblicani, comunisti e socialisti al fine di creare un'entit\u00e0 politica indipendente e in contrasto con la Spagna franchista. Il 13 settembre 1936 la citt\u00e0 per\u00f2 cadde sotto il controllo dei franchisti e San Sebasti\u00e1n divenne la localit\u00e0 di soggiorno estiva di Francisco Franco dal 1940 al 1975. Nel 1953, su iniziativa di un gruppo di commercianti della citt\u00e0, \u00e8 nato il Festival internazionale del cinema di San Sebasti\u00e1n, con l'obiettivo di far tornare a San Sebasti\u00e1n le attivit\u00e0 culturali che si erano perse durante la guerra civile spagnola. Il successo della prima edizione ha portato la dittatura a prendere in consegna l'evento, che lentamente si \u00e8 guadagnato prestigio fino a diventare uno dei pi\u00f9 importanti eventi internazionali di proiezioni cinematografiche della Spagna.\nNel 1955 si \u00e8 inoltre avviato un ulteriore progetto di accrescimento urbano attraverso la costruzione del quartiere di Amara, che ha visto lo spostamento in questa nuova zona di numerose attivit\u00e0, scuole ed enti prima presenti nel centro storico e che pu\u00f2 considerarsi concluso nel 1993 con la realizzazione dell'Estadio Municipal de Anoeta. Il 23 gennaio 1995, alla vigilia delle elezioni comunali di maggio, il gruppo terroristico Euskadi Ta Askatasuna ha assassinato il vicesindaco, Gregorio Ord\u00f3\u00f1ez, candidato del Partito Popolare. L'accrescimento urbano negli anni 2000 ha lasciato spazio a progetti di miglioramento dell'efficienza dei sistemi di trasporto e di sostenibilit\u00e0 che hanno portato la citt\u00e0 nel 2008 a essere definita la pi\u00f9 sostenibile di Spagna.\nSociet\u00e0.\nEvoluzione demografica.\nLa popolazione \u00e8 sempre stata in aumento durante il XX secolo, anche se si \u00e8 notata una riduzione della velocit\u00e0 di crescita a partire dagli anni '80 a causa della riduzione della natalit\u00e0 in tutta la Spagna.\nNegli anni 2000 la crescita lenta \u00e8 principalmente favorita da fenomeni d'immigrazione (secondo il comune di San Sebasti\u00e1n circa il 5% della popolazione residente \u00e8 immigrata) mentre, analizzando la suddivisione della popolazione al 2009, su 185 357 abitanti si riscontra il 53% di donne e il 47% di uomini.\nCultura culinaria.\nNel 2016 San Sebasti\u00e1n \u00e8 risultata essere la citt\u00e0 con la pi\u00f9 elevata concentrazione pro-capite di ristoranti stellati Michelin al mondo\nSport.\nNella citt\u00e0 ha sede la Real Sociedad, compagine calcistica professionistica due volte campione di Spagna che ha giocato gran parte della sua storia nella massima serie del campionato nazionale. La Real Sociedad gioca in divise bianco-azzurre, colori cittadini, nell'impianto chiamato Estadio Anoeta. L'Anoeta ospita anche partite di rugby del Biarritz Olympique, squadra di rugby dell'omonima cittadina francese, quando l'impianto locale non \u00e8 sufficiente ad ospitare certe affluenze.\nA San Sebasti\u00e1n \u00e8 anche associata una famosa corsa ciclistica, la \"Cl\u00e1sica de San Sebasti\u00e1n\": i corridori iniziano e terminano la gara proprio nella citt\u00e0.\nCome in tutto il territorio basco lo sport principale \u00e8 la pelota basca; si pu\u00f2 giocare con la mano o con una sorta di cesta."}
{"id": "41288", "revid": "599013", "url": "https://it.wikipedia.org/wiki?curid=41288", "title": "Gabriel Batistuta", "text": "Soprannominato \"Batigol\" o \"Re Leone\", \u00e8 stato considerato tra i pi\u00f9 forti attaccanti al mondo della sua generazione.\n\u00c8 stato inserito nella FIFA 100, la lista dei 125 migliori giocatori viventi redatta dalla FIFA in occasione del centenario della federazione; occupa inoltre la 23\u00aa posizione nella speciale classifica dei migliori calciatori del XX secolo pubblicata da \"World Soccer\".\nCresciuto nelle giovanili del , ha giocato in patria anche per e , ottenendo il titolo argentino nel 1991. Giunto in Italia, ha vestito per nove anni la maglia della , di cui \u00e8 stato capitano e con cui nel 1996 ha vinto una Coppa Italia e una Supercoppa italiana. Passato alla , nel 2001 ha conquistato uno scudetto e una Supercoppa italiana, trasferendosi poi all'. Nel 2005 ha terminato la sua carriera in Qatar, nelle file dell'. Dopo il ritiro, ha fatto parte dello staff tecnico della nazionale argentina, e ha svolto il ruolo di segretario tecnico al .\nCon 54 gol \u00e8 il secondo miglior realizzatore nella storia dell\"Albiceleste\", mentre con 152 reti \u00e8 il miglior marcatore della Fiorentina in Serie A. Inoltre, con 184 reti, \u00e8 al 12\u00ba posto nella classifica dei marcatori della Serie A. Nella stagione 1994-1995 \u00e8 andato a segno per 11 giornate di campionato consecutive, battendo un record stabilito in precedenza da Ezio Pascutti. Nel luglio 2015 viene inserito nella \"hall of fame\" della Roma.\nBiografia.\nL'infanzia e la giovinezza.\nNato ad Avellaneda e non, come erroneamente riportato da varie fonti, a Reconquista da Osmar Batistuta, macellaio, e sua moglie Gloria, segretaria scolastica, vi dimora fino all'et\u00e0 di sei anni, per poi trasferirsi a Reconquista, in via Pueyrred\u00f3n 1024. Gabriel Omar Batistuta cresce particolarmente legato al nonno paterno Melchior, principale artefice delle fortune della famiglia, poi svanite a causa di una crisi economica e successivamente rimpinguate dal lavoro del padre di Gabriel, Osmar. Riceve la Prima Comunione e la cresima nella chiesa di San Roque, e frequenta la scuola, con buoni risultati. Prende poi per la prima volta i contatti con il gioco del calcio, praticandolo saltuariamente, senza per\u00f2 manifestare, inizialmente, una grande passione.\nNasce poi la prima delle sorelle minori, Elisa, cui seguono Alejandra e Gabriela, e con tutte e tre Batistuta stabilisce un forte legame. Dopo i sette anni di scuola elementare, sceglie di frequentare l'Enet, istituto tecnico, non completando per\u00f2 gli studi (mancando di sostenere l'esame finale) anche a causa della nascente attitudine per il calcio. Dai dieci ai quattordici anni pratica pallavolo e pallacanestro, ma a sedici anni, avendo ricevuto in regalo dall'amico Pitti Lorenzini un poster di Diego Maradona allegato a \"El Gr\u00e1fico\", Batistuta si avvicina al calcio. A diciassette anni, il 26 settembre 1986, conosce Irina Fern\u00e1ndez durante la sua \"quincea\u00f1era\", con cui si fidanzer\u00e0 otto mesi dopo, a maggio 1987. Il 28 dicembre 1990 i due si sposano, avendo in seguito quattro figli: Thiago (nato a Firenze, un attore), Lucas, Joaqu\u00edn e Shamel.\nL'adolescenza e le prime esperienze calcistiche.\nBatistuta conosce il calcio a sedici anni: leggermente sovrappeso, gli viene dato il soprannome di \"gordo\" (grasso), mentre per i suoi capelli biondi (colore poco comune in Argentina) viene chiamato \"gringo\". Alle scuole superiori ebbe le prime occasioni di giocare a calcio: chiuso da compagni pi\u00f9 abili nelle discipline di pallavolo e pallacanestro, sport cui Batistuta si era maggiormente avvicinato, per partecipare alle Intercollegiali, una competizione che coinvolgeva le scuole della zona, dovette iscriversi nella squadra di calcio. Il primo campetto si trovava nel barrio Chapero e Batistuta vi si ritrovava con gli amici per giocare: nacque cos\u00ec il \"Grupo Alegria\", la prima formazione amatoriale dell'argentino.\nPassato poi nelle giovanili del Platense, partecipa con tale maglia alla prima partita ufficiale contro il Racing di Reconquista all'et\u00e0 di sedici anni e mezzo. Con il Platense rimane per due anni, fino alla chiamata del Newell's Old Boys, che grazie al proprio osservatore Jorge Griffa aveva scoperto il talento di Batistuta. Insieme a Gustavo Masat si trasferisce a Rosario, dove trova Marcelo Bielsa, suo primo tecnico. Durante il suo periodo al Newell's Old Boys stringe amicizia con diversi giocatori, tra cui Dar\u00edo Franco e Fernando Gamboa, alternando partite a carte a visite al Parque de la Independencia. Lasciata la camerata comune ove abitavano i giocatori delle giovanili del Newell's, Batistuta e Masat trovano una sistemazione indipendente nelle vicinanze dello stadio. Nel febbraio 1989 Batistuta vive la sua prima esperienza lontano dal Sud America, partecipando al Torneo di Viareggio 1989, mentre nel giugno dello stesso anno si lega al procuratore Settimio Aloisio, con cui rimarr\u00e0 per molti anni a seguire.\nLa maturit\u00e0.\nDopo il passaggio al River, il periodo al Boca Juniors fu molto positivo dal punto di vista personale, come da lui affermato nella propria autobiografia. Dopo il matrimonio con Irina Fern\u00e1ndez, celebrato nella chiesa di San Roque a Reconquista, il calciatore argentino si trasferisce a Belgrano, quartiere di Buenos Aires. A ci\u00f2 si aggiungono l'acquisto della prima auto (una FIAT Turbo) e il successo professionale; inoltre, lega particolarmente, sia in campo che nella vita, con Diego Latorre, suo compagno di squadra al Boca. Durante la Coppa Libertadores 1991 Batistuta \u00e8 coinvolto, come molti altri giocatori, nella rissa scoppiata durante l'incontro tra Boca Juniors e Colo-Colo a Santiago del Cile: assieme ad altri tre compagni viene trattenuto dalle forze dell'ordine dopo la denuncia dei fotografi, che li accusano di averli aggrediti; il caso poi si risolve e i tre argentini sono liberi di tornare in patria.\nDopo le vittorie nella Copa Am\u00e9rica del 1991 e del 1993 Batistuta ha l'opportunit\u00e0 di assistere alla Messa celebrata dal Papa Giovanni Paolo II: il calciatore definisce questa esperienza molto importante a livello personale. A met\u00e0 del 1991 Batistuta viene acquistato dalla e pertanto si sposta a Firenze. Il primo impatto con l'Italia \u00e8 di spaesamento: al capoluogo toscano, profondamente diverso da Buenos Aires, l'argentino mal si abitua, vivendo inoltre contrasti personali con Dunga e Massimo Orlando. Con il passare del tempo prende familiarit\u00e0 con l'ambiente, riuscendo a superare lo stress iniziale e vivendo anche la nascita del primo figlio, Thiago. Nelle stagioni successive stringe amicizia con Francesco Baiano e Rui Costa. Nel gennaio 1996 alcuni ladri si introducono nella sua abitazione mentre \u00e8 in Argentina e, nonostante il furto non riguardi oggetti di particolare valore, il calciatore rimane scosso dall'avvenimento. Il 22 maggio 1996 nasce, sempre a Firenze, il secondogenito Lucas. Nello stesso anno il sindaco di Firenze Mario Primicerio consegna a Batistuta il Fiorino d'oro, onorificenza conferita a chi si distingue per i servizi resi alla citt\u00e0. Nel 1999 nasce il terzo figlio, Joaqu\u00edn.\nNel giugno 2000 si trasferisce a Roma, acquistato dalla societ\u00e0 giallorossa con la quale vince il suo primo e unico scudetto in Italia prendendo casa a Casalpalocco, mentre nei sei mesi passati a Milano con la maglia dell'Inter Batistuta non porta con s\u00e9 la famiglia. Nel 2003, dopo la stagione nel capoluogo lombardo, Batistuta si trasferisce a Doha in Qatar firmando un contratto molto remunerativo con l'Al-Arabi. Nella capitale del paese mediorientale nasce il quarto figlio, Shamel.\nDopo il ritiro.\nBatistuta d\u00e0 annuncio del suo definitivo ritiro dal calcio il 13 marzo 2005 dopo la rescissione del contratto con l'Al-Arabi, squadra in cui militava. Dopo l'addio al calcio attraversa un brutto periodo a livello fisico e psicologico. Con le cartilagini delle caviglie compromesse si sottopone a un intervento chirurgico molto doloroso, in seguito al quale propone addirittura al suo medico di amputargli entrambe le gambe. Batistuta era cos\u00ec frustrato dalle sue condizioni da non avere la forza di alzarsi dal letto.\nIl 12 gennaio 2006 Leonardo Domenici, sindaco di Firenze, gli dona le Chiavi della citt\u00e0 in segno di riconoscenza per il rapporto che il calciatore ha avuto con i fiorentini. Nello stesso mese inaugura la propria linea d'abbigliamento, chiamata GB, presentandola in occasione di Pitti Uomo.\nDurante il viene derubato a Johannesburg da ignoti, come altri personaggi nel corso della manifestazione. Nel dicembre 2012 due tifosi vengono imputati con l'accusa di tentata truffa nei confronti di Batistuta per aver trasformato un suo autografo in una cambiale da peso argentini (circa euro) aggiungendovi nome, dati del documento d'identit\u00e0 e del suo domicilio.\nIl 3 ottobre 2016 riceve la cittadinanza onoraria di Firenze su proposta del sindaco Dario Nardella e con voto favorevole del consiglio comunale.\nNel 2019 \u00e8 protagonista del documentario \"El N\u00famero Nueve - Gabriel Omar Batistuta\" di Pablo Benedetti.\nCaratteristiche tecniche.\nCentravanti dallo spiccato senso del gol, qualit\u00e0 che gli ha permesso di battere diversi primati in tal senso, Batistuta si \u00e8 sempre distinto per l'ampiezza del suo repertorio: infatti, pur non possedendo una tecnica molto raffinata, era abile di testa, di piede, nei calci da fermo e nei movimenti smarcanti. Si avvicin\u00f2 al calcio relativamente tardi, motivo che spiega in parte la sua poca eleganza nel tocco di palla; tuttavia, le doti atletiche acquisite in giovent\u00f9 praticando altri sport trovarono un naturale sbocco nel Batistuta calciatore, che le affin\u00f2 ulteriormente durante la sua militanza nel di \u00d3scar Tab\u00e1rez; quest'ultimo ebbe inoltre l'intuizione di modificare il ruolo del giocatore da ala a punta centrale.\nIl suo tiro era solitamente effettuato con potenza \u2013 il record personale di velocit\u00e0 impressa a un pallone \u00e8 di 106 km/h \u2013, preferibilmente di destro, indirizzando il pallone all'angolo opposto della porta avversaria; col tempo il giocatore perfezion\u00f2 le sue capacit\u00e0, arrivando a padroneggiare anche il mancino. Il punto di forza rimase per\u00f2 il tiro con il piede preferito: nel suo periodo alla Fiorentina, su un totale di 168 gol ne marc\u00f2 92 con il destro e 15 con il sinistro. Abile anche in acrobazia, Batistuta segn\u00f2 spesso al volo, in rovesciata o in sforbiciata. Con il passare degli anni, l'argentino acquis\u00ec inoltre una crescente abilit\u00e0 nell'eseguire calci di punizione, fino a diventarne uno specialista; data la considerevole potenza del suo tiro, preferiva le lunghe distanze alle brevi, poich\u00e9 calciando da lontano la traiettoria del pallone poteva abbassarsi maggiormente, inquadrando meglio lo specchio della porta. Non era altrettanto preciso nei calci di rigore: con la maglia della Fiorentina ne sbagli\u00f2 9, di cui 4 nella stagione 1996-1997, e da allora se ne incaric\u00f2 con minor frequenza.\nAltro cardine del bagaglio tecnico di Batistuta era il colpo di testa: dotato di ottima elevazione, il giocatore miglior\u00f2 le proprie doti naturali \u2013 messe in mostra fin dai primi anni di carriera \u2013 tramite intensi allenamenti, incrementando la propria efficacia nel gioco aereo. Il computo di reti segnate di testa con la Fiorentina \u00e8 di 30 su 168, corrispondenti al 17,9% del totale.\nEra considerato un \"leader\" per via di carisma, tenacia e coraggio e intelligenza tattica: disput\u00f2 diverse stagioni consecutive ad alto livello, senza che eventuali periodi di scarsa vena lo condizionassero psicologicamente; nonostante frequenti problemi alle caviglie, salt\u00f2 inoltre poche partite, scendendo in campo anche in precarie condizioni fisiche. Non era solito seguire pedissequamente le indicazioni degli allenatori, preferendo muoversi secondo il proprio istinto. Sul terreno di gioco si dimostr\u00f2 spesso leale e corretto, venendo raramente sanzionato per falli non necessari e risultando poco propenso ad accentuare le cadute dopo i contrasti subiti.\nCarriera.\nGiocatore.\nClub.\nNewell's Old Boys e Deportivo Italiano.\nDa bambino Batistuta preferiva altri sport al calcio. Prov\u00f2 il basket, agevolato dalla sua altezza, ma l'evento che segn\u00f2 la sua vita fu la vittoria della nazionale argentina al : le gesta dei calciatori dell\"Albiceleste\" lo entusiasmarono e inizi\u00f2 quindi a dedicarsi al calcio. Dopo un po' di tempo di calci alla buona con gli amici per le strade e successivamente un'esperienza nel piccolo club Grupo Alegria, entr\u00f2 nelle giovanili del . Fu in questo periodo che vinse con una selezione di Reconquista il campionato provinciale, battendo peraltro la squadra giovanile del di Rosario. I suoi 2 gol segnati attirarono su di s\u00e9 l'attenzione della squadra rivale, che lo ingaggi\u00f2 nel 1988.\nAl Newell's Old Boys il diciannovenne Batistuta incontra il tecnico Marcelo Bielsa, che l'avrebbe allenato in seguito nella \"Selecci\u00f3n\". La prima stagione professionistica del giocatore present\u00f2 delle difficolt\u00e0: distante da casa, dalla sua famiglia, dalla sua fidanzata Irina e costretto a dormire in una stanza dello stadio locale, dovette fare i conti anche con problemi di sovrappeso che lo tennero spesso distante dal campo di gioco. A fine stagione fu ceduto in prestito a una squadra minore, il Deportivo Italiano di Buenos Aires e partecip\u00f2 al Torneo di Viareggio in Italia, diventando capocannoniere della manifestazione con 3 gol.\nCol Newell's Old Boys ha giocato l'unica finale di Copa Libertadores della sua carriera, nel 1988 contro il Nacional (Uruguay).\nRiver Plate e Boca Juniors.\nDopo l'esperienza al Deportivo fu ingaggiato dal , dove segn\u00f2 17 gol. Nonostante ci\u00f2, le cose non andarono per il verso giusto, soprattutto con l'allenatore Daniel Passarella, che a met\u00e0 stagione lo mise fuori rosa. Questi fatti favorirono la cessione del giocatore, che firm\u00f2 nel 1990 per il .\nNella prima stagione era fuori forma, quindi nel 1991, con l'arrivo di \u00d3scar Tab\u00e1rez come allenatore della squadra, il Boca Juniors vinse il campionato di Clausura (perdendo per\u00f2 lo spareggio per il titolo, allora unificato, contro i campioni di Apertura del Newell's) e Batistuta la classifica cannonieri con 13 reti. In Copa Libertadores segna una doppietta al River Plate il 20 marzo 1991, due reti al Corinthians e altrettante al Flamengo; la squadra venne eliminata in semifinale dal Nacional di Montevideo.\nFiorentina.\nI primi anni, la retrocessione e il ritorno in Serie A.\nA seguito della vittoriosa Copa Am\u00e9rica 1991, fu acquistato dalla del presidente Mario Cecchi Gori, che lo port\u00f2 cos\u00ec in Italia pagandolo 12 miliardi di lire.\nLa prima presenza in Serie A avvenne contro la al Delle Alpi, mentre la prima rete arriv\u00f2 una settimana pi\u00f9 tardi contro il .\nNonostante un inizio di stagione non esaltante, la sua prima annata in maglia viola, nel 1991-1992, si concluse con 27 presenze e 13 gol. Realizz\u00f2 la prima tripletta contro il . L'anno successivo segn\u00f2 tre doppiette nelle prime sette partite contro , e , raggiungendo i 16 gol in 32 partite; la stagione viola fin\u00ec con la retrocessione in Serie B, e a seguito dell'ultima giornata di campionato contro il Foggia (vittoria per 6-2) Batistuta scoppi\u00f2 in lacrime per la retrocessione.\nNella stagione 1993-1994 collezion\u00f2 26 presenze e 16 gol in Serie B, che contribuirono al ritorno della Fiorentina nella massima serie. Le sue prestazioni gli valsero la convocazione al .\nIl titolo di capocannoniere, la Coppa Italia e la Supercoppa.\nFu la stagione 1994-1995 quella della definitiva consacrazione di Batistuta, poich\u00e9 nella nuova stagione in Serie A vinse la classifica cannonieri con 26 gol e, inoltre, batt\u00e9 il record di Ezio Pascutti, fermo da pi\u00f9 di trent'anni, delle partite consecutive con almeno una rete segnata, avendo impresso il proprio nome sul tabellino dei marcatori per undici giornate di seguito dall'inizio del campionato.\nNella stagione 1995-1996, nella partita casalinga contro la in cui Batistuta festeggiava le 100 partite in Serie A, i tifosi gli dedicarono una statua esposta davanti alla curva Fiesole. Il bilancio dell'anno fu di 19 reti in campionato e prestazioni determinanti in Coppa Italia dove Batistuta segn\u00f2 tutte le reti con le quali la Fiorentina elimin\u00f2 l'Inter in semifinale (3-1 al Franchi e 1-0 a Milano) prima di aggiudicarsi il trofeo in finale contro l' con gol sia nella finale d'andata a Firenze (1-0) sia nel ritorno di Bergamo (0-2). Nell'estate 1996 Batistuta guid\u00f2 la Fiorentina alla vittoria nella Supercoppa italiana contro il a San Siro.\nNella stagione successiva segna 13 gol in 32 partite in campionato, dove la Fiorentina manca la qualificazione alle coppe europee; in Coppa delle Coppe la Fiorentina, dopo essersi imposta in casa del grazie anche a una rete di Batistuta, fu eliminata in semifinale dal , poi vincitrice del trofeo. Proprio contro i blaugrana l'argentino segn\u00f2 un gol dopo aver ricevuto palla dal limite dall'area e aver lasciato partire un tiro di piede destro molto potente che si insacc\u00f2 sotto la traversa; dopo questo gol Batigol zitt\u00ec il Camp Nou colpevole di averlo fischiato tutta la partita; Batistuta non partecipa alla partita di ritorno in quanto squalificato.\nLo scudetto sfiorato, il record di gol e l'addio.\nNella stagione 1997-1998 segn\u00f2 21 gol in 32 partite, fra cui una tripletta contro l'Udinese alla prima giornata di campionato. Rimasto a Firenze sotto la guida del nuovo allenatore Trapattoni, il quale gli assicur\u00f2 che la Fiorentina avrebbe lottato l'anno successivo per lo scudetto, nella stagione 1998-1999 i viola conclusero al primo posto il girone d'andata: Batistuta realizz\u00f2 17 gol in 17 giornate e con i suoi compagni vinse tutte le partite in casa e sconfisse il a San Siro per 3-1 con una sua tripletta. Nel girone di ritorno la Fiorentina, complice anche l'infortunio dello stesso Batistuta contro il Milan, perse posizioni e si piazz\u00f2 terza in campionato qualificandosi per la UEFA Champions League; lui concluse la stagione con 21 gol in 28 presenze piazzandosi secondo in classifica marcatori dietro Amoroso.\nLa stagione 1999-2000 fu l'ultima alla Fiorentina per Batistuta. Nella partita contro l' del 27 ottobre 1999 a Wembley, Batistuta va a segno ricevendo palla dal tedesco J\u00f6rg Heinrich, dribblando il diretto avversario e segnando da posizione angolata il gol della vittoria: questa rete si riveler\u00e0 uno delle pi\u00f9 celebri della sua carriera. Nel secondo girone realizza altri gol, tuttavia la Fiorentina si piazza terza e non riesce a passare il turno; Batistuta termina la competizione con 11 presenze e 6 gol all'attivo. Chiude il 1999 piazzandosi terzo nella classifica del FIFA World Player.\nCon una tripletta all'ultima giornata di campionato, Batistuta divent\u00f2, con 152 gol, il maggior marcatore della Fiorentina in Serie A, superando lo svedese Kurt Hamrin che si era fermato a quota 151; questa prestazione coincise altres\u00ec con la sua ultima presenza nelle file del club toscano. A fine stagione, dopo 23 gol in 30 partite di campionato, con i viola settimi e qualificati in Coppa UEFA e diverse segnature in Champions League, il giocatore decise di lasciare Firenze.\nCon la Fiorentina ha disputato un totale di 332 partite tra campionati e coppe segnando complessivamente 207 gol.\nRoma e Inter.\nL'approdo nella capitale e lo scudetto.\nNell'estate 2000, a 31 anni, Batistuta pass\u00f2 alla del presidente Franco Sensi per 70 miliardi di lire, all'epoca la cifra pi\u00f9 alta mai spesa al mondo per un ultratrentenne. Al suo passaggio alla Roma, la \"sua\" maglia numero 9 era gi\u00e0 di Vincenzo Montella, e dopo una lunga \"querelle\" durata l'intero precampionato, alla fine Batistuta decise di prendere il numero 18; nei due anni successivi invece utilizzer\u00e0 dapprima il 20 (ovvero il numero di gol segnati nella stagione precedente) e poi il 33 (la sua et\u00e0 all'epoca).\nNella sua prima stagione alla Roma, quella 2000-2001, realizz\u00f2 20 gol in campionato, contribuendo alla vittoria del terzo scudetto della storia della squadra capitolina, il primo della carriera per l'argentino: il suo apporto fu notevole soprattutto nel girone d'andata, in cui l'attaccante segn\u00f2 14 delle sue 20 reti; nel girone di ritorno venne invece frenato da problemi a un ginocchio. Durante Roma-Fiorentina del 26 novembre 2000 Batistuta segn\u00f2 negli ultimi minuti il gol della vittoria per i giallorossi; nell'occasione non esult\u00f2 e non trattenne le lacrime, dispiaciuto per i vecchi tifosi. Il 17 giugno 2001 conquist\u00f2 l'amb\u00ecto scudetto, nell'ultima giornata di campionato disputata contro il Parma all'Olimpico: nell'occasione segner\u00e0 il terzo gol della partita, finita 3-1, arrivato dopo quelli di Totti e Montella.\nLa Supercoppa, i problemi fisici e la breve esperienza a Milano.\nAll'inizio della stagione 2001-2002 vinse la sua seconda Supercoppa italiana contro la Fiorentina, sconfitta dalla Roma per 3-0. In questa stagione e in quella successiva, anche a causa di problemi fisici, fu meno incisivo, e nel gennaio 2003 venne ceduto in prestito all'. Non fu una cessione a malincuore per il presidente Sensi, che pochi mesi dopo si riferir\u00e0 all'attaccante argentino come a una \u00abfregatura\u00bb data all'Inter. Batistuta rest\u00f2 all'Inter fino alla fine della stagione, collezionando 12 presenze e segnando 2 gol contro e : quest'ultima rete fu, per il giocatore, la numero 200 nei campionati italiani. Batistuta, che aveva accettato il trasferimento all'Inter anche in virt\u00f9 dell'intercessione di Massimo Moratti, esprimer\u00e0 \"a posteriori\" il proprio rammarico per non aver potuto dare un contributo pi\u00f9 sostanzioso alla causa nerazzurra.\nAl-Arabi.\nA 34 anni, dopo dodici anni di permanenza in Italia, Batistuta decise di concludere la sua carriera in Qatar firmando con l', squadra di Doha. In 18 partite di campionato realizz\u00f2 25 gol vincendo quindi il titolo di capocannoniere del campionato. Nella stessa stagione vinse la scarpa d'oro come miglior calciatore dei campionati asiatici oltre a realizzare quattro reti in una sola partita.\nNella stagione successiva, dopo tre partite (e un gol all'attivo ovvero il trecentesimo della sua carriera), Batistuta si infortun\u00f2 alla caviglia e anticip\u00f2 il suo ritiro dai campi.\nNazionale.\nCon la \"Albiceleste\" vinse due edizioni della Copa Am\u00e9rica ( e ) pi\u00f9 la Coppa re Fahd 1992, e disput\u00f2 tre campionati del mondo: , e .\nLa prima Copa Am\u00e9rica da lui disputata in Cile nel 1991 lo consacr\u00f2 capocannoniere con 6 gol; Batistuta vinse la competizione con la propria squadra.\nNel 1993 gioc\u00f2 la sua seconda Copa Am\u00e9rica, questa volta in Ecuador, che la squadra argentina vinse di nuovo grazie anche a una sua doppietta in finale contro il .\nNelle qualificazioni al Batistuta segna parecchi gol fra cui quello a Buenos Aires nello spareggio decisivo contro l'. L'anno dopo, nella fase finale del torneo disputatosi negli Stati Uniti, Batistuta fu convocato giungendo con la squadra fino agli ottavi di finale. Segn\u00f2 4 reti, tre delle quali all'esordio contro la .\nNella Copa Am\u00e9rica 1995 in Uruguay, Batistuta \u00e8 nuovamente capocannoniere con l'Argentina che viene eliminata nei quarti dal Brasile.\nNelle qualificazioni al Batistuta ebbe problemi con una sua vecchia conoscenza, Daniel Passarella, divenuto CT dell\"'Albiceleste\". Star\u00e0 per circa 300 giorni senza indossare la maglia della nazionale, a volte reagendo con disappunto alle mancate convocazioni, come quando, per la rabbia, cadde a Firenze per le scale di casa rompendosi una mano e dovendo giocare la successiva partita con la Roma con una fasciatura rigida.\nDopo la Copa Am\u00e9rica 1997 Passarella richiama Batistuta. Con la rete su punizione al supera Maradona e a quota 36 reti diventa primatista di reti con la maglia albiceleste. A questo punto il CT arriver\u00e0 ad affermare che l'unico posto certo per i 22 in Francia \u00e8 proprio quello di Batistuta.\nNel Mondiale di Francia 1998 Batistuta segna 5 gol durante la manifestazione contro , e tre nella gara contro la , entrando nella storia come primo calciatore a realizzare una tripletta in due Mondiali diversi e raggiungendo S\u00e1ndor Kocsis, Just Fontaine e Gerd M\u00fcller nell'impresa di aver fatto due triplette a un mondiale. L'Argentina cede il passo ai ai quarti di finale, perdendo 2-1: in quell'incontro Batistuta viene sostituito da Hern\u00e1n Crespo.\nSotto la guida del nuovo CT Marcelo Bielsa, che l'aveva lanciato da giovane, l'Argentina si qualifica al . Batistuta, nel frattempo, annunci\u00f2 che a fine Mondiale avrebbe lasciato la nazionale. La rassegna iridata si fermo al primo turno per l'Argentina, e contro la Nigeria Batistuta tocca quota dieci gol ai Mondiali andando a segno con uno stacco di testa, regalando la vittoria ai suoi. La sua ultima partita con l\"Albiceleste\" fu quindi il pareggio 1-1 con la , che cost\u00f2 l'eliminazione dalla competizione.\n\u00c8 stato il \"topscorer\" della nazionale argentina dal 1997, quando super\u00f2 i 34 gol di Diego Armando Maradona, al 2016, anno in cui venne definitivamente sorpassato da Lionel Messi. A tal proposito \u00e8 stato premiato con una speciale targa dalla Federazione calcistica argentina il 7 settembre 2010 in occasione della partita amichevole Argentina-Spagna.\n\u00c8 anche il primatista di gol segnati nelle fasi finali dei Mondiali con la maglia argentina (10 gol, anche qui tolse il record a Maradona che nel 1994 si ferm\u00f2 a 8): per la precisione segn\u00f2 4 gol nel 1994 (3 alla e uno alla ), 5 nel 1998 (3 alla , uno al , uno all') e uno nel 2002 (alla ).\nDopo il ritiro.\nOttiene l'abilitazione ad allenare dopo aver frequentato l'apposito corso in Argentina, dove era tornato per seguire pi\u00f9 da vicino i terreni di sua propriet\u00e0 a Reconquista. Nel 2009 torna all'attivit\u00e0 sportiva, dedicandosi al polo ed entrando a far parte della squadra Loro Piana, debuttando a Ca\u00f1uelas nel marzo 2009 segnando due reti. Nel 2010 segue il campionato del mondo da commentatore televisivo per un'emittente asiatica.\nL'8 novembre 2010 entra a far parte dello staff tecnico del CT dell'Argentina Sergio Batista. Il 16 dicembre 2011 il presidente del Col\u00f3n de Santa Fe German Lerche annuncia che Batistuta sar\u00e0 il Segretario Tecnico del club a partire dal 2012, figura che \u00e8 un anello di congiunzione tra la dirigenza e i giocatori, e collaborer\u00e0 con l'allenatore Mario Sciacqua.\nNel 2013 lascia l'incarico con il Col\u00f3n.\nIl 27 settembre 2018 ottiene la qualifica UEFA A di Coverciano che abilita all'allenamento di tutte le formazioni giovanili e delle prime squadre fino alla Serie C, e alla posizione di allenatore in seconda in Serie B e Serie A.\nStatistiche.\nTra club, nazionale maggiore e nazionali giovanili, Batistuta ha segnato 354 gol in 630 partite, alla media di 0,56 reti a partita.\nCronologia presenze e reti in nazionale.\n \n "}
{"id": "41289", "revid": "1277692", "url": "https://it.wikipedia.org/wiki?curid=41289", "title": "Pancrazio", "text": "Il pancrazio \u00e8 un antico sport da combattimento, un agone atletico, che faceva parte dell'atletica pesante di origine greca antica e consisteva in un misto di lotta e pugilato. Un combattimento era dichiarato terminato quando l'avversario era immobilizzato e impossibilitato a muoversi. Il termine , \u00e8 l'unione di due termini, \"Pan\", tutto e \"Kratos\", potenza; il significato di questo legame \u00e8 proprio \"onnipotenza\", (e non come viene spesso erroneamente tradotto: \"tutta-forza\") che indica lo scopo e il fine di questo agone atletico: sottomettere l'avversario con qualsiasi tecnica e metodo, ed assurgersi a diventare il pi\u00f9 potente. Alla lotta e al pancrazio venivano attribuite origini mitologiche e divine: si diceva che Teseo, l'eroe vincitore del Minotauro, l'avesse insegnata agli uomini dopo averla appresa dalla dea Atena.\nStoria.\nQuesta disciplina fu ammessa ufficialmente ai Giochi olimpici nel 648 a.C..\nIl pancrazio era un agone (ovvero uno sport da contatto) da combattimento totale in cui tutte le tecniche erano ammesse, tranne il mordere e l'accecare: queste venivano punite severamente con frustate dall'arbitro o dall'allenatore di turno.\nil fine del Pankration \u00e8 sottomettere l'avversario ed assurgere a diventare il pi\u00f9 potente. Logicamente con questo asserto, le prese e i colpi di potenza e la spettacolarit\u00e0 nel sottomettere con forza, la facevano da padrone; questa disciplina era un insieme di tecniche prese dalla lotta (\"Pale\") e dal pugilato (\"Pygme\"), e adattate ad un nuovo sistema di combattimento; inoltre erano inserite tecniche sviluppate solo per questo contesto, le \"Pankration techne\", che davano modo di fluire durante l'azione totale e permettere l'uso di qualsiasi abilit\u00e0 che in uno sport totale \u00e8 ed era ritenuto essenziale. Difatti il pancrazio veniva visto come forma unita e superiore dei due tipi di lotta da cui deriva. Una caratteristica peculiare era il poter combattere a tutti i livelli di altezza e a tutte le distanze. Fino all'arrivo contemporaneo delle nuove discipline come il vale tudo prima e le arti marziali miste poi, il pancrazio fu l'unico \"sport\" da combattimento totale dell'umanit\u00e0.\nGli incontri di pancrazio venivano effettuati a mani nude-\nNon c'erano n\u00e9 riprese n\u00e9 limiti di tempo, si combatteva fino alla resa di uno dei due che poteva essere per cedimento, per il classico KO, o dichiarata dallo stesso atleta che onorava, quando poteva fisicamente, il vincitore mostrando la sconfitta alzando l'indice in su verso l'arbitro. Talvolta e non di rado un atleta si ritirava per timore di scontrarsi con qualche campione, che vinceva senza \"sporcarsi di sabbia\", l\"'Akoniti\".\nUna delle storie pi\u00f9 famose \u00e8 quella di Arrachione che spezz\u00f2 un dito del piede dell'avversario mentre questo lo strangolava, e, nel farlo, mor\u00ec soffocato proprio mentre quello si arrendeva; i giudici furono costretti a decretarlo vincitore da morto.\nNeanche il quadrato (ring) o la gabbia come li concepiamo noi erano presenti ma sia le gare sia gli allenamenti si svolgevano in uno spazio con sabbia predisposto nello stadio o nella palestra, chiamato \"Skamma\"; questo attutiva tra l'altro le cadute e dava maggior stabilit\u00e0 nelle tecniche effettuate in piedi.\nUna delle particolarit\u00e0 delle antiche Olimpiadi era l'abitudine a combattere sotto il sole cocente estivo a met\u00e0 della giornata. La maggior parte delle manifestazioni avvenivano in piena estate, e competere sotto la coltre di calore con i raggi perpendicolari poteva essere un nemico in pi\u00f9 per la ricerca dell'agognata vittoria e non di rado atleti famosissimi altrove persero proprio per il disagio derivato da questa situazione ambientale.\nEra usato abbondante olio di oliva per contrastare scottature ma anche per tutelare la pelle da abrasioni ed escoriazioni dovute alle prese e alle pressioni continue nella fase di lotta; proprio a causa di questa usanza si formava sul corpo uno strato di olio e sabbia chiamato \"Gloios\", che veniva eliminato, negli spogliatoi, con lo \"strigile\" (un arnese di metallo a forma ricurva), e molte volte venduto per la credenza che questo composto avesse potere di guarigione.\nLe palestre in antichit\u00e0, oltre a provvedere all'allenamento degli atleti, erano anche fulcro dell'educazione. \"Gymnasion\" era il termine che indicava i luoghi dello sport, che oltre la palestra avevano anche spazi per le altre discipline; questo vocabolo deriva da \"Gymnos\" che significava nudo, da cui \"Gymnasion\": luogo dove ci si allena nudi, pratica detestata dai Romani e dagli etruschi che usarono sempre uno \"Zoma\", una specie di gonnellino di pelle o di stoffa, per coprirsi.\nI campioni dell'antichit\u00e0 venivano innalzati ad eroi, pagati nelle festivit\u00e0 pi\u00f9 importanti solo con una corona, come quella di ulivo ad Olimpia. Divennero vere celebrit\u00e0 e personalit\u00e0 influenti. Le citt\u00e0 dell'antichit\u00e0 facevano di tutto per potersi onorare di avere un atleta nelle loro mura. Anche nel periodo imperiale romano, molti aristocratici e imperatori, affascinati dalla cultura greca, divennero loro stessi atleti. All'interno dei circoli atletici si diffusero i primi rudimenti di medicina e dietetica sportiva: Pitagora frequentava i lottatori della famosa scuola di Crotone (tra cui il famoso Milone, di cui sposer\u00e0 la figlia) proprio per consigliare nuove metodologie nella dieta, tra cui il consumo di molta carne e altri derivati da animali, ma anche per studiare i benefici degli esercizi sulla fisicit\u00e0 umana.\nAlcuni atleti divennero talmente importanti e famosi che le loro imprese arrivarono oltre le frontiere dei territori del mondo greco-romano, come nel caso del campione Polidamante di Scotussa. Le gesta eroiche di questo campione arrivarono anche in Persia, acerrima nemica della Grecia: Dario II infatti lo invit\u00f2 nella citt\u00e0 di Susa per farlo sfidare da tre combattenti persiani, chiamati gli \"immortali\" per la loro forza ed astuzia. Per il mondo greco combattere al di fuori delle competizioni regolamentari atletiche era una cosa impensabile, non concepibile, ma i Persiani, che non vedevano di buon occhio il mondo della palestra (come descritto da Luciano nell\"Anacarsi\"), volevano uno scontro cruento, violento fino alla morte, al di fuori da ogni regola di gara. Polidamante, che aveva vinto centinaia di incontri, accett\u00f2 senza batter ciglio e si present\u00f2 al combattimento (chiese solo di essere pagato profumatamente), dove affront\u00f2 tutti e tre, con poco tempo per riposare tra l'uno e l'altro \"incontro\". Ne ammazz\u00f2 due e fece scappare l'ultimo combattente in preda alla paura; tutti i persiani rimasero sconvolti da tale potenza e da tali conoscenze.\nLa visione dell'atletica e dell'allenamento greco incominci\u00f2 cos\u00ec ad incuriosire anche popoli nemici o lontani e ad arrivare, come nel caso di Alessandro il Grande, sino alla lontana India dove l'importazione di questa nuova realt\u00e0 fece nascere le prime pratiche agonali indiane.\nI campioni gareggiavano, oltre che per la corona, soprattutto per i premi: infatti il termine \"Athlon\", da cui deriva \"atletica\" e \"atleta\", significa proprio \"competere per un premio\"; oltre le contese anfore di olio di oliva era il denaro che attirava i desideri di questi uomini. I veri campioni inoltre miravano a farsi immortalare in una statua e diventare un simbolo per i propri concittadini, parenti ed amici, ma anche ad avere una chance di immortalit\u00e0 come possiamo leggere nelle Odi del poeta Pindaro. Proprio attraverso l'arte classica si pu\u00f2 oggi percepire come e cosa facessero gli atleti nell'antichit\u00e0. L'atletismo antico affascin\u00f2 talmente gli artisti dell'epoca e quelli a venire da essere equiparato alla fascinazione religiosa.\nGli atleti e la vittoria olimpica (Nike) divennero cos\u00ec importanti che durante le festivit\u00e0 olimpiche tutte le guerre cessavano per permettere di giungere nei luoghi deputati alle competizioni da ogni dove, senza subire danno o problemi di tipo logistico. Molti viaggiavano con sacrificio e privazioni per intere settimane pur di partecipare o per essere spettatori dei giochi olimpici.\nPancrazio nell'era moderna.\nAl momento della nascita delle olimpiadi moderne venne discussa la possibilit\u00e0 di integrare il pancrazio tra le discipline dei giochi ma lo stesso Pierre de Coubertin, fondatore dei giochi olimpici moderni, si disse contrario all'introduzione di tale sport da combattimento, anche perch\u00e9 mancavano referenze, evidenze e elementi del pankration scomparso nel V sec. d. C.\nCon lo sviluppo e la diffusione di nuove discipline basate sulla mescolanza di differenti arti marziali e sport da combattimento come le arti marziali miste (MMA), la United World Wrestling (la Federazione Internazionale di lotta olimpica riconosciuta dal CIO) decise di inserire ufficialmente una forma moderna di pancrazio, una miscela di arti marziali orientali, tra le discipline lottatorie. Nei primi anni novanta la federazione russa di Pancrazio organizz\u00f2 diversi tornei disputati a mani nude molto simili ai valetudo brasiliani e alle prime edizioni dell'ufc statunitense. Oggi il Pancrazio \u00e8 riconosciuto dalla Federazione Internazionale riconosciuta dal CIO (la United World Wrestling) e viene proposto in due stili:\nTutte le modalit\u00e0 prevedono un tipo di uniforme composta da rash guard e shorts. Il Pancrazio prevede anche tornei professionistici con un format simile a quello delle arti marziali miste pro, ma con regolamenti che non permettono le libert\u00e0 delle MMA. Una delle organizzazioni pi\u00f9 note \u00e8 la Modern Fighting Pankration MFC. Da pochi anni il Pancrazio \u00e8 stato inserito negli Sport Accord Combat Games. Recentemente, grazie agli sforzi della United World Wrestling, questo stile di combattimento \u00e8 stato incluso nei prossimi European, Asian e World Games, eventi organizzati dal CIO."}
{"id": "41290", "revid": "729019", "url": "https://it.wikipedia.org/wiki?curid=41290", "title": "Equus ferus ferus", "text": "Il tarpan (\"Equus ferus ferus\"), era un cavallo selvatico eurasiatico, ormai estinto. L'ultimo esemplare di questa specie mor\u00ec in cattivit\u00e0 in Ucraina nel 1918 o nel 1919.\nIn passato, gli allevatori polacchi incrociarono spesso i Tarpan con i loro cavalli domestici. Il risultato fu una piccola razza di cavallo, il pony konik. Alcuni animali, come il konik, e anche il sorraia, protetto in Portogallo, vengono attualmente utilizzati per ricreare i tarpan e per ricoprire la nicchia rimasta vacante dal momento della loro estinzione in natura. Il pony hu\u00e7ul, che vive sui Carpazi, \u00e8 sicuramente il discendente pi\u00f9 diretto del tarpan.\nIl termine \"tarpan\" proviene dalla parola turca (kirghisa o kazaka) con cui veniva indicato il cavallo.\nStoria tassonomica.\nIl tarpan venne descritto per la prima volta da Johann Friedrich Gmelin nel 1774; egli vide questi animali nel 1769 nella regione di Bobrovsk, nei pressi di Vorone\u017e. Nel 1784 Pieter Boddaert denomin\u00f2 la specie \"Equus ferus\", in riferimento alla descrizione di Gmelin. Nel 1912, ignaro della denominazione di Boddaert, Otto Antonius pubblic\u00f2 il nome \"Equus gmelini\", sempre in riferimento alla descrizione di Gmelin. Dal momento che il nome di Antonius si riferisce alla stessa descrizione di Boddaert, questo nome \u00e8 un sinonimo pi\u00f9 recente.\nAttualmente si pensa che il cavallo domestico, battezzato \"Equus caballus\" da Linnaeus nel 1758, discenda dal tarpan; infatti, molti tassonomi lo considerano appartenente alla stessa specie. Secondo una rigida osservazione delle regole del Codice internazionale di nomenclatura zoologica, il tarpan dovrebbe essere chiamato \"E. caballus\", o, se considerato una sottospecie, \"E. caballus ferus\". Comunque, i biologi hanno generalmente ignorato i termini della regola e usano \"E. ferus\" per il tarpan per evitare confusione con i suoi cugini domestici.\nNel 2003, la Commissione internazionale di nomenclatura zoologica \u00abconserv\u00f2 l'utilizzo di 17 nomi scientifici basati su specie selvatiche, i quali sono precedenti o contemporanei di quelli basati su forme domestiche\u00bb, confermando il nome \"E. ferus\" per il tarpan. I tassonomi che considerano il cavallo domestico una sottospecie del tarpan selvatico devono usare \"Equus ferus caballus\"; il nome \"Equus caballus\" rimane disponibile per il cavallo domestico quando viene considerato una specie separata.\nCavalli \"ricreati\".\nNella Germania nazista furono effettuati dei tentativi per ricreare il tarpan, attraverso l'accoppiamento di individui che ricordavano chiaramente il fenotipo dell'animale originario. Utilizzando un pool di giumente konik, islandesi e gotland incrociate con stalloni Przewalski, Heinz Heck (direttore dello zoo di Monaco) ottenne, nel maggio 1933, un \"puledro grigio pressoch\u00e9 uniforme, con criniera, coda e una larga striscia lungo la spina dorsale nere\". Nonostante non sia geneticamente come il tarpan, il suo aspetto esteriore e il suo comportamento sono simili."}
{"id": "41291", "revid": "212348", "url": "https://it.wikipedia.org/wiki?curid=41291", "title": "Bos taurus primigenius", "text": "L'uro (Bos taurus primigenius ) \u00e8 un grande bovino estinto, diffuso originariamente in Europa, da cui sono stati selezionati i bovini domestici.\nVariazioni di nomenclatura nelle lingue europee.\nIl nome scientifico \"Bos primigenius\" significa \"bue primitivo\", \"proto-bue\".\nIl termine in lingua tedesca, invece, \u00e8 \"Auerochse\" o \"Ur-Ochs\": combinazione del prefisso \"ur-\", che significa \"originario/proto-\" e della parola \"Ochs(e)\", che significa \"bue\". \nIn inglese i termini \"aurochs\", \"urus\" e \"wisent\" vengono tutti usati come sinonimi. Questo utilizzo \u00e8 errato, dal momento che l'uro \u00e8 una specie completamente distinta dall'ancora esistente \"wisent\" (il bisonte europeo).\nTassonomia.\nIl nome scientifico \"Bos primigenius\" non viene considerato valido dall'ITIS, che classifica l'uro sotto \"Bos taurus\", la stessa specie dei bovini domestici. Comunque, nel 2003, la Commissione Internazionale di Nomenclatura Zoologica \u00abha conservato l'utilizzo di 17 nomi specifici sulla base di specie selvatiche, che sono pre-datati o contemporanei a quelli basati sulle forme domestiche\u00bb, confermando \"Bos primigenius\" per l'uro. I tassonomi che considerano i bovini domestici una sottospecie dell'uro selvatico dovrebbero usare \"Bos primigenius taurus\"; il nome \"Bos taurus\" rimane disponibile per i bovini domestici quando vengono considerati come specie separata.\nCome ha affermato il Paleontologisk Museum dell'Universit\u00e0 di Oslo, gli uri si evolsero in India circa due milioni di anni fa, migrando verso il Medio Oriente ed altre regioni dell'Asia, e raggiunsero l'Europa circa 250.000 anni fa. Una volta venivano considerati una specie distinta dai moderni bovini europei (\"Bos taurus\"), ma una tassonomia successiva ha respinto questa distinzione. I bovini domestici dell'Asia meridionale o zeb\u00f9, discendono da un diverso gruppo di uri, che viveva ai margini del deserto del Thar, in India; questo spiega la resistenza dello zeb\u00f9 alla siccit\u00e0. Gli yak domestici, i gayal e i bovini di Giava non discendono dall'uro.\nSottospecie.\nUna volta esistevano tre sottospecie di uro: il \"Bos primigenius namadicus\" (Falconer, 1859), che viveva in India, il \"Bos primigenius mauretanicus\" (Thomas, 1881) del Nordafrica e, naturalmente, il \"Bos primigenius primigenius\" (Bojanus, 1827) dell'Europa e del Medio Oriente. Solo la sottospecie europea \u00e8 sopravvissuta fino al diciassettesimo secolo. Tutte e tre sono state addomesticate.\nMorfologia.\nL'uro possedeva anche alcuni aspetti che si riscontrano raramente nei bovini moderni, come le corna a forma di lira ricurve in avanti, una striscia pallida lungo la spina dorsale e un dimorfismo sessuale nei colori del mantello. I maschi erano neri con una striscia color grigio pi\u00f9 chiaro o marroncina lungo la spina dorsale, mentre le femmine e i vitelli erano rossastri (questi colori si riscontrano tuttora in pochi bovini domestici, come i bovini di Jersey).\nGli uri erano noti anche per il loro temperamento molto aggressivo e nelle culture antiche ucciderne uno era visto come un grande atto di coraggio.\nI bovini moderni sono divenuti molto pi\u00f9 piccoli dei loro antenati selvatici: l'altezza al garrese di una vacca domestica di taglia media \u00e8 di circa 150\u00a0cm, mentre l'uro raggiungeva mediamente i 175\u00a0cm di altezza.\nAddomesticamento.\nL'addomesticamento dell'uro ebbe inizio nel Caucaso meridionale e nella Mesopotamia settentrionale a partire dal VI millennio a.C., mentre gli aspetti genetici suggeriscono che gli uri furono addomesticati indipendentemente in Africa settentrionale e in India. L'addomesticamento caus\u00f2 cambiamenti importanti nella fisiologia di queste creature, tanto che i bovini domestici sono stati considerati in passato come specie separata (vedi sopra).\nLe analisi genetiche delle ossa di uro e dei bovini moderni sono state fonti di molte notizie riguardo agli uri. Sebbene gli uri si siano estinti in Gran Bretagna durante l'et\u00e0 del bronzo, le analisi delle ossa degli uri che vissero l\u00e0 contemporaneamente ai bovini domestici non hanno indicato alcun apporto genetico dato alle razze moderne. Per questo motivo, si ritiene che i bovini europei moderni siano discesi direttamente dai processi di addomesticamento avvenuti nel Vicino Oriente. I bovini indiani (zeb\u00f9), sebbene siano stati addomesticati tra gli ottomila e i diecimila anni fa, sono imparentati con l'uro, da cui hanno avuto origine nel Vicino Oriente circa 200.000 anni fa.\nSi pensa che anche i bovini africani discendano dagli uri, con i quali sarebbero persino pi\u00f9 strettamente imparentati di quanto non lo siano quelli del Vicino Oriente. Si ritiene che gli uri del Vicino Oriente si siano separati da quelli africani circa 25.000 anni fa, forse 15.000 anni prima di venire addomesticati. La razza bovina \u00abturano-mongola\u00bb, che si incontra in Cina settentrionale, Mongolia, Corea e Giappone, dovrebbe essere il frutto di un quarto evento di addomesticamento (e di una terza suddivisione tra \"Bos taurus\" e le razze di uro). Questo raggruppamento si \u00e8 separato da quello del Vicino Oriente circa 35.000 anni fa. Non \u00e8 chiaro se queste distinte popolazioni genetiche siano state composte da distinte sottospecie.\nEstinzione.\nL'areale originario dell'uro si estendeva dalle isole britanniche fino all'Africa, al Medio Oriente, all'India e all'Asia centrale. A partire dal XIII secolo d.C., l'areale dell'uro si restrinse alla Polonia, alla Lituania, alla Moldavia, alla Transilvania e alla Prussia Orientale. In queste zone il diritto di cacciare i grandi animali fu ristretto solo ai nobili, fino a divenire gradualmente una prerogativa solo delle famiglie reali. Con il declino della popolazione degli uri, la caccia cess\u00f2, ma le corti reali continuarono a ingaggiare dei guardacaccia che provvedessero al mantenimento di campi aperti per il pascolo degli uri. In cambio del servizio reso i guardacaccia furono esonerati dalle tasse locali e un decreto giudic\u00f2 la caccia di frodo all'uro punibile con la morte. Nel 1564, i guardacaccia, secondo le stime reali, erano a conoscenza di solo 38 animali. L'ultimo uro visto vivo, una femmina, mor\u00ec nel 1627 nella foresta di Jaktor\u00f3w, in Polonia. Il suo cranio fu in seguito sottratto dall'esercito svedese durante l'invasione svedese della Polonia (1655\u20131660) ed \u00e8 di propriet\u00e0 del Livrustkammaren di Stoccolma.\nUro \"ricreato\".\nA partire dagli anni venti, i fratelli tedeschi Heinz e Lutz Heck (entrambi direttori di zoo), cercarono di riportare in vita gli uri utilizzando bovini domestici, loro discendenti. Il loro piano si basava sul concetto che \"una specie non \u00e8 estinta veramente finch\u00e9 i suoi geni sono ancora presenti in una popolazione vivente\". Incrociarono bovini di varie razze, ma specialmente \"bovini da combattimento spagnoli\", bovini \"scozzesi Highlander\" e di razza \"Podolica ungherese\".\nIl risultato fu la razza chiamata bovino di Heck, \u00aburo rinato\u00bb o \u00aburo di Heck\u00bb, che mostra una somiglianza incompleta con quello che conosciamo sulla fisiologia degli uri selvatici. Dopo la seconda guerra mondiale, i bovini di Heck sono aumentati di numero, essendo stati reintrodotti, fra gli altri, in Polonia, Belgio, Paesi Bassi e Inghilterra; un consistente branco vive allo stato brado nella riserva Oostvaardersplassen (Paesi Bassi)."}
{"id": "41293", "revid": "1305772", "url": "https://it.wikipedia.org/wiki?curid=41293", "title": "Bovino", "text": ""}
{"id": "41297", "revid": "1564499", "url": "https://it.wikipedia.org/wiki?curid=41297", "title": "Greci (disambigua)", "text": ""}
{"id": "41299", "revid": "1442080", "url": "https://it.wikipedia.org/wiki?curid=41299", "title": "Michail Jur'evi\u010d Lermontov", "text": "Figura di spicco del romanticismo, \u00e8 considerato uno tra i maggiori scrittori del secolo XIX. Militare di carriera, durante la sua breve vita pubblica soltanto un volume di poesie, \"Versi\", e il capolavoro in prosa, il romanzo \"Un eroe del nostro tempo\" (\"Geroj na\u0161ego vremeni\") (1840), mentre la sua opera poetica che pi\u00f9 di ogni altra sar\u00e0 esaltata nell'Ottocento, \"Il Demone\", fu pubblicata postuma.\nBiografia.\nNato da una famiglia di origini scozzesi (Learmonth), rimane orfano della madre (Marija Michajlovna nata Arsen'eva) a tre anni, nel 1817, e viene allevato dalla nonna materna Elizaveta Alekseevna Arsen'eva, nella tenuta di Tarchany, Oblast' di Penza; l'allora villaggio di Tarchany si chiama, oggi, Lermontov. Nel 1818 viaggia nel Caucaso, a Pjatigorsk, dove torn\u00f2 ripetutamente, negli anni 1820 e 1825. Adolescente si appassiona di letteratura leggendo avidamente Byron e cominciando a scrivere appena quindicenne. Nel 1828 entra nella scuola privata \"Pensione Nobile\" (\"Blagorodnyj pansion pri moskovskom universitete\"); scrive \"I circassi\", \"Il prigioniero del Caucaso\", \"Il corsaro\". Nel 1830 si iscrive all'Universit\u00e0 di Mosca, che lascia nel 1832 per vari motivi: la morte del padre, i rapporti sempre pi\u00f9 tesi con i professori, e i sospetti nati in seguito alla sua partecipazione al famigerato scandalo Malov (quando una folla di studenti caccia dall'auditorium, a suon di sbeffeggiamenti, l'omonimo docente).\nPassa quindi alla Scuola di Cavalleria della Guardia di Pietroburgo dove pu\u00f2 arricchire la sua vena letteraria, prima limitata a pagine introspettive; si dedica anche a temi folcloristici ed erotici (i poemetti \"Saska\" e \"Festa a Peterhof\"). Scrive un romanzo dedicato a un personaggio del seguito di Puga\u010d\u00ebv, \"Vadim\", ed una poesia simbolica: \"La vela\". Nel 1834 ottiene il grado di ufficiale degli Ussari della Guardia, a Carskoe Selo. Pubblica altres\u00ec numerose poesie ed il poema \"Had\u017ei Abrek\". Nel 1835, oltre a frequentare i salotti di Pietroburgo, conclude il dramma - rifiutato dalla censura - \"Un ballo in maschera\". L'anno seguente scrive \"Il boiaro Or\u0161a\", \"Il gladiatore morente\" e \"Melodia ebraica\". Una sua poesia per la morte in duello di Aleksandr Pu\u0161kin, nel 1837, \"La morte del poeta\", viene giudicata sovversiva dallo zar Nicola I, diventando cos\u00ec motivo della sua espulsione dalla Guardia e del suo invio in un reggimento in linea sul Caucaso. Dello stesso anno sono \"Borodino\", \"Il prigioniero\", \"Il ramo di Palestina\". Grazie alle pressioni della nonna potr\u00e0 per\u00f2 tornare dopo poco tempo a Pietroburgo, con la fama di poeta e di dissidente perseguitato.\nSar\u00e0 un'occasione per completare alcune sue opere, tra cui \"Il demone\" e \"Il novizio\"; quest'ultimo \u00e8 un racconto ambientato in Georgia. Nel 1840 esce \"Un eroe del nostro tempo\", il suo capolavoro in prosa, che desta subito grande interesse. Lermontov per\u00f2 cade ancora in disgrazia presso le autorit\u00e0 a causa di un duello con il figlio dell'ambasciatore francese, Ernest de Barante.\nInviato ancora nel Caucaso, si segnala per atti di valore (combattendo contro i ribelli nei pressi del fiume Valerik) ma non riesce a farsi richiamare a Pietroburgo. A Pjatigorsk nell'aprile 1841 ritrova un vecchio compagno d'armi, Nikolaj Martynov. Qualche mese pi\u00f9 tardi sar\u00e0 proprio quest'ultimo, per un'offesa ricevuta, a sfidarlo a duello e ucciderlo, negli stessi luoghi dove era ambientato il duello descritto nell\"'Eroe del nostro tempo\".\nCos\u00ec scrive R. Michilli in conclusione della sua lunga biografia su Lermontov:"}
{"id": "41300", "revid": "21583", "url": "https://it.wikipedia.org/wiki?curid=41300", "title": "Primoriale", "text": "Per \"n\" \u2265 2, il primoriale di \"n\", indicato con \"n\"#, \u00e8 il prodotto di tutti i numeri primi minori o uguali ad \"n\". Per esempio, il primoriale di 7 \u00e8 210, essendo il prodotto dei primi 4 numeri primi (2 \u00d7 3 \u00d7 5 \u00d7 7). Il nome \u00e8 attribuito ad Harvey Dubner (parola macedonia di \"primo\" e \"fattoriale\"). I pi\u00f9 piccoli primoriali sono:\n2, 6, 30, 210, 2310, 30030, 510510, 9699690, 223092870, 6469693230, 200560490130, 7420738134810, 304250263527210, 13082761331670030, 614889782588491410. \nL'idea di moltiplicare tutti i primi compare nella dimostrazione del teorema dell'infinit\u00e0 dei numeri primi; \u00e8 utilizzata per mostrare una contraddizione con l'assunzione della finitezza dei primi.\nI primoriali hanno una certa importanza nella ricerca di numeri primi nelle progressioni aritmetiche. Per esempio, 2013041071 + \"k\"23# \u00e8 un numero primo per 0 &lt; \"k\" &lt; 17, formando una sequenza di 16 primi ottenuti aggiungendo 23#, che termina con 5582526991. Inoltre 23# \u00e8 anche la differenza comune di progressioni aritmetiche di quindici e sedici elementi.\nOgni numero altamente composto \u00e8 un prodotto di primoriali (per esempio 360 = 2 \u00d7 6 \u00d7 30).\nTavola dei primoriali.\n \"p\": \"p\"# (\"p\" primo)\n 2: 2\n 3: 6\n 5: 30\n 7: 210\n 11: 2310\n 13: 30030\n 17: 510510\n 19: 9699690\n 23: 223092870\n 29: 6469693230\n 31: 200560490130\n 37: 7420738134810\n 41: 304250263527210\n 43: 13082761331670030\n 47: 614889782588491410\n 53: 32589158477190044730\n 59: 1922760350154212639070\n 61: 117288381359406970983270\n 67: 7858321551080267055879090\n 71: 557940830126698960967415390\n 73: 40729680599249024150621323470\n 79: 3217644767340672907899084554130\n 83: 267064515689275851355624017992790\n 89: 23768741896345550770650537601358310\n 97: 2305567963945518424753102147331756070"}
{"id": "41301", "revid": "547034", "url": "https://it.wikipedia.org/wiki?curid=41301", "title": "Primo permutabile", "text": "Un primo permutabile \u00e8 un numero primo tale che, in una data base di numerazione, qualunque permutazione delle sue cifre formi ancora un numero primo. In base 10, la sequenza dei primi permutabili inizia come segue (sequenza nell'OEIS):\n2, 3, 5, 7, 11, 13, 17, 31, 37, 71, 73, 79, 97, 113, 131, 199, 311, 337, 373, 733, 919, 991, R19, R23\nDove Ri indica un repunit di i cifre. Ogni repunit primo \u00e8 evidentemente un primo permutabile.\nIn base 2, solo i repunit possono essere primi permutabili, perch\u00e9 ogni 0 spostato in ultima posizione genererebbe un numero pari. Ci\u00f2 si pu\u00f2 generalizzare ad ogni sistema di numerazione in base pari (come quello decimale o esadecimale): tutti i primi permutabili (tranne 2) contengono solamente cifre dispari."}
{"id": "41302", "revid": "1893", "url": "https://it.wikipedia.org/wiki?curid=41302", "title": "Numero primo permutabile", "text": ""}
{"id": "41305", "revid": "599013", "url": "https://it.wikipedia.org/wiki?curid=41305", "title": "Lavori socialmente utili", "text": "I lavori socialmente utili (in acronimo LSU), in Italia, sono delle particolari figure di lavoratori che consentono la partecipazione ad iniziative di pubblica utilit\u00e0 limitate nel tempo per soggetti svantaggiati nel mercato del lavoro.\nStoria.\nUna delle prime norme in tema fu la legge 24 luglio 1981, n. 390 che introdusse la possibilit\u00e0 per i residenti nelle regioni del meridione d'Italia di impiegare temporaneamente disoccupati e titolari di un trattamento di integrazione salariale, in opere e servizi di pubblica utilit\u00e0. Successivamente nuove disposizioni vennero introdotte col \"Protocollo sulla politica dei redditi e dell'occupazione, sugli assetti contrattuali, sulle politiche del lavoro e sul sostegno al sistema produttivo\" del 23 luglio 1993, al fine di utilizzare i lavoratori espulsi dalle medie e grandi imprese ai quali veniva erogata la CIGS (Cassa integrazione guadagni straordinaria) dalle casse dello Stato. Si decise quindi, a fronte di quel costo sostenuto, di adibire tali lavoratori ad attivit\u00e0 rivolte alla collettivit\u00e0 (cosiddetti \"socialmente utili\") presso i comuni di residenza, utilizzandone le professionalit\u00e0 e capacit\u00e0 lavorative.\nAlcuni interventi legislativi successivi hanno disciplinato la materia con frammentazione, ricordiamo in tema la legge 19 luglio 1994, n. 451 e la legge 28 novembre 1996, n. 608. Una risistemazione organica dell'istituto si ebbe solo con il decreto legislativo 1\u00ba dicembre 1997, n. 468 (parte del \"pacchetto Treu\"). In seguito, i lavori socialmente utili sono stati estesi anche ai lavoratori in mobilit\u00e0 ed ai disoccupati di lunga durata. Il decreto del Ministero della Giustizia n. 26 marzo 2001 ha creato una nuova categoria - quella dei \"lavoratori di pubblica utilit\u00e0\" (LPU) rientrante nella stessa tipologia e destinata ad individuare un tipo di sanzione penale sostitutiva alternativa alla detenzione. Il d.lgs. 14 settembre 2015, n. 150 ne ha ulteriormente ridefinito la disciplina, abrogando la norma del 1997 ma nel contempo affermandone la retroattivit\u00e0 per i rapporti instaurati prima dell'entrata in vigore del decreto del 2015.\nDisciplina normativa.\nSecondo il d. lgs. n. 468/1997 i progetti di lavori di pubblica utilit\u00e0 sono promossi dalle pubbliche amministrazioni italiane, generalmente enti locali, o anche soggetti di diritto privato autorizzati dai ministeri competenti e debbono rientrare nei settori della cura della persona, dell'ambiente, del territorio e della natura, dello sviluppo rurale, montano e dell'acquacoltura; nei settori del recupero e della riqualificazione degli spazi urbani e dei beni culturali, con particolare riguardo ai seguenti ambiti:\nLa sentenza del Consiglio di Stato n. 3664/2007, richiamando quanto gi\u00e0 espresso nella sentenza n. 1253/2007, ha sottolineato che:"}
{"id": "41308", "revid": "287204", "url": "https://it.wikipedia.org/wiki?curid=41308", "title": "San Sebastian", "text": ""}
{"id": "41309", "revid": "33689", "url": "https://it.wikipedia.org/wiki?curid=41309", "title": "Donostia", "text": ""}
{"id": "41316", "revid": "1942768", "url": "https://it.wikipedia.org/wiki?curid=41316", "title": "Proxy", "text": "Proxy, in informatica e telecomunicazioni, indica un tipo di server che funge da intermediario per le richieste da parte dei clienti alla ricerca di risorse su altri server, disaccoppiando l'accesso al web dal browser. Un client si connette al server proxy, richiedendo qualche servizio (ad esempio un file, una pagina web o qualsiasi altra risorsa disponibile su un altro server), e quest'ultimo valuta ed esegue la richiesta in modo da semplificare e gestire la sua complessit\u00e0. I proxy sono stati inventati per aggiungere struttura e incapsulamento ai sistemi distribuiti.\nAd oggi, i server proxy vengono utilizzati per svariati impieghi come:\nTipi.\nUn server proxy pu\u00f2 risiedere localmente nel PC dell'utente o in un qualsiasi punto tra questo e i server di destinazione su Internet.\nProxy \"aperti\" (Open Proxies).\nGli open proxies sono forwarding proxy accessibili da qualsiasi utente di Internet. Gordon Lyon (esperto di sicurezza Internet, programmatore di software open source, scrittore e hacker) stima che ci siano centinaia di migliaia di proxy \"aperti\" in Internet. Un proxy aperto ed anonimo permette agli utenti di nascondere il proprio indirizzo IP navigando sul Web o usando altri servizi di Internet. Ci sono comunque diversi livelli di anonimit\u00e0, cos\u00ec come sono i \"trucchetti\" per fare in modo che il client si riveli nonostante venga usato un proxy (usare una determinata impostazione di lingua, visitare frequentemente gli stessi siti sia anonimamente che \"allo scoperto\", possedere determinate estensioni/plugin del browser piuttosto che altre e la combinazione delle versioni di browser/sistema operativo e altri software sono fattori determinanti nell'identificazione di utenti \"anonimi\" - si veda la voce Device fingerprint).\nControllo degli accessi (Caching).\nAlcuni server proxy implementano un requisito di accesso (log-in). Nelle grandi aziende, gli utenti autorizzati devono effettuare l'accesso prima di poter accedere al web. In tal modo, i datori di lavoro possono monitorare l'utilizzo di Internet da parte degli impiegati.\nUsi.\nMonitoraggio e Filtraggio.\nControllo del contenuto.\nUn proxy web atto al filtraggio del contenuto consente il controllo amministrativo sul contenuto che pu\u00f2 essere trasmesso in una o entrambe le direzioni attraverso il proxy. \u00c8 comunemente usato sia nelle organizzazioni commerciali che non-commerciali (soprattutto scuole) per garantire che l'utilizzo di Internet sia conforme ad una accettabile politica di utilizzo.\nUn proxy di filtraggio dei contenuti spesso supporta l'autenticazione degli utenti, per controllare l'accesso al web. Produce inoltre i log (registri), sia per dare informazioni dettagliate sulle URL a cui hanno acceduto utenti specifici, o per monitorare le statistiche della larghezza di banda utilizzata. Pu\u00f2 inoltre comunicare con software antivirus basati su demoni e/o basati su ICAP per garantire la sicurezza contro virus e altro malware prima che entri nella rete mediante la scansione dei contenuti in entrata in tempo reale.\nSvariati luoghi di lavoro, scuole e universit\u00e0 limitano i siti web e servizi on-line accessibili presso le loro strutture. Anche i governi censurano i contenuti indesiderati. Questo si pu\u00f2 fare con un proxy specializzato, chiamato \"filtro sul contenuto\" (esistono soluzioni commerciali sia gratis che a pagamento), oppure utilizzando un protocollo di estensione della cache come ICAP, che permette estensioni ad un'architettura cache aperta.\nIronia della sorte, i siti web comunemente utilizzati dagli studenti per aggirare i filtri e il blocco sull'accesso ai contenuti, spesso includono un proxy da cui l'utente pu\u00f2 accedere ai siti Web che il filtro sta cercando di bloccare.\nCi sono diversi modi per filtrare le richieste, come ad esempio una \"lista nera\" di URL o DNS, un regex di URL, MIME (standard per classificare i diversi tipi di informazione) o il filtraggio dei contenuti tramite parola chiave. Alcuni prodotti implementano tecniche di analisi dei contenuti per cercare di categorizzarne i fornitori in base linee guida comunemente utilizzate dalle varie categorie. Le cosiddette liste nere sono spesso fornite e gestite da societ\u00e0 che si occupano di filtraggio web, spesso raggruppate in categorie (pornografia, gioco d'azzardo, shopping, social network, etc.)\nSupponendo che l'URL richiesto sia accettabile, il contenuto viene poi recuperato dal proxy. A questo punto un filtro dinamico pu\u00f2 essere applicato sul percorso di ritorno. Ad esempio, i file JPEG possono essere bloccati sulla base di corrispondenze con toni del colore della pelle, o filtri linguistici possono rilevare dinamicamente un linguaggio indesiderato. Se il contenuto viene rifiutato verr\u00e0 poi inoltrato un messaggio di errore di richiesta HTTP al richiedente.\nLa maggior parte delle aziende che si occupa di filtraggio Web utilizzano robot che, passando in rassegna internet, valutano la probabilit\u00e0 che un contenuto sia un certo tipo. Il database risultante viene poi corretto con il lavoro manuale in base a richieste/lamentele o difetti noti dell'algoritmo di associazione dei contenuti.\nAlcuni proxy scansionano i contenuti in uscita (ad esempio per la prevenzione della perdita dei dati).\nFiltraggio di dati criptati.\nI proxy atti al filtraggio Web non sono in grado di scrutare dentro le transazioni HTTP sicure, assumendo che la catena di fiducia di SSL/TLS (Transport Layer Security) non sia stata manomessa.\nIl protocollo SSL/TLS si basa su autorit\u00e0 di certificazione attendibili. In un ambiente di lavoro in cui il client \u00e8 gestito dall'organizzazione, la fiducia potrebbe essere concessa a un certificato la cui chiave privata \u00e8 nota al proxy. Per questo motivo, un certificato generato dal proxy viene installato nella lista delle autorit\u00e0 di certificazione del browser dallo staff tecnico.\nIn queste situazioni, l'analisi da parte del proxy del contenuto di una transazione SSL/TLS diventa possibile. \u00c8 come se il proxy stesse eseguendo un attacco ti di tipo man-in -the-middle, per\u00f2 consentito dal client per via di un certificato di autorizzazione posseduto dal proxy.\nAggirare filtri e censura.\nSe il server di destinazione filtra i contenuti basandosi sull'origine della richiesta, l'uso di un proxy pu\u00f2 aggirare questo filtro. Ad esempio, un server che usa la geolocalizzazione dell'indirizzo IP per restringere il campo dei suoi servizi a determinati Paesi, pu\u00f2 eseguire l'accesso usando un server proxy localizzato in uno dei Paesi a cui \u00e8 consentito accedere.\nI proxy web sono il mezzo pi\u00f9 comune di aggirare censure governative nonostante non pi\u00f9 del 3% degli utenti di internet usi strumenti atti a questo scopo.\nIn alcuni casi, gli utenti possono aggirare proxy i cui filtri usano delle \"liste nere\" usando servizi appositi per modificare le informazioni ricevute dal proxy facendogli \"credere\" di non essere nella lista nera.\nAccessi e intercettazioni.\nI proxy possono essere installati in modo da intercettare dati sul flusso tra computer client e il web. Tutti i contenuti inviati - incluse le password inviate e cookies utilizzati - possono essere catturati e analizzati da parte del proxy. Per questo motivo, le password per i servizi online (come webmail e bancari) devono sempre essere scambiati attraverso una connessione protetta crittograficamente come SSL. Con il concatenamento proxy che non rivelano i dati relativi al richiedente originale, \u00e8 possibile nascondere le attivit\u00e0 dagli occhi dell'utente di destinazione. Tuttavia, diverse tracce vengono lasciate sui passaggi intermedi, che potrebbero essere utilizzate per tracciare le attivit\u00e0 dell'utente. Se le politiche e gli amministratori di questi altri proxy sono sconosciuti, l'utente pu\u00f2 cadere vittima di un falso senso di sicurezza solo perch\u00e9 questi dettagli non gli sono visibili. Quello che \u00e8 pi\u00f9 un inconveniente di un rischio \u00e8 che gli utenti del proxy possono ritrovarsi bloccati da alcuni siti Web che bloccano gli indirizzi IP da proxy noti per aver \"disturbato\" il sito. Il rimbalzo tra pi\u00f9 proxy pu\u00f2 essere utilizzato per mantenere la privacy.\nMiglioramento delle prestazioni.\nUn caching proxy velocizza notevolmente le richieste di servizi restituendo contenuti memorizzati da una precedente richiesta (che pu\u00f2 essere stata fatta anche da altri client).\nI caching proxy mantengono copie locali delle risorse richieste pi\u00f9 frequentemente, permettendo a grosse aziende di ridurre notevolmente il traffico effettuato (quindi la banda utilizzata e di conseguenza costi e tempo). La maggior parte degli ISP (fornitori di servizi internet) e delle grosse organizzazioni (per grosse si intende con tanti impiegati che effettuano traffico) ha un caching proxy.\nI caching proxy furono la prima tipologia di proxy implementata.\nUn proxy che \u00e8 stato progettato per ridurre i problemi o degradazioni (link non pi\u00f9 attivi) relativi a specifici link \u00e8 un Performance Enhancing Proxy (PEP). Questi di solito sono utilizzati per migliorare le prestazioni di TCP in presenza di considerevoli tempi di richiesta/risposta o di elevata perdita di pacchetti (come le reti wireless o di telefonia mobile) o link altamente asimmetrici che caratterizzano tassi di upload e download molto diversi. I PEP possono fare un uso pi\u00f9 efficiente della rete, ad esempio attraverso la fusione di ACK TCP o comprimere i dati inviati a livello di applicazione.\nUn altro importante uso del server proxy \u00e8 quello di ridurre il costo dell'hardware. Un'organizzazione pu\u00f2 avere molti sistemi sulla stessa rete o sotto il controllo di un singolo server, proibendo una singola connessione a Internet per ciascun sistema. In questi casi, i singoli sistemi possono essere collegati ad un server proxy e il server proxy connesso al server principale.\nTraduzione.\nUn proxy di traduzione \u00e8 un server proxy che \u00e8 usato per gestire e ottimizzare siti web multilingue che risultino coerenti a livello globale e di effettivo interesse a livello locale.\nIl traffico proveniente dal pubblico globale viene instradato attraverso il proxy di traduzione al sito web di origine. La risposta, caratterizzata dal linguaggio del sito web originale, viene sostituita da una versione tradotta mentre passa nuovamente attraverso il proxy. La traduzione pu\u00f2 essere sia una traduzione automatica che effettuata da interpreti, nonch\u00e9 una combinazione di entrambi. Diverse implementazioni di proxy di traduzione hanno differenti capacit\u00e0: alcuni permettono un'ulteriore personalizzazione del sito di origine ad un pubblico locale, come ad esempio l'esclusione del contenuto di origine o la sua sostituzione con un contenuto locale.\nAccesso anonimo ai servizi web.\nUn server proxy anonimo generalmente ha lo scopo di rendere anonima la navigazione web.\nIl server di destinazione (quello che risponder\u00e0 alla richiesta) riceve richieste dai server web \"anonimizzatori\" senza ricevere quindi informazioni dell'utente richiedente.Tali informazioni per\u00f2 sono ricevute dal proxy e questo implica un certo livello di fiducia da parte dell'utente. Alcuni di questi server sono finanziati tramite pubblicit\u00e0 presentando all'utente che ne fa uso svariati annunci pubblicitari.\nAlcuni server di anonimizzazione potrebbero inoltrare i pacchetti di dati con header come HTTP_VIA, HTTP_X_FORWARDED_FOR o HTTP_FORWARDED, che possono rivelare l'indirizzo IP del client. Altri invece, noti come \"l'elite dei proxy di anonimizzazione\" o ad \"alto anonimato\", comprendono solo l'intestazione REMOTE_ADDR con l'indirizzo IP del server proxy, facendo apparire che il server proxy \u00e8 il client. Un sito web potrebbe tuttavia sospettare che si stia utilizzando un proxy se il client invia i pacchetti che comprendono cookie da una visita precedente che non ha utilizzato il server ad alto anonimato: eliminando i cookies ed eventualmente svuotando la cache il problema \u00e8 risolto.\nTra i proxy noti per fornire anonimato, ci sono anche i Proxy distorcenti, che trasmettono un IP casuale, diverso da quello del richiedente e modificano o aggiungono alcuni header. Solitamente vengono scambiati per proxy di anonimizzazione comuni (non ad alto anonimato), ma offrono una protezione maggiore, in quanto il server web vede le richieste di un utente provenienti da indirizzi IP diversi.\nEsistono programmi che, basandosi sulla tecnologia peer to peer forniscono funzionalit\u00e0 di proxy \"anonimizzante\" (un proxy che non inoltra al server l'indirizzo IP del client).\nPer vedere se il proxy server consente una navigazione anonima, ossia se non rivela l'IP del client a nessun altro server della rete, \u00e8 bene effettuare un \"Who-is\". Il server del sito per il Who-is deve restituire l'IP del proxy server; se invece, rende visibile un IP diverso, presumibilmente si tratta di quello del client (ad eccezione fatta per i proxy distorcenti), e il test \u00e8 fallito.\nAnnunci pubblicitari.\nGli inserzionisti utilizzano server proxy per la convalida, il controllo e la garanzia della qualit\u00e0 degli annunci con geolocalizzazione. Un server di annunci \"geolocalizzatore\" controlla l'indirizzo IP della richiesta di origine e utilizza un database geo-IP per determinare l'origine geografica delle richieste. Utilizzando un server proxy che si trova fisicamente all'interno di un determinato paese o di una citt\u00e0 fornisce agli inserzionisti la possibilit\u00e0 di fornire annunci selezionati in base ad essi.\nSicurezza.\nUn proxy pu\u00f2 mantenere nascosta la struttura interna della rete di una compagnia se si utilizza una traslazione degli indirizzi di rete, aumentandone cos\u00ec la sicurezza. Questo rende anonime le richieste da parte di macchine e utenti sulla rete locale.\nUn proxy configurato in una maniera non corretta potrebbe isolare da internet.\nRisorse attraverso i domini.\nI proxy consentono ai siti web di effettuare richieste web alle risorse ospitate esternamente (ad esempio immagini, file musicali e cos\u00ec via) quando le restrizioni tra domini vietano al sito web di linkare direttamente ai domini esterni.\nI proxy, inoltre, consentono al browser di fare richieste web a contenuti ospitati esternamente per conto di un sito web, quando le restrizioni tra domini (in atto per proteggere i siti da cose come furto di dati) proibiscono al browser di accedere direttamente ai domini esterni.\nImplementazioni dei proxy.\nPremessa.\nNon tutti i protocolli sono \"proxabili\": quelli che si prestano meglio sono HTTP e FTP, mentre altri (come H323 utilizzato per lo streaming video live) non sono proxabili; quindi quando la configurazione della rete consente di collegarsi ad internet solamente attraverso un proxy, non sono ovviamente utilizzabili molti tipi di applicazioni basate su protocolli non supportati dal proxy, ad esempio:\nTalune di queste applicazioni sono state modificate per poter far passare il proprio traffico incapsulato in HTTP e quindi per poterlo veicolare in un proxy.\nProxy Server Web.\nI proxy web, inoltrano le richieste HTTP che arrivano dal client come normali richieste HTTP (l'unica differenza \u00e8 che vanno chiamati con l'URL completo invece che con il percorso relativo). Alcuni proxy web permettono di impostare arbitrariamente l'inoltro di dati attraverso la connessione (tramite il metodo HTTP CONNECT per il tunnelling HTTP). Ad esempio, \u00e8 politica comune vincolare il traffico di dati HTTPS solo tramite la porta 443.\nAlcuni esempi di server proxy:\nApache (con mod_proxy o Traffic Server), HAProxy, IIS configurato come proxy (ad esempio con Application Request Routing), Nginx, Privoxy, Squid, Varnish (solo reverse proxy), WinGate, Ziproxy, Tinyproxy, RabbIT4 e Polipo.\nProtocollo SOCKS.\nIl protocollo SOCKS realizza invece una forma di proxy a livello di trasporto, che inoltra semplicemente le connessioni TCP e UDP tra client e server, senza analizzare i protocolli applicativi. Esistono due tipi di protocolli Socks: \nProxy ARP.\nIl proxy ARP \u00e8 una funzionalit\u00e0 che pu\u00f2 essere adottata su alcuni router per realizzare configurazioni particolari.\nProxy SIP.\nIl proxy SIP \u00e8 un componente di un'architettura di comunicazione VoIP o multimediale, che viene usato come punto di contatto per terminali che devono comunicare tra loro, e in alcuni casi come vero e proprio proxy tra i terminali.\nProxy trasparenti (Trasparent Proxies).\nAnche conosciuto come Intercepting proxy, inline proxy o forced proxy, un proxy detto trasparente intercetta la comunicazione a livello di rete (livello 3 della pila ISO/OSI) senza richiedere alcuna configurazione del client. I client non necessitano di essere a conoscenza dell'esistenza di questo proxy. Solitamente \u00e8 allocato tra i client e Internet eseguendo alcune funzioni del gateway o del router.\nRFC 2616 (Hypertext Transfer Protocol-HTTP / 1.1) offre definizioni standard:\n\"Un proxy trasparente \u00e8 un proxy che non modifica le richieste o le risposte al di l\u00e0 di ci\u00f2 che \u00e8 necessario per l'autentificazione e l'identificazione\"\n\"Un proxy non trasparente \u00e8 un proxy che modifica le richieste e/o le risposte con lo scopo di fornire alcuni servizi aggiuntivi allo user agent\"\nl'Intercettazione TCP \u00e8 una funzionalit\u00e0 di filtraggio del traffico che protegge i server TCP da attacchi di tipo TCP SYN flood.\nScopo.\nI proxy \"intercettati\" (intercepting proxies) sono comunemente utilizzati nelle imprese per far rispettare le politiche di utilizzo.\nSono anche utilizzati dagli ISP (Internet Service Provider, fornitori di servizi internet) in alcuni Paesi per risparmiare banda in upload e migliorare i tempi di risposta degli utenti tramite caching. Questa procedura \u00e8 praticata specialmente in nazioni in cui la banda \u00e8 ridotta (ad esempio le isole) o a pagamento.\nProblemi.\nL'intercettazione di una connessione TCP crea diversi problemi. Prima di tutto l'IP destinatario originale e la porta vanno comunicate al proxy e non \u00e8 sempre possibile (ad esempio quando gateway e proxy sono posti su host differenti).\nC'\u00e8 una classe di attacchi cross site che dipende dal fatto che certi proxy non controllano o non hanno accesso alle informazioni relative al destinatario originale. Questo problema pu\u00f2 essere risolto usando un software a livello di pacchetto e a livello di applicazione che \u00e8 in grado di comunicare questa informazione tra il gestore di pacchetto e il proxy.\nL'intercettazione crea problemi anche all'autenticazione HTTP, specialmente le autenticazioni orientate alla connessione come NTLM dal momento che il browser del client crede di star comunicando con un server piuttosto che un proxy. Ci\u00f2 pu\u00f2 causare problemi quando un proxy d'intercettazione richiede l'autenticazione e l'utente si connette a un sito che richiede anch'esso l'autenticazione.\nPer finire, intercettare connessioni pu\u00f2 creare problemi alle cache HTTP dal momento che alcune richieste e risposte diventano \"non-cachabili\" da una cache condivisa.\nMetodi di Implementazione.\nNei server in cui il router o il firewall \u00e8 sullo stesso host del proxy, comunicare l'informazione relativa alla destinazione originale pu\u00f2 essere fatto in diversi modi come ad esempio Microsoft TMG o WinGate.\nLe intercettazioni possono essere effettuate anche usando WCCP (Web Cache Control Protocol) della Cisco. Questo protocollo proprietario risiede nel router ed \u00e8 configurato dalla cache, permettendo a quest'ultima di determinare quali porte e quale traffico inviato ad esse tramite ridirezione trasparente dal router. Questa ridirezione pu\u00f2 essere fatta in due modi: tunneling GRE (a livello 3 della pila ISO/OSI) o riscrittura dei MAC (a livello 2 della pila ISO /OSI).\nUna volta che il traffico raggiunge il proxy stesso, l'intercettazione viene comunemente eseguita tramite NAT (Network Address Translation). Queste impostazioni sono invisibili al browser del client, ma rende il proxy visibile al server Web e agli altri dispositivi sul lato rivolto a internet del proxy.\nRecentemente Linux e alcune versioni di BSD implementano TPROXY (proxy trasparente) che effettua una intercettazione trasparente a livello di IP (livello 3 della pila ISO/OSI) e lo \"spoofing\" del traffico in uscita, nascondendo l'indirizzo IP del proxy agli altri dispositivi in rete.\nCome individuarli.\nCi sono svariati metodi che possono essere utilizzati per individuare la presenza di un server proxy di intercettazione:\nProxy CGI.\nUn proxy CGI consiste in un web proxy che, dopo aver preso in ingresso degli URL tramite un web form nel browser dell'utente, processa le richieste e restituisce i risultati sempre nel browser dell'utente permettendogli di navigare in modo relativamente anonimo. Ci sono svariati proxy CGI e la maggior parte sono realizzati da Glyphe o PHProxy ed entrambi scritti in linguaggio PHP.\nSuffix Proxy.\nUn suffix proxy permette ad un utente di accedere a contenuti web aggiungendo (\"in append\") il nome del proxy all'URL del contenuto richiesto (esempio: \"www.mipiacitu.it.Suffix.Proxy.com\").\nSono pi\u00f9 facili da usare rispetto ai proxy normali ma non offrono lo stesso livello di anonimato: il loro unico scopo \u00e8 quello di bypassare i filtri. Il loro uso \u00e8 in degrado a causa di filtri web sempre pi\u00f9 avanzati.\nT.O.R. The Onion Router.\nTor, \u00e8 un sistema mirato a permettere l'anonimit\u00e0 online.\nIl client (software) tor, instrada il traffico internet attraverso una rete di server \"volontari\" sparsi su tutto il globo con lo scopo di nascondere la posizione di un utente o il \"suo uso\" di internet (come ad esempio nel caso di analisi del traffico o sorveglianza della rete). Usare tor, rende molto pi\u00f9 difficile tracciare l'attivit\u00e0 in internet (visite a siti web, post online, messaggeria istantanea e altre forme di comunicazione) risalendo all'utente. Il suo obiettivo \u00e8 proteggere la libert\u00e0 dell'utente e la sua privacy permettendogli di non essere monitorato quando svolge attivit\u00e0 su internet.\nL'onion routing si basa sulla natura stratificata della decrittazione: i dati originali vengono criptati e ri-criptati svariate volte, quindi inviati ai successivi nodi della rete tor, dei quali ognuno decritta uno strato prima di passare i dati al successivo e, al termine, alla destinazione. Questo riduce la possibilit\u00e0 che i dati vengano decodificati mentre sono in transito.\nIl client tor \u00e8 un software gratuito e non ci sono spese addizionali per l'accesso alla rete.\nI2P.\nLa rete anonima I2P \u00e8 una rete di proxy mirata a fornire anonimit\u00e0 online. Implementa il garlic routing (letteralmente \"instradamento ad aglio\") che \u00e8 una variante migliorata dell'onion routing (\"Instradamento a cipolla\") di tor. \u00c8 totalmente distribuito e funziona crittando tutte le comunicazioni in svariati livelli e trasmettendoli attraverso una rete di router gestiti da volontari in svariate posizioni del globo. Per mantenere nascosta la fonte delle informazioni, I2P offre \"resistenza alla censura\". L'obiettivo di I2P \u00e8 di proteggere la libert\u00e0 personale degli utenti, la loro privacy e dare loro la possibilit\u00e0 di svolgere attivit\u00e0 private.\nOgni utente di I2P gestisce un router I2P sul proprio computer (che \u00e8 a tutti gli effetti un nodo della rete). Ogni router I2P si occupa di cercare altri nodi e di instaurare tunnel anonimi attraverso essi.\nI2P fornisce proxy per tutti i protocolli \"proxabili\" (HTTP, IRC, SOCKS.)\nIl software \u00e8 gratis e open source e la rete \u00e8 gratis senza costi d'utilizzo.\nProxy contro NAT.\nLa maggior parte delle volte, con il termine proxy ci si riferisce ad un'applicazione di livello 7 della pila ISO/OSI. In ogni modo, esistono altri modi di \"proxare\": uno di questi \u00e8 attraverso il livello 3 (della pila ISO/OSI) \u00e8 conosciuto come Network Address Translation (NAT). Le differenze tra queste due tecnologie di realizzare proxy sono il livello in cui operano e la procedura di configurazione dei client e dei server che adottano.\nNella configurazione del client per il proxy di livello 3 (NAT) \u00e8 sufficiente configurare il gateway. Per quello di livello 7 invece, la destinazione dei pacchetti che genera il client deve essere sempre il server proxy, che legge ogni pacchetto e trova la destinazione reale.\nIl NAT poich\u00e9 opera a livello 3 richiede meno risorse rispetto al proxy di livello 7, ma \u00e8 allo stesso tempo meno flessibile.\nProxy DNS.\nUn server proxy DNS si prende in carico le richieste di risoluzione degli indirizzi DNS da una rete (generalmente locale) e le inoltra a un Internet Domain Name Server. Pu\u00f2 anche cachare i record DNS."}
{"id": "41321", "revid": "1305772", "url": "https://it.wikipedia.org/wiki?curid=41321", "title": "Massa critica", "text": "Massa critica indica in generale una soglia \"quantitativa\" minima oltre la quale si ottiene un mutamento \"qualitativo\". "}
{"id": "41332", "revid": "124683262", "url": "https://it.wikipedia.org/wiki?curid=41332", "title": "Terremoto del Val di Noto del 1693", "text": "Il terremoto del Val di Noto del 9 e dell'11 gennaio 1693 rappresenta, assieme ai terremoti del 1169 e del 1908, l'evento catastrofico di maggiori dimensioni che abbia colpito la Sicilia orientale in tempi storici. Secondo recenti studi in realt\u00e0 si potrebbe trattare di due eventi distinti.\nCon una magnitudo momento pari a 7,32, \u00e8 considerato il terremoto pi\u00f9 forte mai registrato nell'intero territorio italiano.. Risulta inoltre essere il ventitreesimo terremoto pi\u00f9 disastroso della storia dell'umanit\u00e0, almeno tra quelli storicamente accertati.\nL'evento sismico provoc\u00f2 la distruzione totale di oltre 45 centri abitati, interessando con effetti pari o superiori al XI grado MCS (scala Mercalli) una superficie di circa 5600\u00a0km\u00b2 , causando un numero complessivo di circa 60.000 vittime. Fu, fra l'altro, seguito da un maremoto che colp\u00ec le coste ioniche della Sicilia e lo Stretto di Messina e, probabilmente, secondo alcune simulazioni, interess\u00f2 anche le Isole Eolie.\nLa sequenza temporale.\nLa prima forte scossa (circa VIII grado MCS) della sequenza sismica che comprende questo terremoto arriv\u00f2 improvvisamente la sera del venerd\u00ec 9 gennaio 1693 alle ore 21 circa con epicentro tra Melilli e Sortino. Crollarono numerosi edifici un po' dappertutto e vi furono vittime, altri edifici si lesionarono seriamente.Dato che il giorno dopo, il sabato, pass\u00f2 senza forti scosse, la gente si illuse che tutto fosse finito. La domenica mattina, 11 gennaio, alle ore 9 si ebbe una nuova forte scossa ed un'altra circa un'ora dopo.\nMa l'evento principale (XI grado MCS), la tremenda e distruttiva scossa di 7.32 Mw, scocc\u00f2 alle 13:30 provocando l'immane distruzione e l'innesco del successivo maremoto. Il secondo evento, il cui epicentro \u00e8 stato identificato al largo del Porto di Catania, si \u00e8 proposto che non facesse parte dell'evento accaduto due giorni prima, ma che si tratti di un vero e proprio secondo terremoto che aggrav\u00f2 sulla popolazione gi\u00e0 colpita dal primo, coinvolgendo un'ampia area della Sicilia e della Calabria, con attestazioni di effetti anche sull'isola di Malta; tuttavia l'estrema vicinanza tra i due eventi e l'assenza di dati tecnici rilevati non permettono di stabilire con precisione la natura dei due eventi.Un testimone oculare racconta dell'evento dell'11 a Catania: \"Vide che alle due mezza improvvisamente rovin\u00f2 tutta la citt\u00e0 con la morte di pi\u00f9 di 160 persone e che durante il terremoto si era ritratto il mare di due tiri di schioppo e per la risacca conseguente aveva trascinato con se tutte le imbarcazioni che erano ormeggiate in quell'insenatura [\u2026] State certi che non c'\u00e8 penna che possa riferire una tale sciagura.\"\nLo sciame sismico con le scosse di assestamento, anche forti, si protrasse ancora per circa 2 anni con un numero elevatissimo di repliche (circa 1.500 eventi).\nLe distruzioni e le vittime.\nSecondo le fonti il numero di vittime fu molto elevato:\ngli altri centri ebbero dal 15% al 35% di morti rispetto alla popolazione residente, pi\u00f9 di 1.000 le vittime a Caltagirone, anch'essa in gran parte rasa al suolo, su una popolazione di circa 20.000 persone, tranne Palazzolo Acreide e Buscemi che lamentarono la scomparsa del 41% degli abitanti.\nMa anche il Val Demona, a nord del Simeto, fu duramente colpito. Il De Burigny fa ascendere a circa duemila i morti ad Acireale, su una popolazione che il Vigo stima in 12.000 abitanti. Colpito, anche se solo marginalmente, il Messinese; antiche cronache riportano rovine nella citt\u00e0 di Savoca dove subirono gravi danni il Castello di Pentefur e la Chiesa di San Nicol\u00f2. \nInestimabili furono i danni per il patrimonio artistico e culturale della parte orientale dell'isola. Il vescovo Francesco Fortezza riporta che dei 64 monasteri della diocesi di Siracusa solo i 3 di Butera, Mazzarino e Terranova erano in piedi, tutti gli altri erano stati distrutti. Inoltre secondo una stima dei Senatori di Siracusa al Consiglio Supremo d'Italia a Madrid sono \"rovinati e demoliti in tutto: 2 vescovadi, 700 chiese, 22 collegiate, 250 monasteri, 49 citt\u00e0 e morte 93.000 persone.\nLe valutazioni attuali del sisma.\nLe caratteristiche dell'evento principale consentono di considerarlo, per molti aspetti, simile al terremoto del 1169 e suggeriscono che la struttura sismogenetica sia posta in mare, non lontano dalla costa tra Catania e Siracusa. Una indiretta conferma di questa ipotesi \u00e8 fornita dal maremoto associato all'evento sismico che, anche in questo caso come nel 1169, colp\u00ec la costa ionica della Sicilia. La profondit\u00e0 ipocentrale stimata per l'evento principale \u00e8 di circa 20\u00a0km.\nDi recente sono state effettuate indagini approfondite per identificarne la sorgente; l'ipotesi odierna pi\u00f9 accreditata \u00e8 quella del sistema Ibleo-Maltese, anche sulla scorta delle evidenze dello tsunami.\nNella cultura di massa.\nSu esso \u00e8 incentrata la leggenda di don Arcaloro, secondo la quale la mattina del 10 gennaio 1693 una strega disse al barone Arcaloro Scamaccache che l'indomani la citt\u00e0 di Catania avrebbe \"ballato senza musica\", ovvero che aveva sognato Sant'Agata la quale aveva tentato di implorare il Signore di salvare la citt\u00e0 dal terremoto, tuttavia Ges\u00f9 aveva negato la grazia per punire i peccati dei catanesi. Don Arcaloro si rifugi\u00f2 allora nella sua residenza di campagna, salvandosi.\nUn'altra leggenda \u00e8 relativa a Francesco Antonio Carafa, vescovo di Catania dal 1687 al 1692, che grazie alle sue preghiere avrebbe salvato Catania dal terremoto per due volte. Tuttavia, proprio dopo la sua morte avvenuta nel 1692, nulla pot\u00e9 evitare il terremoto dell'anno seguente. Come indicato sull'iscrizione scolpita sulla sua tomba situata nel Duomo di Catania: Naro, citt\u00e0 dell'Agrigentino, si dice, fu preservata dal terremoto e la popolazione vi riconobbe la palese protezione del suo grande Patrono San Calogero. Ogni anno si ricorda questo evento con una processione proprio l\u201911 gennaio.\nA Vittoria, nel Ragusano, sono concentrate due leggende riguardanti il terremoto. La prima riguarda la vecchia chiesa madre di San Giovanni Battista, rimasta distrutta nel terremoto, e la statua del Santo, ritrovata decapitata tra le macerie; secondo la tradizione popolare, il Santo protesse la citt\u00e0 dal sisma \"offrendo Chiesa e Capo all'Altissimo, per liberare la sua diletta Vittoria\". Un'altra parla invece di un'urna in cui i cittadini misero i nomi di tutti i Santi che si veneravano in quella zona; secondo la leggenda, il nome di San Giovanni Battista usc\u00ec tre volte, perci\u00f2 fu nominato patrono della citt\u00e0. Ogni anno, per ricordare l'evento, che a Vittoria cost\u00f2 la vita a 40 bambini, e tutte le altre vittime del Val di Noto, si celebra la Festa di San Giovanni di Gennaio. In molte altre citt\u00e0 della zona interessata dal sisma, l'11 gennaio di ogni anno si celebra la festa del Patrocinio, per ringraziare il Santo Patrono per la sua intercessione in occasione del terremoto."}
{"id": "41333", "revid": "35565", "url": "https://it.wikipedia.org/wiki?curid=41333", "title": "Indirizzo ip", "text": ""}
{"id": "41334", "revid": "30610", "url": "https://it.wikipedia.org/wiki?curid=41334", "title": "Lingua isolante", "text": "Una lingua isolante (o \"analitica\") \u00e8 una lingua quasi totalmente priva di morfologia; detto altrimenti, i suoi termini sono quasi totalmente privi di declinazioni e flessioni.\nIndicando il morfema come la minima unit\u00e0 che definisca un significato (come prefissi e desinenze), ne consegue che nelle lingue isolanti le parole non sono scomponibili in unit\u00e0 morfologiche pi\u00f9 piccole. Queste lingue non si esprimono tramite modificazione delle parole, bens\u00ec attraverso la posizione che esse occupano all'interno della frase.\nAttualmente, la lingua pi\u00f9 parlata tra quelle interamente isolanti \u00e8 lo Yoruba. Una diffusa lingua isolante \u00e8 il cinese. Da notare che anche l'inglese, storicamente flessivo sintetico, nella sua evoluzione ha sviluppato spiccate caratteristiche isolanti."}
{"id": "41344", "revid": "339392", "url": "https://it.wikipedia.org/wiki?curid=41344", "title": "Contea del Donegal", "text": ""}
{"id": "41347", "revid": "287204", "url": "https://it.wikipedia.org/wiki?curid=41347", "title": "Michael Gross", "text": ""}
{"id": "41349", "revid": "1226", "url": "https://it.wikipedia.org/wiki?curid=41349", "title": "Zoologo", "text": ""}
{"id": "41350", "revid": "466539", "url": "https://it.wikipedia.org/wiki?curid=41350", "title": "Michael Gross (attore)", "text": "Biografia.\n\u00c8 noto principalmente per aver interpretato il ruolo di Steven Keaton nella serie televisiva \"Casa Keaton\" negli anni ottanta e per aver recitato nella fortunata serie di film \"Tremors\", serie in cui interpreta il ruolo di Burt Gummer, un paramilitare patito delle armi. Ai sette film della serie si \u00e8 aggiunta anche una serie televisiva in 13 episodi, alla quale Gross ha preso parte. Ha interpretato il padre di John Carter in \"E.R. - Medici in prima linea\", e il padre di Ted Mosby in \"How I Met Your Mother\".\nVita privata.\nDal 2 giugno 1984 Gross \u00e8 sposato con la direttrice del casting Elza Bergeron, da cui ha avuto due figli, Theodore e Katharine."}
{"id": "41351", "revid": "2", "url": "https://it.wikipedia.org/wiki?curid=41351", "title": "Zentralrat der Muslime in Deutschland", "text": ""}
{"id": "41352", "revid": "70935", "url": "https://it.wikipedia.org/wiki?curid=41352", "title": "Province dell'Irlanda", "text": "Le province dell'Irlanda (; ) sono entit\u00e0 storiche dell'isola d'Irlanda la cui attuale delimitazione territoriale risale alla codifica del 1610 operata da Giacomo I d'Inghilterra: fino a tale data di numero fluttuante, Giacomo ne fiss\u00f2 il numero a quattro (Connacht, Leinster, Munster e Ulster) accorpando la quinta, Meath, a Leinster.\nProprio il fatto che prima di tale data le province fossero cinque (in lingua irlandese \"c\u00faige\" significa \"quinto\") fece s\u00ec che il termine passasse a indicare la suddivisione provinciale.\nOggi le quattro province dell'Irlanda non hanno alcun valore amministrativo o legale, esistendo solo per ragioni culturali, come per esempio quali suddivisioni delle federazioni sportive che rappresentano l'intera isola.\nTre delle quattro province (Connacht, Leinster e Munster) ricadono interamente sotto la giurisdizione della Repubblica d'Irlanda, mentre l'Ulster \u00e8 ripartito tra questa e il Regno Unito: per la precisione, tre delle nove contee sono nella Repubblica, mentre le sei contee storiche che formano l'Irlanda del Nord sotto sovranit\u00e0 britannica sono anch'esse state amministrativamente abrogate e sostituite da 11 distretti.\nIn tempi moderni, bandiere raffiguranti i vessilli delle quattro province sono utilizzate per evitare controversie politiche laddove, in contesto internazionale per lo pi\u00f9 sportivo, l'Irlanda sia rappresentata come isola e non come una o l'altra delle entit\u00e0 amministrative in cui \u00e8 suddivisa: \u00e8 il caso per esempio del rugby a 15, in cui n\u00e9 la bandiera nazionale irlandese n\u00e9 quella del Regno Unito sono utilizzate per accompagnare la squadra.\nStoria.\nOriginariamente le province erano cinque, ma con il passare del tempo la pi\u00f9 piccola, Meath, venne assorbita da Leinster. Il termine irlandese \"c\u00faige\" (provincia) significa \"quinto\", e riflette la suddivisione originaria.\nDurante il periodo d'oro dell'Irlanda, queste province erano poco pi\u00f9 che regni federati in maniera non stringente e con confini abbastanza flessibili, ma in tempi moderni sono state associate a gruppi di contee specifiche.\nLe province vennero soppiantate dall'attuale sistema delle contee dopo l'occupazione inglese del XII secolo.\nDopo la Partizione d'Irlanda, circa 2/3 dell'Ulster divennero l'odierna Irlanda del Nord.\nSi pu\u00f2 notare come le quattro squadre irlandesi del Pro 14 di rugby a 15 rappresentino le quattro province dell'isola.\nCultura di massa.\nIl brano musicale \"Ireland's Call\", composto nel 1995 dal nordirlandese Phil Coulter per dare alla nazionale dell'Isola un inno unificato da eseguire in particolare per le gare fuori dalla Repubblica, fa in due strofe riferimento alle quattro province: in quella di apertura recita: \u00abGiunge il giorno e giunge l'ora / giunge la forza e la gloria / Siamo qui a rispondere alla chiamata del nostro Paese / dalle quattro fiere province d'Irlanda\u00bb.\nSuccessivamente altre rappresentative sportive espressione di tutta l'Irlanda adottarono \"Ireland's Call\" come proprio inno rappresentativo."}
{"id": "41354", "revid": "125827654", "url": "https://it.wikipedia.org/wiki?curid=41354", "title": "Network address translation", "text": "Nel campo delle reti telematiche, il network address translation o NAT, ovvero \"traduzione degli indirizzi di rete\", conosciuto anche come network masquerading, \u00e8 una tecnica che consiste nel modificare gli indirizzi IP contenuti negli header dei pacchetti in transito su un sistema che agisce da router all'interno di una comunicazione tra due o pi\u00f9 host.\nSono molto note anche alcune tipologie specifiche di NAT, come l'\"IP masquerading\" e il \"port forwarding\".\nDescrizione.\nTipi di NAT.\nIl NAT \u00e8 spesso implementato dai router e dai firewall.\nSi pu\u00f2 distinguere tra \"source NAT\" (SNAT) e \"destination NAT\" (DNAT), a seconda che venga modificato l'indirizzo sorgente o l'indirizzo destinazione del \"pacchetto che inizia una nuova connessione\".\nI pacchetti che viaggiano in senso opposto verranno modificati in modo corrispondente, in modo da dare ad almeno uno dei due computer che stanno comunicando l'illusione di parlare con un indirizzo IP diverso da quello effettivamente utilizzato dalla controparte.\nPer implementare il NAT, un router ha quindi bisogno di effettuare il tracciamento delle connessioni, ovvero di tenere traccia di tutte le connessioni che lo attraversano. Per \"connessione\" in questo contesto si intende un flusso bidirezionale di pacchetti tra due host, identificati da particolari caratteristiche a livelli superiori a quello di rete (IP): \nSource NAT.\nNel source NAT, le connessioni effettuate da uno o pi\u00f9 computer vengono alterate in modo da presentare verso l'esterno uno o pi\u00f9 indirizzi IP diversi da quelli originali. Quindi chi riceve le connessioni le vede provenire da un indirizzo diverso da quello utilizzato da chi effettivamente le genera.\nMotivazioni.\nStoricamente il NAT si \u00e8 affermato come mezzo per ovviare alla scarsit\u00e0 di indirizzi IP pubblici disponibili, soprattutto in quei paesi che, a differenza degli USA, hanno meno spazio di indirizzamento IP allocato pro-capite.\nIP masquerading o PAT (Port Address Translation).\nViene detto IP masquerading (a volte NAT dinamico) un caso particolare di source NAT, in cui le connessioni generate da un insieme di computer vengono \"presentate\" verso l'esterno con un solo indirizzo IP. La tecnica \u00e8 detta anche \"Port Address translation\" (PAT), \"IP Overloading\" o NAPT (Network Address and Port Translation), in quanto vengono modificati non solo gli indirizzi IP ma anche le porte TCP e UDP delle connessioni in transito. Tale tecnica viene codificata nella RFC2663, col nome di \"Network Address Port Translation (NAPT)\".\nI Network Address and Port Translation sono quindi Network Address Translation ai quali viene aggiunta la funzione di tradurre anche le porte e, quindi, dare una diversa e dinamica mappatura delle porte rispetto a quella vista dall'esterno. Quando un software chiede l'uso di una determinata porta, che risulta chiusa, il NAPT entra in funzione, traducendola e reindirizzandola su una seconda porta aperta.\nCon questa mappatura ci si riserva la possibilit\u00e0 di utilizzare un software anche da remoto ma senza aprire porte che potrebbero essere soggette ad eventuali attacchi di virus o aggressori.\nQuesto metodo prevede di individuare una rete \"interna\" (che tipicamente utilizza indirizzi IP privati) ed una \"esterna\" (che tipicamente utilizza indirizzi IP pubblici), e permette di gestire solo connessioni che siano originate da host della rete \"interna\".\nCiascuna connessione TCP o UDP viene gestita individualmente: quando la connessione viene iniziata, la porta sorgente originale pu\u00f2 essere modificata, e il router NAT mantiene una tabella di corrispondenze tra porte sull'indirizzo esterno e corrispondenti porte e indirizzi IP privati. Quando riceve un pacchetto TCP o UDP sull'indirizzo IP esterno, consulta la tabella per sapere a quale host interno e su quale porta inviarlo. Il router NAT deve quindi tenere traccia di tutte le connessioni TCP e UDP attive tra la rete interna e quella esterna (e preoccuparsi di eliminare le voci inutilizzate da questa tabella mediante un meccanismo di scadenza). Alcune implementazioni modificano sistematicamente le porte sorgente di tutte le connessioni, utilizzando tipicamente numeri di porte molto alti (tipicamente sopra 61000), altre tendono a mantenere i numeri di porta originali, e li modificano solo se un numero di porta sorgente \u00e8 utilizzato da due host contemporaneamente.\nQuesta tecnica \u00e8 spesso usata per collegare le Intranet (reti private sviluppate sul modello di Internet) ad Internet, permettendo di mantenere un piano di indirizzamento IP che non permetterebbe la connessione diretta ad internet, di risparmiare indirizzi IP pubblici e di \"nascondere\" all'esterno una rete privata. In una intranet, gli host utilizzano normalmente indirizzi IP privati, e necessitano di un dispositivo che possa effettuare la traduzione da indirizzo IP privato (valido nella sola Intranet) ad indirizzo IP pubblico (quindi utilizzabile in Internet): questo dispositivo pu\u00f2 essere un host multicollegato che effettui relaying a livello 3 oppure un tipico router.\nAlcuni host possono, per\u00f2, avere la necessit\u00e0 di utilizzare un proprio ben determinato indirizzo pubblico in uscita pur conservando il proprio indirizzo privato. In questo caso tramite il NAT statico si pu\u00f2 fare una mappatura 1:1 in cui \u00e8 garantito il mascheramento ma l'unicit\u00e0 dell'host in uscita permette di tradurre solamente l'indirizzo IP sorgente lasciando inalterata la porta TCP/UDP (questa tecnica \u00e8 chiamata NAT 444).\nDestination NAT.\nNel destination NAT, le connessioni effettuate da uno o pi\u00f9 computer vengono alterate in modo da venire redirette verso indirizzi IP diversi da quelli originali. Quindi chi effettua le connessioni si collega in realt\u00e0 ad un indirizzo diverso da quello che seleziona.\nDouble NAT.\nTalvolta \u00e8 necessario far comunicare tra loro due LAN, entrambe connesse ad Internet tramite \"IP masquerading\" (ad esempio, due sedi di una stessa azienda). In questi casi viene generalmente utilizzata una VPN (Virtual Private Network) tra i due router che connettono le reti ad Internet, indirizzando sulla VPN il traffico tra le due LAN.\nIn alcuni casi per\u00f2 capita che le LAN utilizzino gli stessi range di indirizzi IP, quindi non \u00e8 possibile collegarle direttamente, ma sarebbe necessario \"rinumerare\" una delle due reti, ovvero riassegnare indirizzi IP in una diversa sottorete a tutti gli host. \nQuesta operazione \u00e8 normalmente faticosa, comporta disservizi e spese, per cui spesso si preferisce ricorrere a configurazioni di \"double NAT\", che nascondono reciprocamente le due reti, permettendo loro di comunicare come se non usassero indirizzi IP sovrapposti.\nLe configurazioni di double NAT possono essere descritte come combinazioni di Source e Destination NAT.\nProblematiche.\nIl NAT non \u00e8 ben visto dai puristi delle reti, in quanto mina profondamente la semplicit\u00e0 di IP, e in particolare viola il principio della comunicazione \"da qualsiasi host a qualsiasi host\" (\"any to any\"). Questa critica \"filosofica\" si ripercuote in conseguenze pratiche:"}
{"id": "41359", "revid": "1226", "url": "https://it.wikipedia.org/wiki?curid=41359", "title": "Antiutopia", "text": ""}
{"id": "41360", "revid": "22475", "url": "https://it.wikipedia.org/wiki?curid=41360", "title": "Luigi Tarantino", "text": "Palmar\u00e8s.\nIn carriera ha conseguito i seguenti risultati:"}
{"id": "41361", "revid": "1851848", "url": "https://it.wikipedia.org/wiki?curid=41361", "title": "Giampiero Pastore", "text": "\u00c8 laureato in giurisprudenza, ed esercita come avvocato.\nPalmar\u00e8s.\nIn carriera ha conseguito i seguenti risultati:"}
{"id": "41362", "revid": "24989", "url": "https://it.wikipedia.org/wiki?curid=41362", "title": "Slieve League", "text": ""}
{"id": "41364", "revid": "2178", "url": "https://it.wikipedia.org/wiki?curid=41364", "title": "Malin Head", "text": ""}
{"id": "41368", "revid": "124493754", "url": "https://it.wikipedia.org/wiki?curid=41368", "title": "Membranofoni", "text": "I membranofoni sono una classe di strumenti musicali il cui suono \u00e8 prodotto dalla vibrazione di una membrana tesa. Si suddividono in due categorie:\ni tamburi e i mirlitons.\nTamburi.\nAlla prima appartengono quegli strumenti in cui la membrana viene posta in vibrazione in vari modi.\nPossiamo caratterizzare i tamburi anche per quale membrana viene utilizzata: bipelle se si percuotono entrambe le membrane e monopelle se se ne percuote solo una, per la chiusura o apertura del fusto e per la forma dei fusti. In questo caso, per esempio, si possono individuare vari tipi:\nMirlitons.\nAlla seconda categoria, detta dei mirlitons, appartengono gli strumenti in cui la membrana \u00e8 posta in vibrazione mediante la vibrazione delle corde vocali dell'esecutore in modo da modificarne il timbro. Per esempio i \"mirlitons\" europei, il \"pettine e carta velina\", il \"kazoo e\" alcuni richiami per uccelli."}
{"id": "41371", "revid": "1534511", "url": "https://it.wikipedia.org/wiki?curid=41371", "title": "Ramo orizzontale", "text": "Il ramo orizzontale (o bracco orizzontale o HB, acronimo dell'inglese \"Horizontal Branch\") \u00e8 uno stadio dell'evoluzione delle stelle di massa media e piccola, che segue quello del ramo delle giganti rosse. L'accensione dell'elio, che avviene nelle stelle che raggiungono l'apice del ramo delle giganti rosse, determina una sostanziale modifica della struttura stellare che si traduce in una diminuzione della luminosit\u00e0, nella contrazione della stella e in un conseguente aumento della temperatura superficiale. Le stelle del ramo orizzontale ricavano la loro energia dalla fusione dell'elio in carbonio nel nucleo e dalla fusione dell'idrogeno in elio in un guscio che circonda il nucleo.\nIl ramo orizzontale fu scoperto studiando la fotometria degli ammassi globulari, mentre era assente in quella degli ammassi aperti che erano stati studiati fino ad allora. Il ramo orizzontale deriva il suo nome dal fatto che negli ammassi di stelle di bassa metallicit\u00e0, come gli ammassi globulari, le stelle del ramo si dispongono in una linea pi\u00f9 o meno orizzontale sul diagramma H-R.\nEvoluzione.\nNelle stelle di sequenza principale di massa media e piccola la fusione dell'idrogeno in elio aumenta costantemente la concentrazione di elio nel nucleo. La velocit\u00e0 di tale processo \u00e8 determinata da vari fattori, ma quello primario \u00e8 la massa della stella stessa. Quando la concentrazione di elio raggiunge un certo limite, il nucleo non \u00e8 pi\u00f9 in grado di sostenere reazioni nucleari, che pertanto migrano in un guscio esterno al nucleo. Nelle stelle di massa inferiore a il nucleo diventa degenere e non contribuisce alla produzione di energia, ma continua a incrementare la sua massa e la sua temperatura mano a mano che la fusione dell'idrogeno nel guscio produce nuovo elio.\nSe la stella ha una massa di almeno , il nucleo raggiunge a un certo punto temperature atte alla fusione dell'elio in carbonio mediante il processo tre alfa. L'accensione dell'elio avviene in una regione del nucleo e produce un immediato aumento della temperatura. Nella materia non degenere un aumento di temperatura causa un aumento di pressione del gas e la sua espansione. Tuttavia nella materia degenere l'aumento di temperatura non si traduce in un aumento di pressione, sicch\u00e9 il nucleo inizialmente non si espande. Ma poich\u00e9, inoltre, l'efficienza del processo tre alfa dipende esponenzialmente dalla temperatura, l'aumento di temperatura causa un aumento rapidissimo delle reazioni di fusione, che a loro volta producono un nuovo aumento della temperatura e un'ulteriore accelerazione delle reazioni di fusione. Di conseguenza, il flash dell'elio libera in pochi secondi una grande quantit\u00e0 di energia, che tuttavia viene assorbita dal plasma circostante il nucleo e si traduce solo nell'espansione del guscio non degenere di idrogeno che circonda il nucleo, non producendo effetti visibili nell'esterno della stella. Quando, in tempi brevissimi, la temperatura del nucleo raggiunge , la pressione termica diventa dominante e ci\u00f2 rimuove lo stato degenere del nucleo, che pertanto si espande, diminuendo in tal modo la sua temperatura e la sua produzione di energia.\nIn seguito al flash dell'elio la stella raggiunge un nuovo equilibrio. Poich\u00e9 l'astro tende a conservare la sua energia totale e quindi sia la sua energia potenziale gravitazionale che la sua energia termica, ogni contrazione del nucleo deve accompagnarsi a un'espansione delle zone superficiali della stella in modo da conservare l'energia potenziale gravitazionale totale; inoltre a un aumento della temperatura del nucleo deve corrispondere una diminuzione della temperatura delle zone superficiali in modo da conservare l'energia termica totale. L'espansione del nucleo in seguito al flash dell'elio e la conseguente diminuzione di temperatura corrispondono pertanto a una contrazione del volume totale della stella e a un aumento della sua temperatura superficiale. La stella migra quindi in una zona del diagramma H-R pi\u00f9 prossima alla sequenza principale, anche se la sua luminosit\u00e0 \u00e8 molto pi\u00f9 elevata delle stelle di sequenza principale di corrispondente massa. Le stelle di massa media e piccola che fondono l'elio in carbonio nei loro nuclei e l'idrogeno in elio in un guscio che circonda il nucleo, si dicono appartenere non pi\u00f9 al ramo delle giganti rosse, ma al ramo orizzontale. Il nome di ramo orizzontale deriva dal fatto che le stelle in questa fase evolutiva occupano una striscia pi\u00f9 o meno orizzontale nel diagramma H-R di ammassi di stelle di bassa metallicit\u00e0, come gli ammassi globulari.\nMorfologia del ramo orizzontale.\nLa morfologia del ramo orizzontale deriva dal fatto che tutte le stelle di massa media o piccola (&lt;) hanno un nucleo di massa uguale (circa ) e pertanto tendono ad avere tutte la stessa luminosit\u00e0 (fra i 20 e i 50\u00a0L\u2609). La differente temperatura superficiale e, di conseguenza, il loro diverso colore si deve invece ad altri fattori.\nL'estremit\u00e0 destra del ramo orizzontale tende a sovrapporsi con il ramo delle giganti rosse e ad essere difficilmente distinguibile da esso. Questa sezione del ramo viene chiamata in inglese \"red clump\" (letteralmente: \"gruppo rosso\"). Essa \u00e8 popolata da stelle relativamente massicce e ricche di metalli. Essendo massicce, l'inviluppo di idrogeno che circonda il nucleo \u00e8 pi\u00f9 spesso e la stella presenta maggiori dimensioni.\nL'estremit\u00e0 sinistra del ramo \u00e8 invece popolata da stelle povere di metalli e di massa inferiore rispetto a quelle dell'estremit\u00e0 destra. Essendo meno massicce, l'inviluppo di idrogeno che circonda il nucleo \u00e8 pi\u00f9 sottile e la stella presenta dimensioni inferiori. La maggiore sottigliezza dello strato di idrogeno e la sua minore opacit\u00e0 dovuta alla povert\u00e0 dei metalli fanno s\u00ec che queste stelle abbiano temperature superficiali superiori a quelle dell'estremit\u00e0 destra del ramo, tanto da poter essere classificate come delle giganti blu. Esse si pongono infatti nelle vicinanze della sequenza principale, anche se sono molto pi\u00f9 luminose delle stelle di sequenza principale che hanno la loro stessa massa.\nI diagrammi H-R degli ammassi globulari presentano spesso un ramo orizzontale con un evidente vuoto fra l'estremit\u00e0 destra e quella sinistra, che potrebbe suggerire scorrettamente che non esistono stelle che popolano questa zona del diagramma H-R. In effetti, la striscia di instabilit\u00e0 incrocia il ramo orizzontale proprio nella sua parte centrale, sicch\u00e9 le stelle di questa regione pulsano e sono variabili, in particolare variabili RR Lyrae. Si tratta di stelle aventi una massa medio-piccola (circa ) e di popolazione II. Hanno periodi 0,2-1,1 giorni e la loro luminosit\u00e0 varia da 0,2 a 2 magnitudini. Per stabilire la luminosit\u00e0 media di una stella variabile sono richiesti lunghi periodi di osservazione dedicati, che non sono pensabili nella ricostruzione dei diagrammi H-R di interi ammassi globulari. Di conseguenza, le stelle variabili sono di solito escluse dalle rappresentazioni grafiche degli ammassi sui diagrammi, a causa della scarsit\u00e0 dei dati disponibili. Da qui, il vuoto che molto spesso \u00e8 visibile fra le due estremit\u00e0 del ramo in molti grafici H-R degli ammassi globulari.\nFattori che determinano la morfologia del ramo.\nI due fattori fondamentali che modellano la morfologia del ramo orizzontale sono la massa delle stelle che lo compongono e la loro metallicit\u00e0. Nelle stelle con metallicit\u00e0 solare o superiore, la presenza di elementi pesanti produce un'opacit\u00e0 dell'inviluppo di idrogeno, che finisce per distenderlo indipendentemente dalla sua massa. Di conseguenza, queste stelle tendono ad avere temperature superficiali relativamente basse e a far parte del \"red clump\". Se le stelle hanno invece metallicit\u00e0 pi\u00f9 bassa, come avviene per quelle appartenenti agli ammassi globulari, allora tendono a occupare diverse posizioni nel ramo a seconda della massa, disponendosi le pi\u00f9 massicce nella sezione destra del ramo e quelle meno massicce nella sezione sinistra. La morfologia del ramo varia da ammasso globulare ad ammasso globulare a seconda della porzione di stelle che occupano le due estremit\u00e0 e la zona delle variabili RR Lyrae.\nI fattori che determinano le differenze nelle morfologie del ramo orizzontale degli ammassi globulari rappresentano un problema di lunga data dell'astrofisica stellare. Come si \u00e8 detto, la composizione chimica \u00e8 un fattore, avendo gli ammassi globulari pi\u00f9 poveri di metalli rami orizzontali maggiormente spostati verso il blu. Tuttavia, esistono coppie di ammassi globulari che hanno la stessa metallicit\u00e0 ma diverse morfologie del ramo orizzontale: un esempio \u00e8 la coppia formata da NGC 288 (che ha un ramo orizzontale molto blu) e NGC 362 (che lo ha abbastanza rosso).\nCi deve essere quindi quello che \u00e8 stato chiamato un \"secondo parametro\", che \u00e8 responsabile della diversa disposizione delle stelle sul ramo a parit\u00e0 di metallicit\u00e0. \nUna delle proposte \u00e8 stata quella di identificare il secondo parametro con la rotazione stellare. L'idea \u00e8 che differenti velocit\u00e0 di rotazione influenzino poco l'evoluzione di una stella quando \u00e8 nella sequenza principale, ma che diventino invece importanti quando raggiungono l'apice del ramo delle giganti rosse, se il nucleo di elio degenerato, contraendosi, accelera la sua velocit\u00e0 di rotazione, differenziandola da quella della superficie stellare. Una maggiore velocit\u00e0 di rotazione del nucleo pu\u00f2 ritardare il flash dell'elio e permette alla stella di ascendere maggiormente nel ramo delle giganti rosse, perdendo maggiori quantit\u00e0 di massa. Quando il flash dell'elio si innesca, la stella, essendo meno massiccia, si posizioner\u00e0 nella zona blu del ramo orizzontale. Se il fenomeno della rotazione differenziale non interviene, la stella perder\u00e0 meno massa e si posizioner\u00e0 nella zona rossa del ramo.&lt;br&gt; \nEsistono tuttavia ipotesi alternative riguardo al secondo parametro, che lo identificano o con l'et\u00e0 dell'ammasso globulare (gli ammassi globulari pi\u00f9 vecchi avrebbero un ramo orizzontale pi\u00f9 blu), oppure con il contenuto di elio (un maggiore contenuto renderebbe pi\u00f9 blu il ramo) o con l'abbondanza di altri elementi chimici. \u00c8 probabile che pi\u00f9 di uno di questi fattori abbia un ruolo nella determinazione della morfologia del ramo orizzontale.\nL'estremo blu del ramo orizzontale.\nL'estremit\u00e0 sinistra del ramo orizzontale, formata dalle stelle pi\u00f9 calde e quindi dal colore pi\u00f9 blu, presenta delle caratteristiche peculiari e non ancora comprese pienamente. In primo luogo, tale estremit\u00e0 del ramo \u00e8 molto lunga e si estende oltre la sequenza principale, alla sua sinistra, fino a temperature molto alte (), tanto che queste stelle vengono classificate come stelle subnane. In secondo luogo, il ramo occidentale termina spesso con una \"coda blu\", formata da stelle calde aventi una luminosit\u00e0 minore delle altre appartenenti al ramo, o con un \"gancio blu\", formato da stelle aventi luminosit\u00e0 superiori a quelle appartenenti al ramo. L'estremit\u00e0 blu del ramo, chiamata \"ramo orizzontale esteso\" (in inglese \"Extended Horizontal Branch\") o \"ramo orizzontale estremo\" (in inglese \" Extreme Horizontal Branch\", abbreviato con EHB) \u00e8 quindi popolata da stelle con temperature molto pi\u00f9 alte di quanto ci si aspetterebbe da una normale stella che fonde l'elio nel suo nucleo. Sono state quindi proposte diverse teorie per spiegare la loro formazione.\nUna buona parte delle stelle che popolano l'EHB sono interpretate come stelle che fondono l'elio in carbonio nei loro nuclei e che hanno quasi completamente perso il loro inviluppo di idrogeno. Per questo aspetto sono simili alle stelle di Wolf-Rayet sebbene siano molto meno massicce e luminose di queste ultime. La loro massa infatti si aggira mediamente intorno a . Sono state proposte diverse ragioni per cui una stella a questo stadio pu\u00f2 perdere cos\u00ec ingenti quantit\u00e0 di idrogeno. \u00c8 stato osservato che le stelle dell'EHB appartengono in percentuale maggiore del normale a sistemi doppi. Un'ipotesi \u00e8 che quindi la stella dell'EHB abbia trasferito buona parte del suo inviluppo alla compagna durante la sua ascesa lungo il ramo delle giganti rosse. Tuttavia, un numero significativo di stelle appartenenti all'EHB sono sicuramente singole e la spiegazione della loro evoluzione \u00e8 pi\u00f9 problematica. Un possibile scenario \u00e8 quello della fusione di due che riaccendono le reazioni di fusione. Altri scenari ipotizzati sono la fusione di una gigante rossa con una stella di piccola massa o con una nana bruna, che porterebbe a un'accelerazione del moto di rotazione della gigante e a una conseguente perdita di massa, oppure la fusione di una nana bianca all'elio con una stella di piccola massa che fonde idrogeno, che porterebbe a una stella composta soprattutto da elio con sottile inviluppo di idrogeno. Sono stati proposti anche scenari che non prevedono l'interazione di due stelle, ma evoluzioni stellari non standard, che prevedono un'ingente perdita di massa durante la fase di gigante rossa, dovuta a una veloce rotazione e a un intenso vento stellare, e a un conseguente flash dell'elio che finisce per mischiare il sottile strato di idrogeno rimasto con il materiale presente nel nucleo stellare.\nA causa dell'ingente perdita di massa subita, le stelle appartenenti all'EHB sono destinate a non ascendere il ramo asintotico delle giganti ma a diventare direttamente delle nane bianche."}
{"id": "41372", "revid": "104485", "url": "https://it.wikipedia.org/wiki?curid=41372", "title": "Imbustamento", "text": "Imbustamento (o \"incapsulamento\"), nelle reti di calcolatori, \u00e8 un termine che indica l'operazione, spesso ripetuta pi\u00f9 volte, di inserimento di un payload di un certo livello N dello strato architetturale tra dati di controllo (intestazioni o header) di livello N-1. Il risultato \u00e8 un pacchetto di livello N-1, che diventa quindi il carico utile per il protocollo di rete di livello N-2, e cos\u00ec via.\nDescrizione.\nIn tali reti infatti i dati informativi da trasmettere sono suddivisi in segmenti finiti chiamati pacchetti costituiti da dati di controllo (\"PCI Protocol Control Information\" ovvero intestazione e checksum) e dai dati veri e propri (carico utile o \"payload\" o \"SDU Service Data Unit\"). Le intestazioni sono aggiunte in ciascuno strato da ciascun protocollo di rete utilizzato nella comunicazione.\nAd ogni livello un protocollo di rete aggiunge alla rete funzioni di complessit\u00e0 via via crescenti, basandosi sui servizi offerti dai livelli inferiori. Questo \u00e8 il meccanismo principale di modularizzazione del software nelle telecomunicazioni.\nAd esempio, una pagina web viene imbustata in intestazioni HTTP (protocollo applicativo) per essere trasmessa su una connessione TCP (protocollo di trasporto, livello 4). TCP si occupa di segmentare il flusso di dati in pacchetti di dimensione adatta alla rete sottostante, aggiunge ad ogni pacchetto le sue intestazioni, e li passa a IP (protocollo di rete, livello 3). IP aggiunge a sua volta la propria intestazione e la passa al protocollo di rete locale, ad esempio Ethernet. Ethernet aggiunge le proprie intestazioni e passa il pacchetto (trama) da trasmettere al trasmettitore, il quale li invia sul mezzo fisico (ad esempio, un cavo in rame).\nAnalizzando il pacchetto (con uno sniffer), vedremo prima l'intestazione ethernet (con tra l'altro MAC address sorgente e destinazione), poi l'intestazione IP (con indirizzo IP sorgente e destinazione), poi quella TCP (porte sorgente e destinazione, numeri di sequenza e altro), poi l'intestazione HTTP (richiesta del client e risposta del server), e infine un pezzo del contenuto della pagina (tipicamente scritto in HTML).\nIn ricezione, avviene il processo inverso: a partire dai livelli pi\u00f9 bassi ogni protocollo analizza il proprio header, compie le operazioni di elaborazione/controllo preposte, ed infine passa al protocollo di livello superiore quello che per lui \u00e8 carico utile.\nOperazioni di imbustamento sono spesso effettuate anche quando, all'attraversare dispositivi di rete che si interfacciano tra segmenti di rete eterogenei ovvero funzionanti con protocolli di comunicazione diversi, si ha la necessit\u00e0 di un cambiamento di protocollo (\"protocol switching\"): per ovvi motivi di semplicit\u00e0 di implementazione il pacchetto di ingresso \u00e8 incapsulato nel rispettivo pacchetto di uscita del nuovo protocollo di trasporto.\nSpesso nell'implementazione reale di una rete di telecomunicazioni il meccanismo dell'incapsulamento consente di accoppiare pi\u00f9 protocolli di uno stesso strato in soluzioni studiate ad hoc che offrono determinati vantaggi nella particolare situazione d'interesse (tunneling)."}
{"id": "41374", "revid": "438678", "url": "https://it.wikipedia.org/wiki?curid=41374", "title": "Le cinque variazioni", "text": "Le cinque variazioni (\"De fem bensp\u00e6nd\") \u00e8 un film del 2003 diretto da Lars von Trier.\nTrama.\nLars von Trier incontra il suo amico J\u00f8rgen Leth, regista di lunga data, e gli propone di girare cinque variazioni di un suo vecchio successo del passato, \"Det perfekte menneske\" (1967): ogni variazione, per\u00f2, dovr\u00e0 sottostare a ferree regole imposte da von Trier stesso. J\u00f8rgen Leth accetta di buon grado, ed anche se durante la lavorazione mostra sgomento per la difficolt\u00e0 crescente delle regole, affronta la prova e lavora con lo stile di un regista consumato.\nIl film.\nLe cinque variazioni (\"The 5 Obstructions\" \u00e8 il titolo internazionale) nasconde, sotto la veste del documentario, sia un omaggio che Lars von Trier vuol fare all'amico regista J\u00f8rgen Leth, sia una discussione profonda sul significato di cinema e dell'essere regista.\nJ\u00f8rgen Leth, con la sua notevole carriera registica (40 film in 40 anni), rimane sempre distaccato e professionalmente impeccabile: affronta a cuor leggero le regole impostegli con perfidia crescente dall'amico von Trier. Ma quest'ultimo non lo fa per sadico divertimento, bens\u00ec per mettere in difficolt\u00e0 se non proprio in imbarazzo l'amico regista.\nPer von Trier il cinema \u00e8 un'esperienza talmente catartica, che ha bisogno di regole ferree per potersi autodisciplinare (le regole che si vedono nel film ricordano molto il Dogma 95, una delle varie raccolte di regole che il regista ha creato nel corso degli anni). Leth invece affronta ogni film con grande professionalit\u00e0 ed un distacco che non va confuso con l'indifferenza. Leth non vuole \"cadere\" come vorrebbe von Trier, esperienza che, come dice proprio quest'ultimo, lascerebbe su di lui dei \"segni\" e gli permetterebbe di crescere.\nVolendo operare una piccola generalizzazione, si potrebbe dire che Leth mette nei film ci\u00f2 che gli piace, von Trier ci\u00f2 che \"non\" gli piace, proprio per esorcizzarlo. Due visioni differenti ma confluenti di cinema, che trovano la massima espressione nelle varie discussioni che i due hanno nel corso del film.\nIl film viene presentato al Toronto Film Festival l'11 settembre 2003, mentre la sua uscita ufficiale in Danimarca \u00e8 del 7 novembre 2003; arriva in Italia il 9 gennaio 2004.\nI due registi vengono candidati, senza vincere per\u00f2, all'European Film Awards, mentre vincono il Fipresci Prize del Motovun Film Festival (festival croato).\nRiconoscimenti.\nLa rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "41377", "revid": "438678", "url": "https://it.wikipedia.org/wiki?curid=41377", "title": "Commutazione di circuito", "text": ""}
{"id": "41378", "revid": "1543377", "url": "https://it.wikipedia.org/wiki?curid=41378", "title": "Commutazione di pacchetto", "text": " \nLa commutazione di pacchetto (in inglese \"packet switching\"), nelle telecomunicazioni, \u00e8 una tecnica di accesso multiplo a divisione di tempo, specificamente concepita per il trasporto di dati, utilizzata per condividere un canale di comunicazione tra pi\u00f9 nodi in modo non deterministico, suddividendo l'informazione da trasferire in pacchetti trasmessi individualmente e in sequenza, seguendo un meccanismo di instradamento dettato da relative \"tabelle di instradamento\". La commutazione di pacchetto trova applicazione nelle reti di calcolatori e pi\u00f9 in generale nelle reti di telecomunicazione. Esempi di reti basate sulla commutazione di pacchetto sono le reti locali di calcolatori e Internet.\nDescrizione.\nStoricamente la commutazione di pacchetto fu concepita nei primi anni sessanta, in un contesto di guerra fredda, come soluzione al problema di garantire la sopravvivenza di una rete di telecomunicazioni in seguito ad un attacco nucleare. L'idea di base consiste nel suddividere l'informazione in entit\u00e0 elementari (i \"pacchetti\") che poi vengono trasmesse e instradate individualmente e teoricamente ognuna in modo indipendente per essere poi riassemblate nel punto di destinazione. L'instradamento dei pacchetti avviene usando in ogni nodo della rete apposite tabelle di tipo dinamico, dette \"tabelle di routing\", che ad ogni pacchetto ricevuto su una interfaccia associano la corrispondente interfaccia di uscita verso il nodo successivo. La determinazione dell'interfaccia di uscita viene stabilita in base a meccanismi di auto-apprendimento oppure tramite appositi protocolli di routing: in questo modo, nel caso in cui determinati collegamenti o \"link\" trasmissivi diventino inoperativi o inutilizzabili, \u00e8 possibile individuare un instradamento alternativo che assicuri la continuit\u00e0 e l'integrit\u00e0 della trasmissione.\nQuesto approccio consente anche un utilizzo pi\u00f9 efficiente della capacit\u00e0 trasmissiva di una rete rispetto alla commutazione di circuito, dove la comunicazione per poter avere luogo richiede l'instauramento preliminare di un circuito fisico la cui capacit\u00e0 \u00e8 interamente dedicata alla specifica comunicazione. Nella commutazione di pacchetto invece i circuiti fisici sono utilizzati solo per il tempo strettamente necessario alla trasmissione di un singolo pacchetto e sono subito disponibili per poter trasmettere un altro pacchetto appartenente a un segnale diverso. Ci\u00f2 consente un livello di condivisione del mezzo pi\u00f9 elevato.\nDi contro, a differenza delle reti a commutazione di circuito, nelle reti a commutazione di pacchetto il ritardo di trasferimento complessivo non \u00e8 fisso, ma varia a seconda del percorso seguito dal pacchetto e delle condizioni istantanee del traffico, inoltre non \u00e8 del tutto predicibile a priori il percorso che seguir\u00e0 il pacchetto. Oltre a ci\u00f2, data la natura non continuativa della trasmissione e l'utilizzo condiviso, insorge anche la necessit\u00e0 di controllare la congestione nel caso di concorrenza trasmissiva da sorgenti differenti o di richiesta elevata di banda da parte di pi\u00f9 sorgenti contemporaneamente.\nPer le sue caratteristiche, la commutazione di pacchetto pone quindi un problema nel caso sia necessaria una disponibilit\u00e0 garantita di banda o nelle trasmissioni \"real time\" come le comunicazioni vocali tipiche della telefonia (che richiedono ritardi molto limitati e prossimi allo zero) o quelle audio-video. Per affrontare questo aspetto viene sfruttata la possibilit\u00e0, gi\u00e0 prevista negli standard relativi, di assegnare livelli di priorit\u00e0 ai pacchetti, definendo in questo modo classi di qualit\u00e0 di servizio. Con questo meccanismo, i pacchetti a priorit\u00e0 pi\u00f9 elevata hanno la precedenza nell'accesso alla banda rispetto a quelli di priorit\u00e0 inferiore, che vengono quindi accodati e, in situazioni estreme, scartati in caso di forte congestione. Assegnando le priorit\u00e0 pi\u00f9 elevate ai pacchetti relativi alle informazioni pi\u00f9 sensibili ai ritardi o alla perdita di banda disponibile si possono in questo modo mantenere ritardi e perdite dei pacchetti entro i limiti accettabili dalle relative applicazioni.\nFunzionamento.\nStruttura generale del pacchetto.\nIn una rete a commutazione di pacchetto (PBN, \"Packet Based Network\") l'informazione da trasmettere viene suddivisa in pacchetti di dimensione abbastanza piccola; ad ognuno di essi viene aggiunta un'intestazione (\"header\") che precede il contenuto informativo vero e proprio, detto \"payload\". L\"'header\" contiene tutta l'informazione necessaria affinch\u00e9 il pacchetto possa essere identificato e inoltrato fino alla sua destinazione finale, ovvero l'indirizzo del destinatario, la sua posizione (numero di pacchetto) all'interno del flusso dell'informazione che viene trasferito pi\u00f9 tutta una serie di informazioni aggiuntive come ad esempio il livello di priorit\u00e0 del singolo pacchetto, la lunghezza del campo informativo, il tipo di informazione trasportata (per distinguere per esempio i pacchetti che trasportano contenuto informativo dai pacchetti che trasportano informazioni di protocollo o di altro tipo). I pacchetti vengono inviati individualmente attraverso la rete e grazie al numero di pacchetto vengono poi riassemblati nell'ordine originale quando arrivano sul nodo destinatario.\nAd ogni pacchetto viene inoltre aggiunta, tipicamente in coda al campo informativo vero e proprio, una parola di controllo individuale, calcolata sulla sequenza di bit che compongono il pacchetto stesso sfruttando un algoritmo il cui risultato consente di evidenziare la presenza di eventuali errori trasmissivi. Il nodo ricevente elabora i bit del pacchetto usando lo stesso algoritmo per calcolare autonomamente la parola di controllo e confrontarla con quella trasmessa insieme al pacchetto: se i risultati non coincidono, il pacchetto \u00e8 stato corrotto da errori trasmissivi e tipicamente viene scartato e non ritrasmesso verso il nodo successivo. La caratteristica comune a tutti gli algoritmi di controllo utilizzati \u00e8 che la probabilit\u00e0 che la parola di controllo ricevuta in presenza di errori trasmissivi coincida con la parola di controllo ricalcolata dal nodo ricevente \u00e8 praticamente nulla. Esistono alcuni algoritmi di controllo pi\u00f9 sofisticati che oltre alla rilevazione degli errori sono in grado di correggerli, entro certi limiti: se \u00e8 possibile correggerli tutti, il pacchetto viene ricostruito nella sua integrit\u00e0 e una volta eliminati gli errori trasmesso verso il nodo successivo. Esempi di questi algoritmi sono il \"Cyclic redundancy check\" (CRC), che \u00e8 in grado di identificare la presenza di errori, e il \"Forward Error Correction\" (FEC) che \u00e8 anche in grado di correggere tali errori.\nIl meccanismo della trasmissione a pacchetti \u00e8 ricorsivo, nel senso che il campo informativo di un pacchetto pu\u00f2 essere a sua volta un altro pacchetto, consentendo cos\u00ec di realizzare una pila gerarchica a pi\u00f9 livelli.\nMeccanismo di instradamento.\nQuando un nodo intermedio detto \"commutatore di pacchetto\" riceve un pacchetto, esso decide qual \u00e8 il percorso migliore che il pacchetto pu\u00f2 prendere per raggiungere la sua destinazione in base alle informazioni presenti nelle tabelle di routing e ai risultati delle elaborazioni da parte dei protocolli di routing (se attivi). Questa strada pu\u00f2 cambiare da pacchetto a pacchetto dipendentemente dalle condizioni della rete (congestione, malfunzionamento del link o del nodo, capacit\u00e0 massima dei link ecc.), per cui pacchetti appartenenti a uno stesso messaggio possono intraprendere anche percorsi distinti.\nProblematiche.\nRitardo.\nUn pacchetto che attraversa una rete subisce un ritardo, legato a quattro componenti fondamentali, non tutte deterministiche:\nLe problematiche legate al ritardo sono sostanzialmente due:\nEsistono diversi meccanismi per cercare di attenuare o rendere controllabili gli effetti del ritardo. Per esempio, per ridurre o limitare il tempo di trasmissione, si pu\u00f2 ricorrere a tecniche di tipo \"store and forward\", per cui all'interno del nodo si attende il completamento della ricezione e dell'elaborazione del pacchetto prima di inviarlo alla coda di trasmissione.\nPerdita di pacchetti.\nIl meccanismo della commutazione di pacchetto non pu\u00f2 generalmente garantire che tutti i pacchetti inviati arrivino a destinazione. La perdita di pacchetti pu\u00f2 avvenire in seguito a diverse condizioni:\nEscludendo i casi in cui la perdita di pacchetti \u00e8 un effetto desiderato, in tutti gli altri casi \u00e8 necessario compensare o limitare l'effetto delle perdite di pacchetti. Nel caso di guasti di nodo o di collegamento, opportuni protocolli di \"routing\" (o con funzionalit\u00e0 equivalenti) possono intervenire per individuare un percorso alternativo che aggiri il punto di guasto. Nel caso di errori di trasmissione, l'uso di algoritmi di correzione di errore pu\u00f2 riparare entro certi limiti i pacchetti corrotti, riducendo cos\u00ec la perdita solo ai pacchetti affetti da una quantit\u00e0 considerevole di errori. Nel caso delle congestioni, opportuni meccanismi di priorit\u00e0 possono fare in modo che il traffico pi\u00f9 \"prezioso\" (a priorit\u00e0 pi\u00f9 alta) venga favorito rispetto al traffico meno prioritario, concentrando lo scarto di pacchetti in eccesso su quest'ultimo. Ancora, il dimensionamento e la gestione delle code di ingresso e uscita pu\u00f2 esser realizzata in modo da dilazionare meglio la trasmissione dei picchi di pacchetto, sfruttando i momenti di minor congestione per mantenere la trasmissione a un ritmo pi\u00f9 costante nel tempo (\"traffic shaping\"), con effetti positivi a cascata sui nodi successivi.\nLa possibilit\u00e0 di gestire una comunicazione a pacchetti in modo gerarchico a pi\u00f9 strati (come nel caso della pila ISO-OSI) fornisce un ulteriore strumento per la gestione delle perdite, per esempio prevedendo meccanismi di controllo dell'integrit\u00e0 dell'informazione e di eventuale richiesta di ritrasmissione della parte di informazione perduta (\u00e8 il caso per esempio del protocollo TCP).\nCapacit\u00e0 di monitoraggio.\nLa tecnologia a commutazione di pacchetto rispetto alla tecnologia a commutazione di circuito presenta dei limiti per quanto riguarda il monitoraggio e il controllo della corretta funzionalit\u00e0 della rete. Essendo stata concepita inizialmente per il trasferimento di dati con modalit\u00e0 \"best-effort\" o comunque con esigenze limitate di reattivit\u00e0 in tempo reale, non prevedeva i meccanismi di reazione rapida tipici delle reti di telefonia basate su commutazione di circuito (come per esempio la capacit\u00e0 di dirottare il traffico su un circuito alternativo entro 50 millisecondi dalla rilevazione di un guasto distruttivo). Con l'estensione della commutazione di pacchetto anche alle reti telefoniche, questa ridotta capacit\u00e0 ha richiesto la definizione di meccanismi aggiuntivi come per esempio l'utilizzo di pacchetti speciali (i cosiddetti pacchetti di \"Operation, Administration and Maintenance\", abbreviate in OAM) che consentono, per esempio sulla base di una loro trasmissione periodica, di controllare in tempo reale lo stato della rete e dei collegamenti, di trasferire tra i nodi informazioni di malfunzionamenti, di generare sui nodi segnalazioni di guasto di rete e di stabilire percorsi alternativi (normalmente precalcolati) con tempi confrontabili con quelli delle reti telefoniche a commutazione di circuito. Questi stessi pacchetti di OAM consentono inoltre il monitoraggio in tempo reale del livello di qualit\u00e0 del servizio, in particolare dei servizi per cui aspetti quali ritardo di propagazione o variazioni eccessive del ritardo di propagazione possono avere effetti negativi per l'utente finale (\u00e8 il caso per esempio del Voice over IP), rendendo cos\u00ec possibile l'impiego affidabile di tali reti anche per servizi ad elevate richieste di qualit\u00e0."}
{"id": "41384", "revid": "1573940", "url": "https://it.wikipedia.org/wiki?curid=41384", "title": "Gal Fridman", "text": "\u00c8 stato il primo (e, ad oggi, unico) campione olimpico israeliano nella storia dei Giochi olimpici estivi, a seguito della conquista della medaglia d'oro nella classe mistral (windsurf) alle Olimpiadi di Atene 2004.\nCarriera.\nFridman \u00e8 stato avviato al windsurf dal padre Uri, grande appassionato del mare e dell'acqua, al punto da chiamare i figli Gal (che significa \"onda\"), Maayan (\"fonte\") e Yuval (\"torrente\").\nFridman ottenne la sua prima medaglia olimpica (un bronzo) ad Atlanta 1996, sempre nella specialit\u00e0 mistral, e quell'anno fu premiato in patria con il riconoscimento di \"Sportivo dell'anno\". Nel 1998 fu inserito nella \" Hall of Fame\" degli sportivi ebrei.\nDopo aver fallito la qualificazione per Sydney 2000, Fridman abbandon\u00f2 le gare di windsurf per due anni e si dedic\u00f2 ad altri sport (tra cui la mountain bike). Al rientro, nel 2003, vinse il campionato del mondo.\nL'atleta ha dedicato la vittoria olimpica di Atene alla memoria dei connazionali uccisi nel massacro di Monaco, alle Olimpiadi del 1972.\nLa storica medaglia, per\u00f2, gli \u00e8 stata rubata nel giugno 2005 da ladri che hanno messo a segno un furto nella casa dei suoi genitori a Karkur (presso Hadera), dove il trofeo era conservato."}
{"id": "41387", "revid": "304077", "url": "https://it.wikipedia.org/wiki?curid=41387", "title": "Porta (reti)", "text": "Nella telematica e nell'ambito delle reti di computer le porte (traduzione dell'inglese \"port\", nell'accezione in italiano di \"porta\" o \"apertura\") sono lo strumento utilizzato per realizzare la multiplazione delle connessioni a livello di trasporto, ovvero per permettere ad un calcolatore di effettuare pi\u00f9 connessioni contemporanee verso altri calcolatori, facendo in modo che i dati contenuti nei pacchetti in arrivo vengano indirizzati al processo che li sta aspettando.\nIn particolare il termine \"porta\" \u00e8 mutuato direttamente da quello di porta fisica di connessione tra cavi di un calcolatore o di un qualunque altro dispositivo elettronico, ma di fatto nell'ambito della trasmissione dei dati durante una connessione non c'\u00e8 altra porta fisica oltre a quella di aggancio del connettore del cavo. Nell'ambito delle reti di telecomunicazioni il termine \"porta\" indica quindi solamente una \"porta virtuale\" o logica e pu\u00f2 essere vista banalmente come un'etichetta (\"label\") che identifica e discrimina il traffico dati di una connessione da quello di un'altra.\nTutti i processi di rete tra i vari terminali di rete necessitano dunque di una porta per l'instaurazione, l'esecuzione ed il completamento del servizio preposto.\nCaratteristiche.\nLe porte sono numeri (in TCP e UDP sono a 16 bit per un totale di 216= 65\u00a0536 porte possibili che vanno da 0 a 65\u00a0535) utilizzati per identificare una particolare connessione di trasporto tra quelle al momento attive su un calcolatore. \nI pacchetti appartenenti ad una connessione saranno quindi identificati dalla quadrupla codice_1. I pacchetti nella direzione opposta avranno ovviamente sorgente e destinazione scambiati.\nMentre la porta di destinazione \u00e8 l'identificativo univoco del processo applicativo, la porta di sorgente \u00e8 assegnata casualmente in maniera tale da identificare univocamente la connessione da parte del mittente col destinatario eventualmente tra pi\u00f9 computer all'interno di una rete locale.\nIl livello di trasporto (tipicamente realizzato dal sistema operativo) associa a ciascuna porta utilizzata un punto di contatto (ad esempio, una socket), utilizzato da uno (o pi\u00f9) processi applicativi per trasmettere e/o ricevere dati.\nPer poter inviare con successo un pacchetto con una certa porta di destinazione, ci deve essere un processo che \u00e8 \"in ascolto\" su quella porta, ovvero che ha chiesto al sistema operativo di ricevere connessioni su quella porta. L'operazione di impegnare una porta TCP o UDP da parte di un processo \u00e8 detta \"bind\", dal nome della chiamata di sistema unix che la realizza.\nLa porta sorgente utilizzata in una connessione viene scelta dal calcolatore che inizia la connessione tra una di quelle al momento non impegnate.\nIn Internet, c'\u00e8 una convenzione per cui ad alcuni numeri di porta sono associati determinati protocolli di livello applicativo. Ad esempio, se voglio contattare il server HTTP eventualmente in esecuzione su un certo calcolatore, so che devo tentare di stabilire una connessione verso la porta 80 (vedi lista di porte standard).\nTipi di porte.\nI numeri di porta sono classificabili in tre gruppi: \nSicurezza.\nSupervisionare le porte \"in ascolto\" cio\u00e8 aperte \u00e8 di estrema importanza sul fronte della sicurezza informatica per evitare attacchi informatici che nel caso pi\u00f9 grave possono portare al controllo completo del computer. Per visualizzare le porte aperte sul proprio computer \u00e8 necessario un programma di scansione delle porte (port scanning) e dei relativi servizi collegati ad esse. \nLe porte normalmente pi\u00f9 vulnerabili sono:"}
{"id": "41389", "revid": "122218685", "url": "https://it.wikipedia.org/wiki?curid=41389", "title": "Socket (reti)", "text": "Un socket, in informatica, indica un'astrazione software progettata per utilizzare delle API standard e condivise per la trasmissione e la ricezione di dati attraverso una rete oppure come meccanismo di IPC. \u00c8 il punto in cui il codice applicativo di un processo accede al canale di comunicazione per mezzo di una porta, ottenendo una comunicazione tra processi che lavorano su due macchine fisicamente separate.\nDal punto di vista di un programmatore un socket \u00e8 un particolare oggetto sul quale leggere e scrivere i dati da trasmettere o ricevere.\nDescrizione.\nI socket sono stati introdotti nel 1983 in BSD e poi sono stati ripresi da praticamente tutti gli altri sistemi operativi. Per questo motivo solitamente le funzioni di programmazione dei socket vengono chiamate \"Berkeley socket API\".\nEssi permettono di instaurare le varie comunicazioni all\u2019interno della rete, utilizzando la pila TCP/IP.\nEssi sono composti principalmente da due parti:\nQuesta combinazione permette di distinguere in maniera univoca le singole richieste all\u2019interno della rete.\nDomini.\nI socket che utilizzano i medesimi protocolli vengono racchiusi all'interno di una stessa famiglia, chiamata dominio.\nEsistono principalmente due tipologie di domini:\nTipi di socket.\nI socket si classificano principalmente in tre categorie, ciascuna caratterizzata da una propria modalit\u00e0 di comunicazione.\nA sua volta esistono due tipi di socket su IP:\nSocket in Java.\nI socket possono essere implementati tramite vari linguaggi di programmazione. In Java, ad esempio si hanno a disposizione classi gi\u00e0 predefinite che permettono la realizzazione del socket sia della macchina client, sia della macchina server.\nDatagram Socket.\nPer realizzare un socket di tipo Datagram, si devono sviluppare le seguenti istruzioni:\nNella programmazione in Java si utilizza la classe Java DatagramSocket, basata sul protocollo UDP, la quale possiede i seguenti metodi principali:\n//creazione del socket \nDatagramSocket Socket1 = new DatagramSocket();\n//invio del pacchetto\nSocket1.send(pack);\n//ricezione del pacchetto\ndato = DatagramUtility.getContent(pack);\nStream Socket.\nIn questa tipologia di connessione \u00e8 il client che si occupa di invocare il costruttore del socket, specificando l'indirizzo e la porta dove risiede il processo server.\nGli Stream socket, a differenza dei Datagram Socket, utilizzano due metodi differenti per inizializzare il socket client e il socket server.\n//creazione socket client\nSocket socketClient = new Socket(ip, porta);\n//creazione socket server\nServerSocket socketServer = new ServerSocket(porta);"}
{"id": "41390", "revid": "486946", "url": "https://it.wikipedia.org/wiki?curid=41390", "title": "Villanoviani", "text": ""}
{"id": "41391", "revid": "746117", "url": "https://it.wikipedia.org/wiki?curid=41391", "title": "Civilt\u00e0 villanoviana", "text": ""}
{"id": "41395", "revid": "118795146", "url": "https://it.wikipedia.org/wiki?curid=41395", "title": "Donegal Town", "text": "Donegal o Donegal Town (\"D\u00fan Na nGall\" o \"Baile Dh\u00fan na nGall\" in gaelico) \u00e8 una cittadina della repubblica d'Irlanda, situata nell'omonima contea, nell'Ulster, di cui \u00e8 uno dei centri di riferimento dell'area di sud-ovest.\nLa cittadina sorge al centro della baia di Donegal, a ridosso dei monti Bluestack.\nDi origine quasi certamente vichinga, si distingue da molti altri centri abitati della contea per come \u00e8 costituita ed \u00e8 oggi una ridente localit\u00e0 dedita principalmente alla pesca e al turismo, quest'ultimo abbastanza intenso grazie alla posizione del centro sulla strada statale che porta a Derry e Letterkenny e grazie agli influssi storici che la caratterizzano.\nPur dando il nome alla propria contea e alla baia su cui si affaccia non \u00e8 n\u00e9 il capoluogo o centro amministrativo del Donegal n\u00e9 la citt\u00e0 pi\u00f9 grande o popolosa.\nToponomastica.\nLa parola \"Donegal\" deriva dal gaelico \"D\u00fan Na nGall\", che significa \"forte dello straniero\". La parola \u00e8 anche adottata dalla contea, originariamente chiamata \"Tyrconnell\", per includere anche la penisola di Inishowen che non faceva parte dell'antica regione.\nDato che colloquialmente con la parola Donegal ci si riferisce il pi\u00f9 delle volte alla contea di cui il centro fa parte spesso viene chiamata Donegal Town (\"Baile Dh\u00fan na nGall\" in irlandese): in italiano questo \u00e8 ancora pi\u00f9 frequente. Nella segnaletica stradale d'ingresso viene invece indicata come \"Donegal Historic Town\" per la presenza di vari monumenti di origine celtica e vichinga.\nStoria.\nL'aspetto storico \u00e8 molto importante per la cittadina di Donegal, che si presenta ai visitatori come \"Donegal Historic Town\": gi\u00e0 dai tempi preistorici l'area in cui sorge adesso il centro erano senza dubbio abitati, come evidenziano insediamenti intorno all'attuale abitato contemporanei al periodo preistorico, come forti circolari in pietra e altre costruzioni. \u00c8 stato tramandato un fatto storico pervenuto fino a oggi di un antico forte danese distrutto Murtagh Mac Lochlainn, grande re d'Irlanda nel 1159. Questo insediamento vichingo potrebbe essere ricondotto al toponomastico della citt\u00e0: \"D\u00fan Na nGall\" significa, infatti, tradotto dal gaelico \"forte degli stranieri\".\nTuttavia la parte principale della storia di Donegal ruota intorno al clan degli O'Donnell, che ebbero un ruolo da protagonisti anche nella storia dell'intera Irlanda. Dal XV al XVII secolo essi furono i fautori della principale opposizione alla colonizzazione inglese dell'Irlanda. La citt\u00e0 tutt'oggi contiene un castello e i resti di un'abbazia francescana anteriori al XV secolo. Gli annali dei Quattro Maestri, secondo quanto tramandato tradizionalmente, si pensa siano stati iniziati nell'abbazia nei primi anni del XVII secolo. La storia di Red Hugh O'Donnell, signore di Tyrconnel, \u00e8 stata d'ispirazione per molti libri e film, non per ultimo 'The Prince of Donegal' della Disney.\nDopo il \"Flight of the Earls\" del 1607 il castello con i relativi possedimenti furono dati a un capitano inglese, Basil Brooke, in una delle tante operazioni che formarono la cosiddetta Plantation of Ulster. Brooke ristruttur\u00f2 il maniero e aggiunse un'ala in stile contemporaneo. L'attuale pianta della citt\u00e0 fu progettata in quel periodo, includendo una piazza centrale assai gradevole tutt'oggi esistente e, anzi, fulcro delle attivit\u00e0 cittadine e del traffico, il \"Diamond\", cos\u00ec chiamato per la sua forma particolare che richiama un diamante. La grande carestia irlandese non risparmi\u00f2 Donegal, come ancora dimostrano vari segni rimasti dell'antica piaga, tra tutti una \"workhouse\", oggi sede di un ospedale locale, e una lapide commemorativa.\nLuoghi d'interesse.\nIl fulcro dei movimenti e della vita di Donegal \u00e8 il cosiddetto \"Diamond\", una piazza a forma di diamante (da cui il nome inglese) tipica dei centri di origine vichinga: il luogo \u00e8 sempre affollato di abitanti e turisti, sia per i pub che per i ristoranti oltre che per la sua posizione centrale, e da numerose vetture. In certi momenti il traffico nel \"Diamond\" \u00e8 elevatissimo, tanto che il Consiglio di contea \u00e8 dovuto intervenire e costruire con il governo un bypass esterno della strada N22 per non affollare troppo la cittadina.\nIl principale monumento della cittadina \u00e8 il castello di Donegal (\"Donegal Castle\"): questo antico maniero, situato ai margini del centro storico su un piccolo corso d'acqua, risale al XV secolo ed \u00e8 stato la residenza principale del potente clan degli O'Donnell prima della loro espulsione da parte degli inglesi. Successivamente \u00e8 stato preso, restaurato ed espanso da un Lord britannico, che ha sviluppato un'ala pi\u00f9 alta tutt'oggi visibile.\nAccanto al castello \u00e8 situata una piccola torre campanaria con un orologio, successiva al maniero per costruzione, contenente anche una piccola chiesetta.\nL'edificio ecclesiastico principale \u00e8 comunque l'abbazia francescana, oggi chiesa cattolica locale, situata nell'altro lato del centro abitato sulla \"Main Street\" che esce poi dal villaggio verso Derry e il Donegal centrale, che si erge da una piccola collina di prato: l'abbazia, ben mantenuta, presenta un'interessante struttura di granito rosso lucido e una torre campanaria visibile da gran parte del villaggio.\nEconomia.\nDonegal \u00e8 molto visitata durante i mesi estivi dai turisti, pi\u00f9 per la sua posizione di \"gateway\" tra Sligo e il resto della propria contea che non per veri motivi di natura artistica, nonostante i monumenti o gli influssi storici non manchino. Oltre a questo, ci sono spiagge molto gradevoli molto apprezzate per il surf nell'Europa occidentale. \u00c8 anche un ottimo punto di partenza per quanti scelgano di fare escursioni a piedi dei monti vicini, mentre dal porto parte quotidianamente un \"Waterbus\" che fa il giro della Donegal Bay. Nonostante sia ben fornita di alberghi e camere per i visitatori, la citt\u00e0 \u00e8 priva di veri intrattenimenti per la sua popolazione locale, i quali spesso devono viaggiare in cittadine vicine come Ballyshannon o Letterkenny per potere disporre di piscine, cinema e aree commerciali.\nLa pi\u00f9 grande impresa della citt\u00e0 \u00e8 Magee of Donegal, specializzata nel settore tessile e conosciuta in tutto il mondo. Come molte altre imprese tessili d'Irlanda, sta soffrendo una notevole crisi a discapito di molti lavoratori. Nel 2005 \u00e8 stato annunciato che il maggior datore di lavoro cittadino, la compagnia statunitense Hospira, avrebbe chiuso con la perdita di 560 posti di lavoro. Questo fatto \u00e8 stato sentito parecchio a Donegal e ha provocato danni per circa trenta milioni di euro.\nSport e media.\nA Donegal vengono praticati parecchi sport. Lo sport pi\u00f9 diffuso nella zona \u00e8 il calcio gaelico, specialmente per il club locale della Gaelic Athletic Association, \"The Four Masters\", che sta inoltre cercando di diffondere anche l'hurling. Altri sport apprezzati sono calcio, rugby, pallacanestro e atletica.\nIn citt\u00e0 \u00e8 presente la sede del quotidiano regionale Donegal Democrat e del pi\u00f9 locale The Donegal Times . Ocean FM, una emittente radiofonica indipendente regionale, ha uno dei suoi studi nella cittadina, che copre gran parte del Donegal meridionale."}
{"id": "41397", "revid": "1152804", "url": "https://it.wikipedia.org/wiki?curid=41397", "title": "IP masquerading", "text": ""}
{"id": "41399", "revid": "1305772", "url": "https://it.wikipedia.org/wiki?curid=41399", "title": "Donegal (disambigua)", "text": ""}
{"id": "41401", "revid": "22475", "url": "https://it.wikipedia.org/wiki?curid=41401", "title": "Mirrorshades", "text": "Mirrorshades \u00e8 un'antologia di racconti di fantascienza del filone cyberpunk del 1986.\nCurata da Bruce Sterling, l'antologia ha contribuito a definire il genere cyberpunk. Secondo William Gibson, considerato il pi\u00f9 popolare e rappresentativo autore del filone, il cyberpunk non fu mai un vero e proprio movimento, quanto piuttosto una sensibilit\u00e0 comune ad alcuni autori, identificabili in quelli raccolti in questa prima antologia. Questi scrittori in realt\u00e0 avevano deciso di chiamarsi \"Mirrorshades Movement\", dato che l'elemento degli occhiali a specchio ricorreva spesso nelle loro storie."}
{"id": "41411", "revid": "287204", "url": "https://it.wikipedia.org/wiki?curid=41411", "title": "Killybegs", "text": "Killybegs (gaelico irlandese: \"Cealla Beaga\", \"le piccole celle monastiche\") \u00e8 un centro portuale molto importante del Donegal, in Irlanda.\nSituato nella parte settentrionale della Donegal Bay, \u00e8 il cuore economico della propria contea ed \u00e8 il porto pi\u00f9 produttivo di tutta la nazione: \u00e0ncora nelle proprie banchine infatti circa 60 pescherecci dediti alla pesca di molte variet\u00e0 di pesci. Situato sulla parte nord della Donegal Bay, \u00e8 sede in estate di un importante festival della pesca.\nTuttavia, le recenti direttive della Comunit\u00e0 Europea in tema di pesca e, soprattutto, i limiti di quantit\u00e0 di pesce pescabili imposti, hanno creato notevoli problemi all'economia della cittadina, comportando non poche perdite economiche.\nFamosi anche i tappeti di Killybegs, che adornano il Castello di Dublino e molti altri palazzi importanti nel resto del mondo."}
{"id": "41412", "revid": "104485", "url": "https://it.wikipedia.org/wiki?curid=41412", "title": "Idiofoni", "text": "Negli strumenti musicali denominati idiofoni secondo la classificazione Hornbostel-Sachs (H-S: 1) il suono \u00e8 prodotto dalla vibrazione del corpo stesso dello strumento, senza l'utilizzo di corde o membrane tese e senza che sia una colonna d'aria a essere fatta vibrare.\nIn base alla classificazione gli idiofoni si suddividono nelle seguenti famiglie:\nGli idiofoni sono realizzati in materiali diversi, come il metallo, il legno, l'osso e le materie plastiche. A differenza degli idiofoni a suono \"indeterminato\", quelli a \"suono determinato\" sono suonati controllando la nota prodotta e rispettando le regole di intonazione delle varie culture musicali (scala cromatica \"temperata\" della musica colta occidentale, scale indiane, cinesi, intonazioni degli xilofoni africani)."}
{"id": "41413", "revid": "2", "url": "https://it.wikipedia.org/wiki?curid=41413", "title": "Punto di Lagrange", "text": ""}
{"id": "41419", "revid": "599013", "url": "https://it.wikipedia.org/wiki?curid=41419", "title": "Bfi", "text": ""}
{"id": "41425", "revid": "123017053", "url": "https://it.wikipedia.org/wiki?curid=41425", "title": "Bilbao", "text": "Bilbao (: ; in basco: Bilbo) \u00e8 una citt\u00e0 della Spagna settentrionale, la pi\u00f9 grande dei Paesi Baschi e capoluogo della provincia di Biscaglia (in spagnolo: \"Vizcaya\"; in basco: \"Bizkaia\"). La sua popolazione conta abitanti.\nGeografia fisica.\nTerritorio.\nImportante porto marittimo e centro industriale, sorge sul fiume Nervi\u00f3n, e i suoi sobborghi si estendono fin sulla costa del golfo di Biscaglia. Per l'intera area urbana si stima una popolazione di circa persone (al 2000), che la pone al quinto posto fra le pi\u00f9 grandi aree urbane della Spagna.\nClima.\nIl clima di Bilbao \u00e8 di tipo oceanico umido, influenzato dalla calda corrente del Golfo, con temperature miti lungo tutto l'arco dell'anno. La temperatura dell'acqua del mare si aggira sui 14\u00a0\u00b0C in inverno e in estate arriva ai 23\u00a0\u00b0C . La stagione marittima va da aprile a novembre, sebbene non sempre si possa approfittare della vicinanza del mare per l'elevata presenza di giorni nuvolosi.\nLe piogge sono pi\u00f9 frequenti in primavera e in autunno, con inverni miti ed estati abbastanza calde. Il clima \u00e8 spesso variabile, anche con rapidit\u00e0 inusuale.\nStoria.\nIl primo insediamento umano nella zona risale a pi\u00f9 di 2000 anni fa, sulla cima del monte Malmas\u00edn.\nDiego L\u00f3pez V de Haro, signore di Biscaglia, fond\u00f2 la citt\u00e0 di Bilbao con documento firmato a Valladolid, datato 15 giugno 1300 e confermato dal re Ferdinando IV di Castiglia a Burgos il 4 gennaio 1301. \"Don Diego\" fond\u00f2 la nuova citt\u00e0 sulla riva destra della r\u00eda del Nervi\u00f3n.\nEconomia.\nL'area metropolitana di Bilbao \u00e8 la maggiore dei Paesi Baschi e una delle pi\u00f9 importanti a livello economico dell'intera Spagna. In quest'area sono presenti settori strategici come quelli dell'acciaio, dell'automazione, energia, industria. La stessa citt\u00e0 di Bilbao \u00e8 stata per decenni nettamente industriale, sebbene attualmente le industrie pesanti si siano spostate fuori dal centro urbano della citt\u00e0.\nDa segnalare, infine, che a Bilbao ha sede dal 1996 l'Agenzia europea per la sicurezza e la salute sul lavoro, organismo dell'Unione europea che ha come obiettivo statutario quello di rendere i luoghi di lavoro europei pi\u00f9 sicuri, produttivi e salutari.\nSociet\u00e0.\nEvoluzione demografica.\nNel 1960 era la sesta citt\u00e0 della Spagna per numero di abitanti. A partire dagli anni ottanta ha incominciato a spopolarsi, fino ad arrivare ai circa abitanti del 2005. A partire dagli anni novanta \u00e8 in atto una ridistribuzione della popolazione dalle vecchie zone industriali di Sestao, Barakaldo, Portugalete, Santurtzi e Basauri verso la costa.\nCultura.\nSebbene la grande maggioranza degli elementi fondamentali della cultura basca siano riprodotti nella capitale, come l'uso della \"txapela\", ci sono tuttavia alcune peculiarit\u00e0 che definiscono le caratteristiche di Bilbao. Tra queste particolarit\u00e0 ci sono parole tipiche come \"sinsorgo\", \"coitao\", \"ganorabako\", \"sirris\" o \"mocordo\"; oltre alla \"bilbainada\", un genere musicale.\nMusei.\nL'offerta museale comprende pi\u00f9 di una dozzina di istituzioni che coprono diversi rami dell'arte, della scienza e dello sport.\nSpicca il rinomato Museo Guggenheim di Bilbao, della Fondazione Solomon R. Guggenheim, inaugurato il 19 ottobre 1997 e progettato dall'architetto canadese Frank Gehry. La sua collezione permanente si basa sulle arti visive dopo la seconda met\u00e0 del XX secolo e oggi, con autori come Richard Serra e Jeff Koons, anche se in diverse mostre temporanee sono state esposte opere di temi pi\u00f9 vari, come un'analisi dell'arte russa o incisioni di Albrecht D\u00fcrer.\nUn'altra importante pinacoteca \u00e8 il Museo di Belle Arti creato nel 1908, che raccoglie opere realizzate dal XII secolo ai giorni nostri. Il suo repertorio prima del 1900 si concentra principalmente su artisti spagnoli e fiamminghi (El Greco, Zurbar\u00e1n, Murillo, Goya, Van Dyck) e ospita anche il pi\u00f9 vasto repertorio di arte basca, con opere dal XIX secolo ad oggi. Ha anche un sorprendente repertorio di avanguardie internazionali, dal post-impressionismo di Paul Gauguin alla pop art e alla figurazione espressionista di Francis Bacon.\nIl Museo Basco di Bilbao, conserva oggetti e ospita mostre che si riferiscono al passato basco. \nL'Itsasmuseum di Bilbao \u00e8 un museo marittimo e portuale situato sulle rive dell'estuario: espone barche e altri elementi relativi a quelle attivit\u00e0, tra le quali la gru Carola, vestigia dei cantieri navali Euskalduna, un tempo la macchina di sollevamento pi\u00f9 potente di tutta la Spagna.\nInfrastrutture e trasporti.\nLa citt\u00e0 ha recentemente subito un rinnovamento urbanistico incentrato attorno al nuovo sistema di metropolitana progettato da Norman Foster e, soprattutto, attorno al Guggenheim Museum di Bilbao, progettato da Frank Gehry. Una nuova tranvia \u00e8 stata inaugurata nel 2002. Il porto, da sempre sul fiume Nervi\u00f3n, \u00e8 stato spostato ed ingrandito sul golfo di Biscaglia, liberando cos\u00ec ampi spazi in zona centrale, che sono stati sfruttati per ospitare la maggior parte dei nuovi edifici.\nAd accentuare la sua modernit\u00e0 \u00e8 l'aeroporto di Bilbao, progettato dall'architetto Santiago Calatrava, inaugurato nel 2000.\nLa citt\u00e0 \u00e8 collegata al suo \"hinterland\" dalla rete delle Cercan\u00edas di Bilbao con capolinea alla Stazione di Bilbao Abando Indalecio Prieto.\nSport.\nLa citt\u00e0 \u00e8 sede della squadra di calcio dell'Athletic Club e della meno nota Santutxu F\u00fatbol Club. La particolarit\u00e0 dell'Athletic Club Bilbao \u00e8 il tesseramento di soli giocatori nativi dei Paesi Baschi (o discendenti di una famiglia originaria di tale regione) e in grado di parlare la lingua basca. Lo stadio storico di questa squadra \u00e8 il San Mames. La prima divisa ufficiale \u00e8 composta da pantaloncini neri e maglia a strisce verticali bianche-rosse, mentre la seconda \u00e8 composta da pantaloncini rossi e maglia a due tonalit\u00e0 di blu scuro."}
{"id": "41427", "revid": "767487", "url": "https://it.wikipedia.org/wiki?curid=41427", "title": "Trevor Pinnock", "text": "\u00c8 molto noto per le sue interpretazioni di musica del periodo barocco e classico.\nBiografia.\nSi avvicina alla musica fin dall'infanzia: a 7 anni \u00e8 corista nella cattedrale di Canterbury, e inizia lo studio del pianoforte e dell'organo; a 15 \u00e8 organista in chiesa, e comincia a suonare il clavicembalo. A 19 anni entra nel Royal College of Music di Londra e completa gli studi di organo e clavicembalo.\nCome clavicembalista partecipa ad un tour in Europa con l'Academy of Saint Martin in the Fields.\nDebutta a Londra nel 1966 con il trio Gallard alla Royal Festival Hall, e nel 1968 come clavicembalista solista alla Purcell Room di Londra. \nNel 1972 costituisce The English Concert, un'orchestra specializzata nell'esecuzione di musica del periodo barocco e classico su strumenti dell'epoca.\nNel 1975, esegue al clavicembalo in prima assoluta l'ultima opera di Jean-Philippe Rameau, \"Abaris ou Les Bor\u00e9ades\", con la direzione di John Eliot Gardiner.\nDopo numerosi tour internazionali con il suo ensemble, nel 1988 debutta al Metropolitan Opera di New York, con il \"Giulio Cesare\" di H\u00e4ndel, e al Festival di Salisburgo con il \"Messiah\" di H\u00e4ndel.\nDal 1991 al 1997 ha occupato il ruolo di direttore artistico della \"National Arts Centre Orchestra\" di Ottawa, diventandone in seguito consigliere artistico.\nNel 2006 d\u00e0 vita a una nuova formazione strumentale, l'European Brandenburg Ensemble, che riunisce musicisti delle pi\u00f9 importanti orchestre barocche europee, per l'esecuzione dei Concerti brandeburghesi di Bach in una lunga tourn\u00e9e internazionale.\nNegli ultimi anni ha alternato l'attivit\u00e0 di direttore ospite delle pi\u00f9 prestigiose orchestre del mondo a quella di clavicembalista solista. Ha inoltre prodotto numerose incisioni delle opere dei maggiori musicisti, quali Corelli, Bach, H\u00e4ndel, Scarlatti, Rameau, Haydn, Mozart, Poulenc.\nRiconoscimenti.\nNella sua lunga carriera artistica Trevor Pinnock ha ottenuto numerosi riconoscimenti.\nNel 1992 gli \u00e8 stato assegnato il titolo di \"commander\" dell'Order of the British Empire, e nel 1993 di \"chevalier\" dell'Ordre des Arts et des Lettres. Tre le lauree Honoris causa a lui attribuite: nel 1993 dall'University of Ottawa, nel 1995 dall'University of Kent, nel 2005 dall'University of Sheffield.\nHa vinto il Gramophone Award nella categoria \"Musica strumentale barocca\" nel 2001 per il CD \"J.S. Bach: Six Partitas, BWV 825-830\", e nel 2008 per \"Bach: The Brandenburg Concertos\".\nDiscografia.\nTrevor Pinnock ha realizzato molte incisioni discografiche in qualit\u00e0 di direttore dell'orchestra The English Concert tra cui:\nQuella che segue \u00e8 l'elenco delle incisioni in cui suona da solista al clavicembalo:\nDischi realizzati da Pinnock in qualit\u00e0 di direttore dell'European Brandenburg Ensemble:"}
{"id": "41434", "revid": "768068", "url": "https://it.wikipedia.org/wiki?curid=41434", "title": "Paese basco", "text": "Il Paese basco, a seconda degli autori noto anche come Guascogna, \u00e8 la regione geografica abitata dal popolo basco, situata a cavallo dei Pirenei. Il nome Paese basco non va confuso con quello dei Paesi Baschi, che sono solo una delle regioni componenti il Paese basco vero e proprio, oltre a essere una delle 17 Comunit\u00e0 autonome spagnole, anche se hanno la stessa bandiera, l\"'ikurri\u00f1a\".\nIn basco la regione \u00e8 chiamata \"Euskal Herria\", cio\u00e8 letteralmente \"il popolo che parla la lingua basca\". A differenza del nome di un qualsiasi stato nazionale, il termine \"Euskal Herria\" indica sia il luogo geografico abitato dai baschi sia l'insieme stesso dei baschi (come se per intendere \"Italia\" e \"popolo italiano\" si usasse la stessa espressione). Questa particolarit\u00e0 si deve al fatto che i Baschi sono sempre rimasti uniti grazie alla propria cultura (principalmente la loro lingua) e quasi mai sono stati uniti territorialmente, quindi un basco \u00e8 principalmente una persona che parla l'idioma basco (e perci\u00f2 \u00e8 chiamato \"Euskaldun\", cio\u00e8 \"colui che parla il basco\") prima di essere una persona che vive nel territorio del Paese basco.\nUn altro termine basco con cui si indica il paese \u00e8 \"Euskadi\", termine coniato da Sabino Arana (padre del nazionalismo basco moderno) fondendo le due parole \"eusko\" (\"basco\") e \"di\" (\"insieme\") e che, a differenza del termine Euskal Herria, indica esclusivamente il territorio dei baschi, con un significato marcatamente politico.\nGeografia.\nIl Paese basco si affaccia sul Golfo di Biscaglia e si estende per 20.664\u00a0km\u00b2 tra la Spagna e la Francia, a cavallo dei Pirenei. \u00c8 composto dalle sette regioni indicate da Sabino Arana come le regioni storiche che hanno sempre parlato la lingua basca. Nella parte spagnola sono la Comunit\u00e0 autonoma dei Paesi Baschi (formata dalle province di \"Biscaglia o Bizkaia\", \"\u00c1lava o Araba\" e \"Gipuzkoa\" e la \"Navarra o Nafarroa\"), mentre nella parte francese sono \"Lapurdi\", \"Nafarroa Beherea\" e \"Zuberoa\" (che, assieme alla regione storica del B\u00e9arn, compongono parte del dipartimento francese dei Pirenei Atlantici).\nIl Paese basco non ha una vera e propria capitale in quanto non \u00e8 uno stato unitario, ma la citt\u00e0 storicamente pi\u00f9 importante \u00e8 Pamplona (Iru\u00f1ea), che fu la capitale del Regno di Pamplona tra il X e il XIII secolo il quale rappresenta fino ad ora il massimo grado di espressione politica e di indipendenza mai raggiunto dal Paese Basco. Il Paese basco conta circa 3 milioni di residenti, dei quali 2.500.000 nella parte spagnola (\"Hegoalde\") e 500.000 nella parte francese (\"Iparralde\").\nStoria.\nLe origini.\nLe vere radici del popolo basco sono tuttora in parte ignote. Da alcuni studi effettuati sulle caratteristiche fisiche dei baschi si \u00e8 riscontrata un'affinit\u00e0 con gli uomini di Cromagnon che abitavano i Pirenei centro-occidentali nel neolitico. Questo indica che i baschi che oggi abitano il territorio di Euskadi potrebbero forse essere i discendenti di coloro che lo abitavano nel IX millennio a.C. Da quel periodo in poi i baschi vennero a contatto con altre popolazioni, ne vennero influenzati, ma non furono mai assorbiti.\nI baschi formarono solo molto tardi un regno unitario poich\u00e9 vivevano divisi in vari nuclei, anche se con cultura, lingua, religione e modi di vivere molto simili, tanto da sentirsi fratelli e aiutarsi costantemente. I primi contatti prolungati con popolazioni indoeuropee si ebbero con ogni probabilit\u00e0 fra il X e il IX secolo a.C., quando i Celti iniziarono a stabilirsi nella penisola iberica, influenzando con la propria cultura quella basca negli anni a seguire.\nDall'invasione romana agli anni 1000.\nGli abitanti degli odierni baschi vennero a contatto con i romani, che li chiamavano \"Gens Vasconum\" o \"Vascones\". Tra il 56 a.C. e il 19 a.C. le trib\u00f9 basche vennero conquistate dai Romani e Pompeo fond\u00f2 \"Pompaelo\" (attuale Iru\u00f1ea-Pamplona che diverr\u00e0 la citt\u00e0 pi\u00f9 importante dei baschi). Dei Romani i baschi accettarono una parte del pantheon (Giove, Marte, Ercole, Diana...) e assimilarono alcune divinit\u00e0 locali a divinit\u00e0 romane.\nDurante il periodo della conquista romana l'area basca si estendeva per gran parte dell'attuale Guascogna, della Cantabria, la Rioja, il territorio della Bureba e parte dell'Aragona. Dopo la caduta dell'Impero Romano i baschi subirono numerosi tentativi di invasione: nel 406 ci fu la prima invasione dei popoli del nord (Suebi e Vandali), ma furono invasi anche da Franchi e Visigoti.\nPer tre secoli subirono attacchi continui da questi popoli fino a quando, nel 711, i Visigoti, che stavano assediando la citt\u00e0 di Pamplona, dovettero fuggire a causa dell'invasione musulmana nel sud della penisola. Durante tale periodo i baschi riuscirono ad ottenere una sorta di stato indipendente, anche se nel 602 fu imposto dai Merovingi al neonato ducato di Vasconia (esteso dall'Ebro alla Garonna) un proprio duca. Tra il 660 e il 670 i baschi riuscirono per\u00f2 ad eleggere duca un aristocratico appartenente alla propria etnia.\nLa parte del ducato di Vasconia posto a nord dei Pirenei entr\u00f2 a far parte dell'impero carolingio in una condizione di semiautonomia per la quale dovette continuare a lottare nei secoli successivi. Nel 1032 fu definitivamente assorbito dal Ducato di Aquitania di Guillerme V, vassallo del regno di Francia.\nIl regno di Pamplona e la successiva divisione.\nDa due secoli prima della caduta del Ducato di Vasconia si stava formando pi\u00f9 a sud il Regno di Pamplona. Questo, sotto la guida di Sancho il Grande (1000-1035), raggiunse il suo apice, riuscendo a contenere entro i propri confini le sette regioni storiche del Paese basco pi\u00f9 qualche territorio limitrofo.\nAlla morte del re, per\u00f2, i contrasti esistenti tra i suoi discendenti fecero in modo che il Regno di Pamplona si dividesse in Alava e Guipuzkoa sotto la Castiglia, Bizcaya per volere dei signorotti locali, Lapourd e Soule prima sotto la Francia e poi sotto l'Inghilterra e Navarra, nucleo primario del regno di Pamplona, che fu definitivamente conquistato dai Castigliani il 21 luglio 1512.\nPer i successivi tre secoli i baschi non furono pi\u00f9 padroni delle loro sorti, ma assoggettati alle corone di Spagna e Francia. L'unica concessione di autonomia furono i \"fueros\", leggi storiche delle citt\u00e0 basche, alle quali le nazioni sovrane dovevano rispetto e obbedienza.\nIl 21 luglio 1876, per\u00f2, fu introdotta una legge che riconosceva tutti i sudditi della corona spagnola come cittadini spagnoli e niente altro, per cui, oltre ad altre cose, furono aboliti i \"fueros\", dando l'impressione che il processo di assimilazione dei baschi alla Spagna fosse ormai completato.\nSabino Arana, il PNV e la nascita di ETA.\nNel 1895 ci fu la svolta verso la situazione moderna del Paese basco. Sabino Arana Goiri (disegnatore, tra l'altro, dell'Ikurri\u00f1a, la bandiera basca) fond\u00f2 il PNV (\"Partido Nacionalista Vasco\" ovvero Partito Nazionalista Basco) con il quale auspicava di avere una voce nel parlamento di Madrid e poter esporre la questione basca.\nIl PNV ebbe una forte espansione politica nelle quattro province di nazionalit\u00e0 spagnola, anche se tra i suoi membri ci fu sempre qualche disaccordo tra gli indipendentisti ed i regionalisti spagnoli. Dal 1923 al 1930 con la dittatura di Primo de Rivera furono proibite le attivit\u00e0 dell'ala indipendentista, ma fu tollerata l'ala moderata.\nIl 5 novembre 1933 si vot\u00f2 per un referendum riguardo ad uno statuto (Statuto di Estella) che avrebbe coinvolto le tre province pi\u00f9 occidentali (attuali Comunit\u00e0 Autonoma dei Paesi Baschi) e ci fu l'84% dei voti favorevoli. Questo risultato non fu mai preso in considerazione fino al 1936 quando, il 1\u00ba ottobre, il governo repubblicano, per ottenere l'appoggio del nazionalismo basco, accett\u00f2 lo Statuto Autonomo del '33 e mise a capo della regione autonoma Jos\u00e9 Antonio Aguirre.\nNel 1937, per\u00f2, la vittoria dei nazionalisti di Franco e il suo successivo insediamento come dittatore pose fine a quel poco di autonomia concessa al Paese Basco. La politica di Franco fu centralista e non permise nessuna manifestazione nazionalistica non spagnola. Durante il franchismo il PNV, che a causa delle sue caratteristiche di partito era sostenuto in maggior parte dalla popolazione di et\u00e0 matura, rimase per lo pi\u00f9 inattivo, tanto da far nascere, nel 1952, un nuovo movimento nazionalista chiamato Ekin (Agire), fondato da un gruppo di giovani baschi occidentali che voleva dare nuova forza alla causa basca.\nEkin tent\u00f2 di collaborare con il PNV, ma quest'ultimo non volle mai accettare, viste le diversit\u00e0 di pensiero dei due gruppi. Nel 1958 il gruppo Ekin cambi\u00f2 nome in Euskadi Ta Askatasuna (Paese Basco E Libert\u00e0), meglio noto come ETA.\nLa fine del franchismo e la costituzione spagnola.\nSin dal 1959 ETA cominci\u00f2 a far sentire la propria voce con attentati, per lo pi\u00f9 con obiettivi militari o politici. Le prime bombe furono piazzate a Bilbao, Vitoria e Santander, mentre la prima azione degna di nota fu il tentativo di far deragliare un treno carico di militanti franchisti diretto a San Sebasti\u00e1n, ma fall\u00ec in parte e non vi furono vittime. La prima vittima di ETA fu un agente di polizia ucciso nel giugno del 1968 per mano di Txabi Etxebarrieta, il principale dirigente della quinta assemblea del gruppo; questi sar\u00e0 anche il primo caduto di ETA, ucciso poche ore dopo dalla polizia.\nIn agosto dello stesso anno ci fu la seconda vittima (il poliziotto torturatore Melit\u00f3n Manzanas) e quindi, da quel momento in poi, il regime franchista dichiar\u00f2 lo stato d'emergenza. Nel 1973 vi fu un attentato \"chiave\" per la storia della Spagna. Viene, infatti, assassinato con un'autobomba l'ammiraglio Carrero Blanco, neonominato capo del governo da Franco, e questo impedir\u00e0 quella continuazione del regime auspicato dallo stesso dittatore. Nel settembre del 1975 vi furono le ultime fucilazioni del franchismo che provocarono molte proteste in tutto il Paese. Un mese dopo Franco mor\u00ec e fu incoronato re Juan Carlos, erede designato dal dittatore stesso.\nNel 1976 viene redatta la prima Alternativa KAS (Coordinamento Patriottico Socialista) che tra i suoi punti principali annovera l'amnistia per i prigionieri e i rifugiati baschi, la legalizzazione dei partiti indipendentisti, il ritiro delle forze di polizia spagnole, un'economia non oligarchica che rispetti gli interessi delle classi lavoratrici e un nuovo statuto d'autonomia che preveda il diritto all'autodeterminazione e il controllo sulle forze armate, la sovranit\u00e0 basca e la promozione della lingua basca. Nel 1977 fu autorizzata l'esposizione della bandiera basca, proibita sino ad allora. Il 6 dicembre 1978 fu messa a votazione la nuova costituzione spagnola, che riscontr\u00f2 ampi consensi in tutta la Spagna, tranne che nei territori baschi, poich\u00e9 non riconosce il diritto del popolo basco di autodeterminarsi.\nL'ascesa del PSOE, i Gal e il piano ZEN.\nNonostante questa disparit\u00e0 di risultati il voto fu contato a maggioranza relativa (senza tener conto quindi delle singole regioni) e la nuova costituzione fu approvata senza ratifiche, diventando motivo di successive instabilit\u00e0. Il 25 ottobre 1979 viene indetto un referendum per l'approvazione dello statuto di autonomia per le tre province occidentali del Paese basco. Questo statuto fu redatto da Madrid e non prevedeva il coinvolgimento della Navarra. La propaganda in favore dello statuto fu fuorviante, in quanto lo dipinse pi\u00f9 favorevole al popolo basco di quanto in realt\u00e0 fosse e fu approvato con una maggioranza del 53,1%.\nAd aumentare la separazione tra le Vascongadas e la Navarra collaborarono la legge \"Amejoramento del Fuero Navarro\" del 1982 che non fu sottoposta a referendum e l'articolo 145 della costituzione che afferma che \"in nessun caso si ammetter\u00e0 la federazione di comunit\u00e0 autonome\". In questi anni nacque Herri Batasuna (Unit\u00e0 Popolare), un partito politico che raccolse persone anche con ideologie diverse concordanti, per\u00f2, su uno stesso programma. Il programma di HB \u00e8 la stessa Alternativa KAS (condivisa anche da ETA) e la sua vita politica si limita ai comuni, per non legittimare le istituzioni spagnole (ad esempio il parlamento).\nNell'ottobre del 1982 sale al governo di Madrid il PSOE (\"Partido Socialista Obrero Espa\u00f1ol\" ovvero Partito Socialista Operaio Spagnolo) che vi rimarr\u00e0 per quattordici anni. Secondo il PSOE la questione basca si pu\u00f2 risolvere solo con l'azione militare contro ETA e il processo di autonomia cominciato nel 1976 viene bruscamente interrotto.\nNel 1983 si costituiscono gli squadroni della morte del Gal, composti da poliziotti spagnoli in borghese e da ex militanti franchisti. Il loro compito \u00e8 quello di colpire i militanti di ETA sia nel Paese Basco del sud, sia in quello del nord. La loro prima azione \u00e8 del 16 ottobre 1983, quando rapiscono due militanti, i cui cadaveri torturati verranno ritrovati dopo anni.\nDurante questo periodo viene promosso il piano ZEN (\"Zona Especiale Norte\") atto a reprimere ogni forma di ribellione. Dal 1984 la Francia incominci\u00f2 ad espellere dal proprio paese i rifugiati baschi. A partire da questo periodo ETA tent\u00f2 di negoziare con il governo spagnolo per cessare le ostilit\u00e0 ed ottenere l'amb\u00ecto diritto all'autodeterminazione, ma tutti gli incontri non fruttano i risultati sperati perch\u00e9 secondo ETA chiunque abbia tentato di negoziare con loro non ha mai avuto l'intenzione di assecondare le volont\u00e0 espresse dall'organizzazione (fondamentali per iniziare un trattato).\nDall'attentato all'Hipercor ai giorni nostri.\nIl 19 giugno 1987 ETA organizz\u00f2 un attentato al supermercato Hipercor di Barcellona che cost\u00f2 21 morti e numerosi feriti.\nTra il 1986 e il 1989 ETA e il governo di Madrid fecero numerosi negoziati politici ad Algeri, quasi sempre associati a tregue bilaterali (nessun attentato e nessun arresto politico) alla fine dei quali sembrava che si fosse giunti ad un accordo concreto tra le parti, ma il governo in ultimo neg\u00f2 (senza nessun motivo apparente) gli accordi presi. Per risposta ETA organizz\u00f2 una serie di attentati simultanei l'8 aprile 1989. Successivamente ci fu ancora qualche incontro, ma nessuno dello spessore di quelli di Algeri.\nNel 1992 si form\u00f2 il movimento sociale per il dialogo e l'accordo chiamato Elkarri, che si occupa di proporre alternative non violente per la risoluzione del conflitto basco. Il 29 novembre 1987 tutto il Consiglio Nazionale di Herri Batasuna fu processato e poi condannato a sette anni di carcere (di cui sconter\u00e0 venti mesi) per aver cercato di diffondere, nello spazio televisivo dedicato al partito, un video di ETA con una proposta di alternativa democratica per il Paese basco.\nIl 15 luglio 1998 vengono chiusi il quotidiano Egin (Agire) e la radio Egin Irratia (Radio Egin) accusati di aver collaborato con ETA. Il 20 febbraio 2003 viene chiuso l'unico giornale scritto integralmente in lingua basca, l'Euskaldunan Egunkaria (Giornale dei baschi), accusato di collaborare con ETA. Il 17 marzo del 2003 fu reso illegale il partito Batasuna per appartenenza a ETA. Negli ultimi anni, quindi, l'attivit\u00e0 di ETA \u00e8 notevolmente diminuita anche per la riduzione dell'appoggio sociale alla sua lotta armata.\nIl 30 dicembre 2004 nel parlamento basco fu approvato a maggioranza assoluta il nuovo statuto di Ibarretxe, ma il 1\u00ba febbraio 2005, quando questo fu proposto al parlamento spagnolo, fu respinto. Il 24 marzo 2006 l'ETA ha dichiarato il \"cessate il fuoco\" totale e a tempo indeterminato per consentire le trattative politiche con il nuovo governo di Zapatero, il quale il 29 giugno dello stesso anno dichiar\u00f2 ai media l'inizio del dialogo con ETA.\nDal 2009 al 2012 il depositario della Lehendakaritza (presidenza della Comunit\u00e0 Autonoma Basca) fu il socialista Patxi L\u00f3pez, che govern\u00f2 in coalizione con quello che nel resto della Spagna \u00e8 il suo primo rivale politico, il Partido Popular. Il partito pi\u00f9 votato fu il Partido Nacionalista Vasco (EAJ/PNV) con 30 deputati. Alcuni settori politici affermano che la illegalizzazione del partito independentista \"abertzale\" D3M ha contribuito alla proclamazione del governo socialista in questa Comunit\u00e0 Autonoma. Si sono registrati 100.924 voti nulli (8.84%) attribuibili a questa formazione illegalizzata.\nAttualmente il ruolo di Lehendakari (Presidente del Governo Basco) \u00e8 ricoperto da I\u00f1igo Urkullu Renter\u00eda, appartenente al Partito Nazionalista Basco (PNV)."}
{"id": "41435", "revid": "9", "url": "https://it.wikipedia.org/wiki?curid=41435", "title": "Nafarroa", "text": ""}
{"id": "41437", "revid": "39224", "url": "https://it.wikipedia.org/wiki?curid=41437", "title": "Vasconia", "text": ""}
{"id": "41439", "revid": "1632387", "url": "https://it.wikipedia.org/wiki?curid=41439", "title": "Musica country", "text": "Il country, anche detto country music, country and western o country-western, \u00e8 il risultato dell'unione di forme popolari della musica americana sviluppatasi nel sud degli Stati Uniti. Viene spesso identificato come un genere musicale a s\u00e9 stante.\nSi sviluppa grazie agli influssi della musica tradizionale del sud (caratterizzata da violino e banjo, anche chiamata \"Old Time Music\"), dei tradizionali \"duos\", gruppi musicali formati da fratelli (e caratterizzati dalla presenza di chitarra, mandolino e di una affascinante affinit\u00e0 vocale) e della musica \"folk\" degli immigrati anglo-irlandesi.\nQuesto genere musicale si compone di molti filoni artistici; i principali tra essi sono:\nAltri generi che derivano o originano dalla \"country music\" sono il Western swing, il Bakersfield sound, l'outlaw country, il Cajun e l'Honky tonk.\nVernon Dalhart fu il primo cantante \"country\" ad avere successo nazionale (maggio 1924 con \"The Wreck of Old 97\"). Altri artisti famosi di quell'epoca furono i Blue Sky Boys, Riley Puckett, Don Richardson, Fiddling John Carson, Ernest Stoneman, Charlie Poole and the North Carolina Ramblers e Gid Tanner &amp; The Skillet Lickers.\nAlcuni tracciano le origini della \"country music\" moderna a due influenti gruppi: il cantante \"country\" Jimmie Rodgers e la Carter Family. Le loro canzoni furono le prime ad avere un riconoscimento nazionale, come le famose Sessions di Bristol in Tennessee, il 1\u00ba agosto 1927, nelle quali Ralph Peer fu il \"talent scout\" e registratore di suono.\nL'influenza di Jimmie Rodgers.\nJimmie Rodgers contribu\u00ec in maniera decisiva allo sviluppo della musica \"country\", e in particolare del \"country folk\". Costruendo le sue ballate tradizionali sulle influenze musicali del Sud, Jimmie scrisse e cant\u00f2 canzoni in cui la gente comune poteva rispecchiarsi. Vi incluse tra l'altro le sue esperienze nelle aree del Meridian e Mississippi, e quelle della gente che incontr\u00f2 sui treni, nei bar e sulle strade. Per creare le sue melodie, s'ispir\u00f2 alle ballate tradizionali e alla musica \"folk\". A Meridian, dal 1953, ogni anno nel mese di maggio, si svolge il Jimmie Rodgers Memorial Festival, per commemorare l'anniversario della morte di Rodgers. Il primo festival fu celebrato per la prima volta il 26 maggio 1953.\nPathos, divertimento, donne, whiskey, omicidi, morti, malattie e povert\u00e0 sono presenti nelle sue canzoni. Temi che in seguito saranno ripresi e sviluppati da artisti come Hank Williams, Merle Haggard, Waylon Jennings, Willie Nelson, George Jones, Townes Van Zandt, Kris Kristofferson e Johnny Cash. Jimmie Rodgers cant\u00f2 della vita e della morte da una prospettiva maschile e questo punto di vista ha prevalso in diverse aree della musica \"country\". Sarebbe ingiusto non ricordare l'influenza che Rodgers ebbe nello sviluppo dell'honky tonk, del rockabilly e del Bakersfield sound.\nHank Williams.\nJimmie Rodgers \u00e8 una pietra miliare nella struttura della musica \"country\", ma l'artista pi\u00f9 influente dopo di lui \u00e8 stato indubbiamente Hank Williams. Nella sua breve carriera (aveva solo 29 anni quando mor\u00ec), domin\u00f2 la scena del \"country\": le sue canzoni sono state cantate praticamente da ogni altro artista \"country\", sia uomo che donna. Inoltre, le sue canzoni furono interpretate anche da artisti jazz, pop e \"rhythm and blues\" gi\u00e0 agli inizi della sua carriera. Canzoni come \"Cold Cold Heart\" e \"I'm So Lonesome I Could Cry\" sono da tempo dei classici del pop.\nWilliams interpretava due personaggi: Hank Williams, il cantante-compositore ed intrattenitore e Luke the Drifter (Luke il vagabondo) personaggio moralista e dispensatore di buoni consigli. La complessit\u00e0 del suo carattere si rifletteva nelle canzoni introspettive in cui si parlava di cuori spezzati, felicit\u00e0 e amore (per esempio \"I'm So Lonesome I Could Cry\" e \"Your Cheating Heart\"), ma anche nei pezzi pi\u00f9 allegri e ottimisti sulla vita Cajun (\"Jambalaya\") o sugli indiani di legno posti fuori dai negozi di tabacco (\"Kaw-Liga\"). Egli innalz\u00f2 la musica ad un livello diverso e la port\u00f2 a un pubblico sempre pi\u00f9 vasto.\nDiversi artisti \"country\" hanno incluso Williams nelle loro composizioni. Waylon Jennings nel suo brano \"Are You Sure Hank Done It This Way\" si chiedeva se la sua carriera fosse all'altezza di quella di Hank, mentre Hank Williams Jr, in \"Family Tradition\", racconta dettagliatamente i burrascosi trascorsi delle sue \"band\" e di quelle del padre. David Allen Coe, nella canzone \"Longhaired Redneck\", si vanta: \"So cantare tutte le canzoni che Hank Williams abbia mai scritto\".\nSia Hank Williams Jr che suo figlio Hank Williams III hanno portato innovazioni nella musica country, Hank Jr spingendosi verso sonorit\u00e0 rock e verso l'outlaw country mentre Hank III \u00e8 andato parecchio oltre fino a raggiungere il death metal e il \"soul\" psychobilly.\nL'influenza dalla Carter Family.\nL'altra scoperta di Ralph Peer, la Carter Family, consisteva in A.P. Carter, sua moglie Sara e la loro cognata Maybelle. Questo gruppo costru\u00ec una lunga carriera discografica grazie alla sonora voce bassa di A.P., alla bellissima voce di Sara e al particolarissimo stile chitarristico di Maybelle. Il maggior contributo di A.P. fu la collezione di canzoni e ballate da lui raccolte nelle sue spedizioni nella campagna collinosa attorno alla loro casa a Maces Springs (Virginia). Inoltre, la sua presenza maschile, fece s\u00ec che Sara e Maybelle potessero esibirsi senza tema di macchiare la loro reputazione. Le due donne arrangiavano le canzoni che A.P. raccoglieva ma scrivevano anche canzoni proprie. Esse furono le antesignane di una serie di cantanti \"country\" femminili di notevole talento come Kitty Wells, Patsy Cline, Loretta Lynn, Skeeter Davis, Tammy Wynette, Dolly Parton e June Carter Cash, figlia di Maybelle e moglie di Johnny Cash.\nBluegrass.\nIl bluegrass porta avanti la tradizione della vecchia String Band Music, eseguita da gruppi musicali composti solamente da strumenti a corda, e fu inventata, nella sua forma pura, da Bill Monroe. Il nome \"BlueGrass\" fu preso direttamente dalla \"band\" di Monroe, i Blue Grass Boys. La prima incisione con la formazione classica fu fatta nel 1945: Bill Monroe voce e mandolino, Lester Flatt voce e chitarra, Earl Scruggs al banjo 5 corde, Chubby Wise al violino e Cedric Rainwater al contrabbasso. Questa \"band\" stabil\u00ec lo standard per tutte le formazioni \"bluegrass\" che seguirono; molti dei primi e pi\u00f9 famosi musicisti \"bluegrass\" hanno fatto parte dei Blue Grass Boys, come ad esempio Lester Flatt &amp; Earl Scruggs, Jimmy Martin e Del McCoury, o hanno suonato con Monroe occasionalmente, come Sonny Osborne, Ralph &amp; Carter Stanley (i Stanley Brothers) e Don Reno. Monroe ha influenzato anche artisti come Ricky Skaggs, Alison Krauss, Rhonda Vincent e Sam Bush che propongono la tradizione del folk e della ballata nello stile \"bluegrass\".\nAltre influenze.\nTra le poche \"star\" di colore della musica \"country\", spiccano Deford Bailey e Charley Pride. Nonostante quest'ultimo avesse vinto un Grammy Award nel 1967 con la canzone \"Just Between You and Me\", la sua carriera non fu facile. Gli artisti di colore non godevano di buona fama nell'ambiente musicale ed erano considerati quasi \"indegni\" di cantare il \"country\". Nel 1967 Pride fu il secondo artista di colore ad esibirsi al Grand Ole Opry; il primo fu Deford Bailey nel 1925.\nNonostante l'esiguo numero di artisti di colore nel \"country\", non si pu\u00f2 certo negare l'influenza che la musica nera ha avuto sui musicisti \"country\". D'altra parte, .\nIl suono di Nashville.\nDurante gli anni sessanta, la \"country music\" divenne un'industria, centrata a Nashville nel Tennessee, capace di procurare milioni di dollari. Sotto la direzione di produttori come Chet Atkins, uno degli inventori del genere, Owen Bradley e pi\u00f9 tardi Billy Sherrill, il Nashville sound port\u00f2 la \"country music\" a un pubblico diverso. Questa sonorit\u00e0 prese a prestito elementi dello stile pop degli anni cinquanta: vocalit\u00e0 rilevanti e \"lisci\" accompagnate da \"steel guitar\" (che divenne lo strumento caratterizzante del genere) e cori vocali. Agli assoli strumentali fu data secondaria importanza per dar spazio a fraseggi e abbellimenti caratteristici. Tra i principali artisti di questo genere troviamo Patsy Cline, Jim Reeves, e pi\u00f9 tardi Tammy Wynette e Charlie Rich. Sebbene la musica \"country\" abbia una grande variet\u00e0 stilistica, alcuni critici sostengono che questa diversit\u00e0 fu soffocata da un approccio troppo rigido da parte dei produttori del Nashville Sound; secondo altri, invece, le cause sono da ricercarsi nella necessit\u00e0 di reinventare il \"country\" di fronte al predominio del rock'n'roll anni cinquanta e della successiva invasione britannica. Persino oggigiorno, la grande variet\u00e0 della musica \"country\" non viene ben rappresentata nelle trasmissioni radio e la percezione popolare della musica \"country\" fuori dagli USA \u00e8 piena di stereotipi di ballate \"hillbilly\" suonate con il mandolino, che \u00e8 presente nel bluegrass ma non certo nella Country Music attualmente in classifica, dove a parte coretti (\"refrain\") orecchiabili melodie in rima, Pedal Steel Guitar, Violino, Pianoforte e sonorita computerizzate non vi sono strumenti acustici tradizionali, se non \"corretti\" in sala di registrazione.\nReazioni al suono di Nashville.\nI suoni all'apparenza poco particolari che provenivano da Nashville sotto l'influenza di Chet Atkins e dei suoi colleghi produttori suscitarono la reazione dei musicisti fuori Nashville, che pensavano ci fosse ben altro nel genere \"country\" che non \"le solite vecchie arie con il violino e la chitarra\u2026\" (Waylon Jennings).\nDalla California si svilupp\u00f2 il Bakersfield sound; uno dei primi gruppi esponenti di questo \"sound\" furono i leggendari Maddox Brothers and Rose il cui miscuglio selvaggio ed eclettico di \"country\" vecchio stile, swing hillbilly e gospel rappresentava, negli anni quaranta e cinquanta, uno spettacolo di grande richiamo nelle sale da ballo e nei locali \"honky-tonk\". Agli inizi degli anni sessanta, Buck Owens e Merle Haggard, tra gli altri, fecero conoscere il Bakersfield Sound a un pubblico pi\u00f9 vasto ed esso divenne presto uno dei generi pi\u00f9 popolari della musica \"country\". Negli anni ottanta Dwight Yoakam aiut\u00f2 a rilanciare il Bakersfield Sound e Brad Paisley a tutt'oggi lo utilizza ampiamente nella sua musica.\nNella Nashville degli anni ottanta, Randy Travis, Ricky Skaggs e altri proposero un ritorno ai valori tradizionali. La loro abilit\u00e0 musicale di compositori e produttori aiutarono a far rivivere il genere per un breve periodo. Tuttavia, anche loro e altri grandi e longevi autori come Jones, Cash e Merle Haggard persero popolarit\u00e0 allorch\u00e9 le case discografiche imposero nuovamente la loro formula e si rifiutarono di promuovere tali artisti pur di grande fama. La Capitol Records fece piazza pulita di quasi tutti i suoi artisti \"country\" negli anni sessanta.\nSviluppi della \"country music\".\nI due filoni della musica \"country\" hanno proseguito il loro sviluppo fino agli anni novanta. L'influenza di Jimmie Rodgers pu\u00f2 essere individuata nell'immagine predominante di operaio e lavoratore presentata da cantanti come Brooks &amp; Dunn e Garth Brooks. Invece cantanti come Iris Dement e Nanci Griffith, dallo stile simile alla Carter Family, hanno scritto canzoni dalle tematiche pi\u00f9 tradizionali, sebbene da un punto di vista pi\u00f9 contemporaneo.\nNella met\u00e0 degli anni novanta, la musica \"country\" western fu influenzata dalla popolarit\u00e0 delle danze in linea, in cui solitamente si balla in gruppo ma senza un \"partner\". Questa influenza era davvero notevole e si dice che Chet Atkins abbia cos\u00ec commentato: \"Penso che la musica sia caduta parecchio in basso. Non c'\u00e8 altro che quel dannato ballo in linea\".\nNegli anni novanta emerse un nuovo tipo di musica \"country\", definito da alcuni \"\"country\" alternativo\", da altri \"\"country\" neotradizionale\" o \"\"country\" rivoluzionario\". Eseguito generalmente da musicisti pi\u00f9 giovani ed ispirato sia dal \"country\" tradizionale che dal \"country\" reazionario, sfugg\u00ec al modello annacquato e tendente al pop dettato da Nashville e prese in prestito sonorit\u00e0 dal rock e dal punk.\nCi sono almeno tre reti via cavo dedicate al \"country\" negli Stati Uniti: Country Music Television (di propriet\u00e0 Viacom), VH-1 Country (anche questa di propriet\u00e0 Viacom) e GAC (di propriet\u00e0 The E.W.Scripps Company)."}
{"id": "41441", "revid": "125891734", "url": "https://it.wikipedia.org/wiki?curid=41441", "title": "Primo fattoriale", "text": "Un primo fattoriale \u00e8 un numero primo che differisce di 1 da un fattoriale, cio\u00e8 \u00e8 della forma formula_1 oppure formula_2. I pi\u00f9 piccoli primi fattoriali sono:\nI primi fattoriali sono interessanti per i teorici dei numeri perch\u00e9 delimitano sequenze di numeri composti di lunghezza arbitraria. Infatti, per ogni numero naturale formula_3 tutti i numeri da formula_4 a formula_5 (estremi inclusi) sono composti. Tuttavia, non \u00e8 detto che formula_6 per ogni formula_7 sia primo fattoriale. Non sono per\u00f2 minimali, ad esempio i 13 numeri della sequenza da 114 a 126 sono non primi, ma formula_8\nA gennaio 2022 i pi\u00f9 grandi primi fattoriali conosciuti dei due tipi sono formula_9 (1015843 cifre scoperto nel luglio 2016 da Sou Fukui) e formula_10 (2193027 cifre scoperto nel febbraio 2022 da Ryan Propper).\nSi congettura che esistano infiniti numeri primi fattoriali (di entrambe le forme).\nBibliografia.\n Primo fattoriale in Wolfram Research, azienda produttrice del software Mathematica."}
{"id": "41442", "revid": "2171997", "url": "https://it.wikipedia.org/wiki?curid=41442", "title": "Primo primoriale", "text": "Un primo primoriale \u00e8 un numero primo che differisce di 1 da un primoriale, cio\u00e8 della forma \"p\"# \u2212 1 oppure \"p\"# + 1. I pi\u00f9 piccoli primi primoriali sono:\nAd Ottobre 2021 i pi\u00f9 grandi primi primoriali conosciuti dei due tipi sono 3267113# -1 (di 1418398 cifre, scoperto nel marzo 2021 da James P. Burt con il progetto PrimeGrid) e 392113# +1 (169966 cifre scoperto nel settembre 2001 da Daniel Heuer).\nSi congettura che esistano infiniti primi primoriali (di entrambe le forme)."}
{"id": "41443", "revid": "30610", "url": "https://it.wikipedia.org/wiki?curid=41443", "title": "Provincia di La Spezia", "text": ""}
{"id": "41449", "revid": "9", "url": "https://it.wikipedia.org/wiki?curid=41449", "title": "Provincia di N\u00f9oro", "text": ""}
{"id": "41452", "revid": "1259603", "url": "https://it.wikipedia.org/wiki?curid=41452", "title": "Freon", "text": "Col nome commerciale di freon (marchio registrato dell'azienda chimica DuPont) \u00e8 identificata una famiglia di composti chimici derivanti dal metano e dall'etano per sostituzione degli atomi di idrogeno con atomi di alogeni (cloro, fluoro, bromo). Chimicamente questo tipo di composti appartiene alla famiglia degli alogenuri alchilici. Talvolta tali composti vengono chiamati impropriamente clorofluorocarburi (abbreviato in CFC).\nQuesto composto fu sintetizzato da Thomas Midgley (che ne annunci\u00f2 l'invenzione ad un convegno dell'American Chemical Society nell'aprile del 1930) e, a partire dal 1931, trov\u00f2 inizialmente applicazione come fluido refrigerante nei cicli frigoriferi a compressione. A seguito di un articolo pubblicato il 16 maggio 1985 da un gruppo di scienziati su \"Nature\", che indicava come i clorofluorocarburi fossero i principali responsabili di un buco nella fascia di ozono, un gas che avvolge la Terra e la protegge dai raggi ultravioletti dannosi del Sole, alcuni di questi composti (in particolare quelli contenenti cloro) sono stati banditi dal protocollo di Montr\u00e9al del 1987, eccetto che negli usi per cui non si possono trovare gas sostitutivi.\nCaratteristiche e impieghi.\nI freon composti con un solo atomo di carbonio sono generalmente prodotti per sintesi chimica tramite sostituzione dell'idrogeno con alogeni nella struttura del metano. La sostituzione di un atomo di idrogeno con un atomo di fluoro \u00e8 un'operazione relativamente semplice che provoca un aumento di densit\u00e0, mentre la sostituzione di un atomo di idrogeno con uno di cloro provoca generalmente un aumento del calore latente di evaporazione e una riduzione della temperatura di ebollizione del fluido. Per questo motivo i freon sono i fluidi refrigeranti ideali per i cicli frigoriferi a compressione. Sono dei composti sicuri per via della loro elevatissima stabilit\u00e0 nei confronti di molti agenti chimici. Sono biologicamente inerti. Non sono infiammabili e svolgono un'azione anticatalitica nei confronti del fuoco tanto che vengono usati come agenti estinguenti gassosi per estintori con il nome di halon. Uno degli effetti indesiderati dei gas inerti come gli halon \u00e8 che, in caso di fughe in ambienti confinati, impoverisce il tenore di ossigeno provocando asfissia.\nUna classe di freon, i clorofluorocarburi (CFC), per via della loro inerzia chimica, sono stati inoltre impiegati come gas di propulsione per aerosol, come solventi nell'industria chimica e come fluidi traccianti. I composti pi\u00f9 leggeri contenenti cloro e bromo sono ormai stati abbandonati e resi illegali, perch\u00e9 ritenuti responsabili del \"buco nell'ozono\", ovvero della degradazione dello strato di ozono nell'alta atmosfera alle alte latitudini.\nLe misure adottate in ottemperanza al Protocollo di Montreal (1987) hanno prodotto un rapido declino nelle emissioni di cluorofluorocarburi nell'atmosfera a partire dagli anni 1990. Il loro uso illegale nella Cina orientale \u00e8 stato ritenuto responsabile di una flessione nella velocit\u00e0 di contenimento della concentrazione atmosferica di cluorofluorocarburi osservata tra il 2013 e 2017. Tuttavia, misurazioni successive hanno confermato una continua rapida diminuzione della concentrazione atmosferica.\nClassificazione.\nI freon vengono classificati nella famiglia degli alogenuri alchilici, pertanto il loro nome dovrebbe essere dato seguendo le regole della nomenclatura chimica. Al di fuori degli ambienti universitari, rimane largamente in uso la classificazione ASHRAE, inizialmente standardizzata nel 1957 e tuttora in uso.\nA seconda della presenza o meno di cloro, i freon sono divisi in:"}
{"id": "41453", "revid": "11684", "url": "https://it.wikipedia.org/wiki?curid=41453", "title": "Access control list", "text": ""}
{"id": "41457", "revid": "466539", "url": "https://it.wikipedia.org/wiki?curid=41457", "title": "Operazione Oldenburg", "text": "Secondo documenti emersi dagli archivi anglo-americani, tra i quali spiccano i documenti: \"1157 PS\" del 29 aprile 1941; \"1317 PS\" del 1\u00ba marzo 1941; e \"1017 PS\" del 2 aprile 1941, la Germania nazista aveva progettato un piano, conosciuto col nome in codice Operazione Oldenburg (in tedesco \"Unternehme Oldenburg\"), il quale delineava la colonizzazione di vasti territori dell'Unione Sovietica quando questa fosse stata sconfitta.\nTale piano prevedeva: la totale germanizzazione della Crimea, della Galizia, dei tre paesi baltici chiamati Ostland, di una parte del bacino del Volga, del territorio intorno a Baku nel Caucaso, della penisola di Kola, e di una parte della Siberia centrale. Dell'Asia centro-meridionale e del Turkestan, i tedeschi volevano farne uno stato musulmano, alleato e ausiliario del Grande Reich, come del resto volevano fare anche con l'Ucraina."}
{"id": "41458", "revid": "2056951", "url": "https://it.wikipedia.org/wiki?curid=41458", "title": "Prat\u012btyasamutp\u0101da", "text": "Con il sostantivo maschile sanscrito prat\u012btyasamutp\u0101da (devan\u0101gar\u012b: \u092a\u094d\u0930\u0924\u0940\u0924\u094d\u092f\u0938\u092e\u0941\u0924\u094d\u092a\u093e\u0926; p\u0101li: pa\u1e6dicca samupp\u0101da, cinese: \u5341\u4e8c\u7de3 pinyin \"shieryuan\", giapponese: \u5341\u4e8c\u56e0\u7e01 \"j\u016bni innen\", tibetano: \"rten 'brel yan lag bcu gnyis\") si indica in quella lingua la dottrina buddhista della coproduzione condizionata, detta anche originazione interdipendente, dodecupla catena della causalit\u00e0, dodici anelli del sorgere interdipendente o genesi dipendente, la quale spiega il prodursi dei fenomeni legati all'esistenza secondo una logica di causa ed effetto. L'individuazione del ciclo di cause che vanno rimosse per giungere al nirvana (sans., nibb\u0101na, p\u0101li) \u00e8 un punto centrale della pratica buddhista. Il significato e il ruolo attribuito a questa dottrina varia a seconda degli insegnamenti delle differenti scuole buddhiste.\nUna sua formulazione completa compare ad esempio in questo estratto del canone cinese:\nIl ciclo delle cause ed effetti comprende un certo numero di anelli (\"nidana\"), che negli insegnamenti appaiono in numero variabile, da nove a dodici, e anche di volta in volta con elementi diversi. Una delle formulazioni pi\u00f9 ricorrenti \u00e8 per\u00f2 la seguente:\nQuesta catena di causa-ed-effetto pu\u00f2 essere letta ed interpretata in pi\u00f9 modi. Ad esempio potrebbe essere considerata un ciclo e quindi ogni punto potrebbe essere considerato come quello iniziale: si potrebbe partire da \"avidy\u0101\", da \"n\u0101ma-r\u016bpa\" o da \"vedan\u0101\". I dodici anelli, sul cui esatto significato si discute fin dall'antichit\u00e0 ma che probabilmente hanno sempre avuto pi\u00f9 significati, sono stati divisi idealmente in tre gruppi: il primo, comprendente i primi due anelli, riguarda l'esistenza passata; il secondo, comprendente gli anelli dal terzo al decimo, si riferiscono all'esistenza presente; il terzo, che include gli ultimi due anelli, riguarda l'esistenza futura.\nNell'iconografia buddhista la coproduzione condizionata \u00e8 raffigurata con l'immagine della \"Ruota dell'esistenza\"."}
{"id": "41459", "revid": "117654414", "url": "https://it.wikipedia.org/wiki?curid=41459", "title": "Roc", "text": "Il Roc o Rok (dal persiano \u0631\u062e \"rokh\" ) \u00e8 un uccello mitologico dal piumaggio bianco, di proporzioni e forza tali da permettergli di ghermire e mangiare anche elefanti.\nOrigine del mito.\nL'origine del mito del Roc non \u00e8 nota, ed \u00e8 possibile che sia fondata su un uccello realmente esistito, essendoci riferimenti ad esso da parte di autori vicino-orientali fin dall'VIII secolo. Ci sono inoltre resoconti dell'avvistamento dell'uccello nell'Oceano Indiano da parte di un viaggiatore inglese che risalgono al XVI secolo. Secondo quanto ha tramandato Marco Polo, il Roc indiano sarebbe sempre di color bianco, la lunghezza delle ali spiegate sarebbe di 16 passi (circa 12 metri) e quelle delle sue penne di 8 passi (circa 6 metri).\nIl Roc in Europa e nelle Mille e una notte.\nIl Roc \u00e8 noto con questo nome, in Occidente, soprattutto attraverso il racconto di Sindbad il marinaio, una tarda aggiunta a \"Le mille e una notte\". La leggenda era per\u00f2 gi\u00e0 molto diffusa nell'Est. In tempi successivi l'habitat dell'uccello fu posto nel Madagascar, da dove venivano importate con il nome di \"piume di Roc\" le gigantesche fronde della palma da rafia, dall'aspetto molto simile a quello delle penne di uccelli.\nNel racconto Sindbad, perdutosi in un'isola, scorge una grande cupola e vi si dirige. Il giorno dopo si accorge che la cupola \u00e8 in realt\u00e0 un grosso uovo e che la nuvola che appare su di lui non \u00e8 altri che il mitologico uccello Roc. Appesosi ad una zampa dell'uccello, Sindbad far\u00e0 un viaggio in cielo senza che il Roc si accorga di niente. Cos\u00ec apprende che il Roc per nutrire i suoi piccoli porta loro degli elefanti. Nel racconto il Roc appare di colore bianco, misura 18 metri di lunghezza e sarebbe originario del Mare Muhit (lett. \"Mare Oceano\"), collocato nel Mar Mediterraneo.\nTentativi di identificazione.\n hanno voluto collegare la leggenda del Roc a uccelli giganteschi realmente esistiti. Nel 1990, in Madagascar, sono stati ritrovati i resti di un gigantesco uovo di quello che potrebbe essere stato un uccello delle proporzioni del Roc. Di fatto, sempre in Madagascar, \u00e8 accertata la presenza di un gigantesco uccello chiamato \"uccello elefante\" (\"Aepyornis maximus\"), estintosi solo nel XVI secolo e che non era per\u00f2 in grado di volare. Non vi sono tuttavia elementi che indicano che tale uccello abbia dato origine a queste leggende, o tanto meno che esistesse un suo \"parente\" ancora pi\u00f9 grande.\nNella cultura di massa.\nLa figura del Roc, analogamente a quella di molte altre bestie leggendarie, \u00e8 stata ampiamente ripresa in varie opere moderne, principalmente di genere fantasy. Dei Roc (il cui aspetto pu\u00f2 anche non essere del tutto fedele all'originale) sono presenti ne \"Le mille e una notte\" (alla cinquantasettesima notte), nella saga di Shannara, nel \"Il 7\u00ba viaggio di Sinbad\", nelle ambientazioni di Dungeons &amp; Dragons e in \"World of Warcraft\", \"Age of Mythology\", ', ' e \"Yu-Gi-Oh!\". Il Pok\u00e9mon Articuno \u00e8 ispirato al Roc, che appare anche nei film d'animazione \"Sinbad - La leggenda dei sette mari\" e \"Winx Club - Il segreto del regno perduto\". Non meno importante, nel secondo capitolo della trilogia di Bartimeus scritta da Jonathan Stroud,il demone-jinn sopra citato prende talvolta le sembianze del mitologico uccello, che viene questa volta descritto con piume rosse, il suo nido grande come un acre, le sue uova enormi cupole bianche visibili dal mare aperto."}
{"id": "41464", "revid": "5", "url": "https://it.wikipedia.org/wiki?curid=41464", "title": "Uccello elefante", "text": ""}
{"id": "41465", "revid": "22166", "url": "https://it.wikipedia.org/wiki?curid=41465", "title": "Domain name system", "text": ""}
{"id": "41476", "revid": "2194416", "url": "https://it.wikipedia.org/wiki?curid=41476", "title": "Sequencer", "text": "Il sequencer (traducibile come \"sequenziatore\") \u00e8 un dispositivo di tipo sia fisico (hardware), sia logico (software), utilizzato nel campo musicale per la creazione, gestione e riproduzione di sequenze di segnali di controllo, che consentono di comandare uno strumento musicale elettronico.\nSebbene il sequencer venga usato per fini musicali, esso non dev'essere confuso col dispositivo di registrazione audio. A differenza del registratore, dove sono le forme d'onda di un suono a essere memorizzate, nel sequencer non vengono memorizzati segnali audio, bens\u00ec segnali di controllo. Si pu\u00f2 immaginare un sequencer come un musicista che opera in modo automatico e programmabile, in grado di suonare pi\u00f9 strumenti ed effettuare le regolazioni di sintetizzatori e processori audio.\nStoria.\nSequencer fisici (hardware).\nI primi dispositivi fisici che si avvicinavano a tale scopo erano due strumenti elettromeccanici costruiti negli anni cinquanta da Raymond Scott: il \"Wall of Sound\" e l\"'Electronium\".\nNegli anni sessanta del XX secolo al fianco dei primi sintetizzatori analogici, la cui altezza tonale delle note prodotte era controllata da un valore di tensione, troviamo lo Step Sequencer che permetteva di ripetere ciclicamente una sequenza di controllo preimpostando tutti i passi, ovvero una serie di tensioni che componevano la sequenza. Tale sequenza di tensioni elettriche andava a controllare direttamente i VCO (Voltage Controlled Oscillator) del sintetizzatore e quindi l'intonazione della voce sintetizzata, producendo cos\u00ec la nota desiderata. Il segnale elettrico di controllo poteva essere usato sia per generare una melodia sia per controllare altri parametri del sintetizzatore, come per esempio la frequenza di taglio del filtro.\nNel 1971 Ralph Dyck svilupp\u00f2 il prototipo di un sequencer analogico che sfruttava la tecnologia digitale per memorizzare gli eventi. La memoria digitale permetteva di memorizzare un gran numero di eventi, circa 1000, superando il problema della memoria dei sequencer \"step\", che si limitavano a riprodurre una sequenza piuttosto corta composta da alcuni voltaggi in serie. Nel 1976 la \"Roland\", sviluppando il prototipo di Dyck, mise in commercio il sequencer MicroComposer MC8.\nL'MC8 era dotato di molta pi\u00f9 memoria del prototipo di Dyck e disponeva di otto tracce programmabili. Come molti sintetizzatori della met\u00e0 degli anni settanta, utilizzava la tecnologia digitale solo per quanto concerneva la memoria, mentre le uscite erano analogiche poich\u00e9 non esisteva ancora un segnale di controllo digitale. Grazie alle otto uscite di controllo era possibile pilotare anche pi\u00f9 di uno strumento alla volta o di sfruttare lo strumento controllato in maniera polifonica. Il MicroComposer era difficile da programmare; tramite una piccola tastiera numerica era necessario inserire complicate sequenze numeriche relative agli eventi da memorizzare e riprodurre.\nSolo successivamente nacquero anche sequencer che permettevano di memorizzare una sequenza di note semplicemente suonandola. Sebbene tali macchine avessero una compatibilit\u00e0 limitata, ricoprirono un ruolo fondamentale nello sviluppo della musica elettronica degli anni ottanta, dato che permisero la composizione e l'esecuzione di brani anche ai musicisti amatoriali.\nSequencer logici (software).\nCon l'avvento negli anni ottanta del protocollo MIDI le possibilit\u00e0 dei sequencer si ampliarono: Il MIDI permetteva di trasmettere 16 esecuzioni polifoniche contemporaneamente con tutto il relativo corredo di espressioni esecutive. Questo grande salto di qualit\u00e0 fu ampliato da un altro salto di qualit\u00e0 che all'epoca la tecnologia stava compiendo: il computer da pachidermico strumento sperimentale dalle prestazioni modeste acquisiva sempre maggiori capacit\u00e0 di calcolo a costi e ingombri sempre minori, diventando cos\u00ec sempre pi\u00f9 un oggetto comune. Aziende come Atari e Commodore producevano macchine a 8 e 16 bit alla portata del proprietario di uno studio e fu cos\u00ec che il computer cominci\u00f2 ad essere utilizzato come sequencer, grazie a opportune applicazioni e alle interfacce MIDI che lo mettevano in comunicazione con qualsiasi apparecchiatura compatibile.\nUno dei primi programmi scritti per tale scopo fu Cubase. Esso permetteva di programmare attraverso il formato MIDI le partiture per i sintetizzatori e le batterie virtuali. C'erano anche altri programmi dotati di simili funzionalit\u00e0 ma questi costringevano i compositori a programmare ad un livello molto basso. Tuttavia qualcuno intu\u00ec le potenzialit\u00e0 di questo strumento e l'utilizzo del computer come sequencer inizi\u00f2 a prendere campo. Negli anni novanta ebbero successo i \"tracker\"; Questi programmi trasformarono per la prima volta il computer in una vera e propria DAW. Essi davano all'utente la possibilit\u00e0 di lavorare non solo attraverso i file MIDI e le interfacce dei dispositivi esterni ma anche tramite l'assegnazione agli stessi MIDI di campioni audio da manipolare tramite degli effetti audio. Era previsto anche l'esportazione dei progetti in formato .mod.\nSar\u00e0 proprio questa la strada che seguiranno i sequencer. Cubase infatti nel 1996 lancia il \"Cubase VST\", una versione del gi\u00e0 noto programma che introduce due novit\u00e0 molto importanti: \nSia il protocollo VST che la tecnologia ASIO diventano veri e propri standard per il mercato, sempre pi\u00f9 fiorente nel periodo a ridosso del XXI secolo in una situazione di grande offerta, con programmi che fecero dimenticare il lavoro per i primi dischi prodotti al computer, nei quali note e battute erano righe di comando. I sequencer diventano sempre pi\u00f9 potenti, versatili e hanno un'interfaccia utilizzabile anche dal pubblico scarsamente specializzato. Sar\u00e0 proprio questa fascia di pubblico quella investita da maggiori novit\u00e0: tra programmi come Magix Music Maker ed Ejay Dance che permettono un approccio amatoriale, nasce nel 2000 Fruity Loops della \"Image-line\", programma inizialmente distribuito liberamente che faceva della semplicit\u00e0 e immediatezza il suo punto di forza. Il programma risultava per\u00f2 molto grezzo, quindi l'utente professionale preferiva altri applicativi come il collaudatissimo Cubase o Logic Pro. Lo stesso \"Fruity\" col tempo espander\u00e0 le sue funzioni fino ad arrivare alla versione 8, con i consensi di artisti affermati come Tiga.\nDiretto concorrente di Fruity Loops in questi anni sar\u00e0 Reason, che percorre una strada praticamente inversa rispetto a quella seguita dagli altri sequencer: se infatti lo stesso Cubase ed altri nel tempo hanno seguito una linea ispirata alla versatilit\u00e0, il riutilizzo di parti di programma e soprattutto al distacco dai metodi dell'era hardware, Reason invece tenta di simulare i vecchi studi fatti di armadi di sintetizzatori collegati attraverso fili, idea che alletta molti addetti ai lavori che lo eleggono come programma principale utilizzato nelle loro opere. Questo successo per\u00f2 servir\u00e0 anche a portare verso la definitiva affermazione di altre tecnologie: il ReWire, gi\u00e0 sperimentato con un altro pezzo di storia dei sequencer come ReBirth, che permette di collegare in tempo reale diversi sequencer, il formato audio \"REX\", ovvero praticamente un WAV contenente informazioni di suddivisione del file stesso in piccole parti dette ritagli (in inglese \"slice\"). Questi file vengono suonati attraverso il sampler di Reason \"Dr.Rex\" e hanno la propriet\u00e0 di adattarsi automaticamente alla velocit\u00e0 di riproduzione dell'audio, indipendentemente dal BPM del file originale.\nQueste tecnologie diventano parte di un po' tutti i programmi in uscita, cos\u00ec come accaduto per ASIO e VST, e rendono pi\u00f9 potenti programmi gi\u00e0 apprezzati per la loro semplicit\u00e0 come Sony Acid PRO e Ableton Live, nati per lo studio, ma diventati poi gli strumenti preferiti rispettivamente per il montaggio audio e per le esibizioni dal vivo dei DJ, grazie ad alcune innovazioni come il formato \"acid loop\", ancora pi\u00f9 potente del REX visto che si tratta di normalissimi file WAV, e un sistema di sequencer attraverso \"slice\" per Ableton Live. In questi anni il sequencer che pi\u00f9 attira l'attenzione di tutto il settore, tanto da rubare il posto storico di Cubase, \u00e8 Pro Tools, ovvero il concentrato di tutte le tecnologie pi\u00f9 avanzate. I suoi punti di forza sono i nuovi protocolli per le espansioni e la novit\u00e0 di basarsi su un hardware specifico considerato di grande qualit\u00e0 prodotto dalla stessa casa madre del programma, la Digidesign; di conseguenza buona parte del mondo della produzione audio-video si affida ad esso diventando standard anche per una questione di portabilit\u00e0\nLa maggior parte delle tastiere-stazioni di lavoro attuali \u00e8 dotata di un sequencer MIDI che viene sfruttato spesso dal vivo per riprodurre parti aggiuntive del brano musicale, che il tastierista non potrebbe eseguire altrimenti.\nCaratteristiche.\nI sequencer fisici basati sulla tecnologia digitale sono stati molto diffusi fino all'avvento dei pi\u00f9 flessibili sequencer logici, eseguiti cio\u00e8 come programmi informatici. Per la programmazione di sequenze complesse il sequencer logico ha potuto sfruttare le ampie interfacce grafiche, l'integrazione con i sintetizzatori virtuali, l'espandibilit\u00e0 e la flessibilit\u00e0 di comunicazione del sistema operativo dei moderni computer. Nel corso degli anni, la comunicazione e l'interazione di sintetizzatori di diversi produttori con i sequencer hanno richiesto l'adozione di un protocollo standard riconosciuto con l'acronimo di MIDI (\"Musical Instruments Digital Interface\").\nMalgrado la progressiva migrazione verso gli strumenti informatici, i sequencer digitali basati sull'elettronica sono ancora indispensabili componenti per alcuni strumenti musicali come i sintetizzatori e le drum machine. Soprattutto grazie alla maggiore velocit\u00e0 dei processori per PC, all'integrazione tra audio e MIDI e al continuo sviluppo di nuovi algoritmi per espansioni, l'utilizzo di sequencer software sta soppiantando quello di apparecchiature fisiche, permettendo il controllo di tutte le fasi della creazione artistica in un vero e proprio studio virtuale."}
{"id": "41478", "revid": "767487", "url": "https://it.wikipedia.org/wiki?curid=41478", "title": "Scappo dalla citt\u00e0 - La vita, l'amore e le vacche", "text": "Scappo dalla citt\u00e0 - La vita, l'amore e le vacche (\"City Slickers\") \u00e8 un film del 1991 diretto da Ron Underwood.\nTrama.\nMitch Robbins, dirigente di pubblicit\u00e0 radiofoniche, al compimento dei 39 anni si rende conto che i viaggi \"alternativi\" all'estero con gli amici Ed Furillo e Phil Berquist sono solo un modo per sfuggire alla crisi di mezza et\u00e0. Phil \u00e8 intrappolato da 12 anni in un matrimonio senza amore con la moglie Arlene e gestisce il supermercato di suo suocero; Ed \u00e8 un venditore di articoli sportivi di successo e playboy incallito che ha recentemente sposato una modella di biancheria intima ma \u00e8 riluttante all'idea di avere figli. Alla festa di compleanno di Mitch, Phil ed Ed gli presentano in regalo un viaggio di due settimane nel quale guideranno del bestiame dal Nuovo Messico al Colorado. Phil si confronta con una collega, Nancy, che rivela accidentalmente di aver avuto un rapporto sessuale con lui, cosa che porta alla sua separazione da Arlene. Nonostante i piani di Mitch di andare in Florida con sua moglie Barbara, lei lo convince ad andare invece con i suoi amici a cercare uno scopo nella vita.\nNel Nuovo Messico, Mitch, Phil ed Ed incontrano i loro compagni di viaggio: Barry e Ira Shalowitz, una comica coppia di fratelli produttori di gelati, Bonnie, una giovane donna appena separatasi dal fidanzato e Ben e Steve Jessup, padre e figlio, entrambi dentisti. Il gruppo fa conoscenza con il cowboy Curly Washburn, il rude caposquadra incaricato di guidarli. Durante il viaggio, mentre i tre amici iniziano a cambiare la loro visione della vita, Mitch provoca accidentalmente la fuga del bestiame. Per punizione, Curly gli ordina di aiutarlo a radunare le mucche smarrite e col tempo i due sviluppano un legame. Mitch scopre che Curly, nonostante il suo aspetto rozzo, \u00e8 in realt\u00e0 un uomo molto saggio e sincero. Curly consiglia a Mitch di cercare \"l'unica cosa\" della sua vita, la pi\u00f9 importante per lui e che risolver\u00e0 tutti i suoi problemi, qualunque essa sia. Lungo la strada, Mitch fa nascere un vitellino da una mucca morente, che Curly uccide per non farla soffrire. Mitch adotta il vitello e lo chiama Norman.\nCurly improvvisamente muore di infarto, lasciando l'unit\u00e0 sotto la guida dei suoi due incivili sottoposti Jeff e T.R. I problemi si aggravano quando il cuoco Cookie si ubriaca e distrugge accidentalmente la loro scorta di cibo, rompendosi la gamba nel processo. I Jessup si offrono volontari per riportare il cuoco al ranch, mentre Jeff e T.R. si ubriacano con la scorta segreta di alcol di Cookie. Quando minacciano di uccidere il piccolo Norman e aggrediscono Mitch, Phil ed Ed intervengono e ne segue una lotta che culmina con Phil che tiene Jeff e T.R. sotto tiro con la pistola e sfoga su di loro tutte le sue frustrazioni. Jeff e T.R. fuggono via per evitare di essere denunciati, abbandonando il gruppo in mezzo alla prateria. Gli Shalowitz decidono di lasciare la mandria per tornare alla civilt\u00e0, mentre Ed, Phil e Bonnie intendono restare con gli animali per condurli al sicuro. Mitch, dapprima deciso ad andarsene, cambia idea e si unisce a loro.\nDopo aver affrontato una forte tempesta, i quattro amici riescono finalmente a guidare la mandria in Colorado, ma Norman rimane bloccato in mezzo a un fiume. Mitch lo salva ma entrambi sono spazzati via dalla corrente. Phil ed Ed riescono giusto in tempo a salvarli entrambi, raggiungendo sani e salvi il ranch, dove scoprono che il proprietario ha deciso di vendere la mandria a un mattatoio. Nonostante all'inizio credano di aver salvato il bestiame per niente, Mitch, Phil ed Ed capiscono che con questo viaggio sono pronti a ricostruire le loro vite e Mitch acquista Norman per salvarlo dal macello.\nMitch torna a New York City come un uomo pi\u00f9 felice e si riunisce con sua moglie Barbara e i suoi figli. Porta anche Norman a casa per alcuni giorni, fino a quando non potr\u00e0 essere collocato in luogo pi\u00f9 spazioso. Phil inizia una relazione con Bonnie ed Ed si apre all'idea di mettere su famiglia.\nProduzione.\nLe riprese si sono svolte negli Stati Uniti (soprattutto in Nuovo Messico) e a Pamplona in Spagna dall'11 settembre all'8 dicembre 1990.\nIncassi.\nIl film ha incassato globalmente 179.033.791 $.\nRiconoscimenti.\nJack Palance per la sua interpretazione da non protagonista ha vinto sia il Premio Oscar che il Golden Globe, mentre Billy Crystal \u00e8 stato candidato al Golden Globe per il miglior attore in un film commedia o musicale e ha vinto l'MTV Movie Award alla miglior performance comica.\nNel 2000 l'American Film Institute l'ha inserito all'86\u00ba posto della classifica delle cento migliori commedie americane di tutti i tempi.\nSequel.\nNel 1994 ne \u00e8 stato prodotto un sequel, \"Scappo dalla citt\u00e0 2\"."}
{"id": "41483", "revid": "125718760", "url": "https://it.wikipedia.org/wiki?curid=41483", "title": "Elettrofoni", "text": "La categoria degli elettrofoni raggruppa gli strumenti musicali in cui il suono viene generato per mezzo di una circuitazione elettrica o un dispositivo elettromagnetico.\nQuesta categoria \u00e8 stata aggiunta alla classificazione di Hornbostel-Sachs del 1914, solo dopo la revisione a cura della \"Galpin Society Journal\", nel 1937.\nUno strumento che fa uso dell'elettricit\u00e0 per amplificare il suo suono, ma non per generarlo, non \u00e8 classificato fra gli strumenti elettrofoni. Uno di questi \u00e8 la chitarra elettrica, che nel rispetto dei criteri di valutazione delle categorie originarie, si classifica negli strumenti cordofoni.\nIl suono prodotto dai primi strumenti elettrofoni era basato sull'amplificazione diretta di una forma d'onda generata da un oscillatore. Questa sintesi di generazione \u00e8 definita \"analogica\". Sebbene il progresso abbia destinato questa tecnologia ai musei, questi strumenti sono ancora discretamente diffusi, e in alcuni casi persino molto ricercati sul mercato del \"vintage\". Fra questi si pu\u00f2 citare il minimoog.\nSebbene non faccia uso di oscillatori elettronici ma di un sistema di generazione elettromeccanica (tonewheel), tra gli elettrofoni pu\u00f2 essere annoverato anche l'organo Hammond, brevettato nel 1934 dall'orologiaio Laurens Hammond.\nLa filosofia della famiglia di strumenti permette ogni forma di strumento immaginabile, tra cui l'esempio pi\u00f9 eclatante \u00e8 il theremin, in cui manca ogni contatto fisico con il musicista.\nLa diffusione dei circuiti integrati nell'industria degli strumenti musicali, ha permesso di incorporare sofisticati dispositivi in grado di riprodurre un suono registrato digitalmente, il campionatore. \u00c8 questo il momento in cui la sintesi \"analogica\" viene soppiantata da quella \"digitale\". I sintetizzatori diventano quindi macchine in grado di riprodurre tutti gli strumenti musicali, e non solo."}
{"id": "41485", "revid": "599013", "url": "https://it.wikipedia.org/wiki?curid=41485", "title": "Eddie Irvine", "text": "Proveniente dall'Irlanda del Nord, dopo aver gareggiato per vari anni nelle categorie minori dell'automobilismo, vincendo il titolo di Formula Ford britannica nel 1987, riusc\u00ec a partecipare a dieci campionati di Formula 1, dal al . Il suo debutto avvenne con la , scuderia con cui corse fino al 1995. Nel venne assunto dalla con cui ottenne i suoi migliori risultati: quattro Gran Premi vinti e il secondo posto finale nella classifica piloti del 1999. Passato alla nel , chiuse la carriera nella massima serie con il team inglese due stagioni pi\u00f9 tardi.\nTerminata l'esperienza in Formula 1 si ritir\u00f2 dal mondo delle corse, dedicandosi alla gestione di varie societ\u00e0 di sua propriet\u00e0.\nBiografia.\nEddie Irvine nacque a Newtownards, in Irlanda del Nord, da Edmund senior e Kathleen il 10 novembre 1965. Trascorse la sua infanzia nel piccolo villaggio di Conlig insieme alla famiglia, composta anche dalla sorella maggiore Sonia, che negli anni a seguire gli fece da fisioterapista fino al 1999. Comp\u00ec gli studi al liceo \"Regent House Grammar School\", senza mai eccellere particolarmente nei risultati.\nIrvine \u00e8 stato considerato come un pilota atipico nel panorama della Formula 1 moderna; era noto per i suoi flirt con varie donne, tra cui quello con Pamela Anderson. Ha anche una figlia di nome Zoe, avuta durante la sua permanenza in Giappone dalla sua fidanzata dell'epoca.\nAl contrario poi di molti altri piloti ha vissuto per anni tra Milano, soprattutto nel periodo in cui correva in Ferrari, e Londra.\nNel 2004 ha avuto alcuni guai giudiziari per non essersi presentato davanti ai giudici inglesi per la seconda volta consecutiva dopo che era stato fermato alla guida di uno scooter per aver superato il limite di velocit\u00e0 di oltre trenta chilometri orari. L'ex pilota nel 2009 risult\u00f2 protagonista di una rissa in una discoteca del milanese con il figlio dell'allora sindaco di Milano Letizia Moratti, a seguito del quale \u00e8 stato denunciato per lesioni gravi; il nord irlandese, a sua volta, ha presentato una denuncia per lesioni e minacce aggravate. Il 9 gennaio 2014 sia Eddie Irvine che Gabriele Moratti vennero condannati in primo grado a sei mesi di reclusione senza condizionale, condanna poi confermata nel gennaio 2016 dalla Corte di cassazione.\nCarriera.\nGli inizi.\nIrvine cominci\u00f2 a gareggiare con vetture da corsa nel 1983, incoraggiato dal padre; infatti il nord irlandese era inizialmente interessato alle moto, ma i genitori le ritenevano troppo pericolose e cos\u00ec venne spinto a cimentarsi nella Formula Ford. Dopo aver partecipato ad alcune gare, nel 1984 vinse la sua prima corsa a Brands Hatch, occasione in cui si aggiudic\u00f2 anche il premio come miglior pilota. Nel 1986 riusc\u00ec a prendere parte ad alcune gare del RAC Formula Ford 1600 britannico dopo aver acquistato una monoposto della Van Diemen risalente all'anno precedente ed essersi accordato con la Auriga per avere una fornitura gratuita di motori, a patto di pagare di tasca propria le riparazioni. Nell'anno del suo debutto nella categoria, Irvine forn\u00ec alcune prestazioni di rilievo, prima di avere un calo di competitivit\u00e0 nella seconda parte della stagione. Alla fine dell'anno venne comunque invitato dalla Van Diemen a svolgere un test comparativo con Roland Ratzenberger. I tempi di Irvine furono migliori e venne quindi assunto per il 1987. In quell'anno offr\u00ec un alto rendimento e riusc\u00ec a vincere il titolo di categoria, il Formula Ford Festival e il RAC Formula Ford.\nA fine stagione partecip\u00f2, durante l'inverno, a un test organizzato dalla Marlboro in cui il vincitore avrebbe ottenuto un posto in F3 inglese; Irvine realizz\u00f2 il miglior tempo e si garant\u00ec la partecipazione al campionato della suddetta serie automobilistica. Durante questa stagione non conquist\u00f2 alcun successo, pur concludendo sei gare al secondo posto, e concluse il campionato in quinta posizione della classifica generale. Pur disponendo di una buona vettura, a detta del pilota britannico, pag\u00f2 il fatto che il proprio motore Alfa Romeo non era competitivo quanto il Toyota dei suoi rivali. Partecip\u00f2 anche al Gran Premio di Macao, facente parte del calendario del campionato di Formula 3, riuscendo a partire dalla pole position, senza per\u00f2 vincere la gara.\nPrese inoltre parte, nell'autunno del 1988, a una sessione di test organizzata dalla Marlboro sul circuito di Imola per ottenere un posto in Formula 3000 nel team Pacific Racing per la stagione 1989. Irvine partecip\u00f2 al confronto insieme a Emanuele Naspetti ed \u00c9rik Comas; risult\u00f2 il pi\u00f9 veloce dei tre e venne assunto. Affiancato da JJ Lehto, ritenuto allora giovane promessa dell'automobilismo, riusc\u00ec a concludere al nono posto precedendo il compagno di squadra, tredicesimo.\nL'anno seguente firm\u00f2 un contratto per correre in Formula 3000 con la scuderia Jordan. Durante la stagione conquist\u00f2 una vittoria in Germania e concluse il campionato al terzo posto, ottenendo risultati migliori dei suoi compagni di squadra Heinz-Harald Frentzen ed Emanuele Naspetti. A fine anno prese parte nuovamente al Gran Premio di Macao e alla \"F3 Fuji Cup\", concludendo sul podio entrambe le gare.\nFormula 3000 e Le Mans (1991-1994).\nIl termine della stagione coincise, per\u00f2, con la fine del rapporto con la scuderia irlandese. Pur avendo ricevuto alcune offerte per rimanere in Formula 3000, Irvine decise infine di accettare l'offerta della Cerumo e si trasfer\u00ec in Giappone per gareggiare nella locale Formula 3000. Durante questi anni Irvine raramente si allenava e passava gran parte del tempo nelle discoteche. Nella prima stagione, il pilota britannico colse una vittoria sul circuito di Mine, ma ebbe varie difficolt\u00e0 a causa della scarsa resa delle gomme Yokohama, poco performanti rispetto alle Bridgestone. Irvine chiuse la stagione d'esordio al settimo posto.\nL'anno seguente, la sua squadra cambi\u00f2 fornitore di pneumatici passando alle Dunlop. Irvine ottenne ottimi risultati in qualifica, conquistando tre pole position, ma in gara riusc\u00ec a imporsi solamente a Mine, chiudendo ottavo la stagione. Secondo il pilota, pur essendo molto competitivi sul giro singolo, i nuovi pneumatici degradavano troppo velocemente durante la gara, causando quindi l'impossibilit\u00e0 di lottare costantemente nelle posizioni di testa. Il problema venne risolto solo verso la fine della stagione, quando vennero forniti set di pneumatici da gara con una differente costruzione. Lo stesso anno partecip\u00f2 per la prima volta alla 24 Ore di Le Mans guidando una Toyota e terminando al nono posto. \nNel 1993 Irvine risult\u00f2 molto competitivo e pot\u00e9 combattere per la vittoria del titolo di categoria. Pur conquistando una sola vittoria a Suzuka, si piazz\u00f2 spesso sul podio e chiuse infine al secondo posto, a pari punti con Kazuyoshi Hoshino, dopo aver dovuto scartare un punto essendo validi, per regolamento, solo i sei migliori risultati ottenuti in stagione. Le buone prestazioni e l'aiuto di uno sponsor, lo riportarono all'attenzione di Eddie Jordan, con cui aveva gi\u00e0 gareggiato alcuni anni prima, e che era in cerca di un pilota per disputare le ultime gare della stagione di Formula 1 in corso. Anche se inizialmente Jordan gli offr\u00ec di disputare gli ultimi tre Gran Premi, in seguito l'accordo venne raggiunto per le sole corse di Giappone e Australia, dato che Irvine era in lotta per la vittoria del titolo e la sua squadra non gli avrebbe concesso il benestare.\nNello stesso anno biss\u00f2 la partecipazione alla 24 Ore di Le Mans come pilota ufficiale Toyota, guidando una TS010 e giungendo quarto. Maggiore fortuna ebbe l'esperienza del 1994 sempre alla Sarthe, ancora con Toyota, insieme allo statunitense Jeff Krosnoff e all'italiano Mauro Martini: l'equipaggio aveva condotto la corsa fino a novanta minuti dalla fine quando, rallentato da problemi al cambio, fu costretto a concludere al secondo posto assoluto.\nFormula 1.\nI primi anni in Jordan (1993-1995).\nIrvine debutt\u00f2 in Formula 1 nel Gran Premio del Giappone 1993, penultima gara della stagione, alla guida di una Jordan, cogliendo punti gi\u00e0 alla prima corsa, con un sesto posto dopo essere partito dall'ottava piazza. Inoltre nel finale di gara si sdoppi\u00f2 da Ayrton Senna, leader della corsa, e lo ostacol\u00f2 provocando una sua reazione negativa. Nel dopo gara, infatti, a seguito anche di alcune dichiarazioni del nord irlandese, il brasiliano and\u00f2 nei box Jordan e, dopo una discussione, gli sferr\u00f2 un pugno. Nel successivo appuntamento mondiale non riusc\u00ec a giungere al traguardo, in quanto fu costretto al ritiro dopo dieci giri per incidente.\nAl termine dei due Gran Premi, Irvine era intenzionato a tornare in Giappone per dedicarsi alla Formula 3000 locale, ma Eddie Jordan decise di offrirgli un contratto come pilota ufficiale.\nIrvine firm\u00f2 un accordo triennale e corse quindi la stagione 1994 con la Jordan. Al Gran Premio del Brasile, prima gara della stagione, fu protagonista di un incidente multiplo. A met\u00e0 corsa, durante il doppiaggio di \u00c9ric Bernard, non si rese conto che Jos Verstappen, che lo seguiva, aveva iniziato una manovra di sorpasso nei suoi confronti e spinse il pilota olandese con una ruota sull'erba; Verstappen perse il controllo e urt\u00f2 le vetture di Irvine, Bernard e Martin Brundle, che li precedeva. La Federazione decise quindi di multare Irvine per 10.000 dollari e lo squalific\u00f2 per una gara. Present\u00f2 quindi un appello alla FIA, che continu\u00f2 a ritenerlo responsabile dell'accaduto. Gli venne revocata la multa ma, anche a causa del comportamento del pilota, la squalifica venne prolungata a tre gare. \nAl suo ritorno and\u00f2 subito a punti con un sesto posto, ma la parte centrale della stagione fu deludente e senza risultati, con cinque ritiri consecutivi e una settima piazza come miglior risultato. Inoltre al Gran Premio d'Italia si rese protagonista di un incidente al via che elimin\u00f2 tre vetture. Fu quindi ordinata una nuova partenza e Irvine venne retrocesso in fondo alla griglia. In aggiunta, fu sospeso per una gara con la condizionale. Ritenendosi punito ingiustamente per la seconda volta dopo i fatti di Interlagos, Irvine medit\u00f2 l'abbandono della Formula 1 per tornare in Giappone, ma Eddie Jordan lo convinse a continuare la sua esperienza nella massima serie. Nelle ultime gare Irvine riusc\u00ec a conquistare cinque punti, concludendo la stagione al sedicesimo posto.\nIl nord irlandese continu\u00f2 quindi in Jordan anche nel 1995. Dopo un ritiro per problemi al cambio alla gara d'esordio, al Gran Premio d'Argentina Irvine riusc\u00ec a qualificarsi al quarto posto, ma al via caus\u00f2 un incidente che coinvolse varie vetture e fu necessaria una seconda partenza. Fu poi costretto al ritiro dopo sei giri per una perdita d'olio. Ottenne quindi il quinto posto al Gran Premio di Spagna e, dopo un ritiro a Monaco, giunse terzo al Gran Premio del Canada, preceduto da Jean Alesi su Ferrari e dal compagno di scuderia Rubens Barrichello, salendo quindi sul podio per la prima volta in carriera. \nLe sue prestazioni suscitarono l'interesse della Ferrari in cerca di un secondo pilota da affiancare al campione del mondo in carica Michael Schumacher per il 1996. La scelta ricadde su di lui, dopo i rifiuti di Coulthard, gi\u00e0 accordatosi con la McLaren, e di Martin Brundle. Irvine, contattato pure da Ligier, si disse interessato all'offerta e la casa di Maranello vers\u00f2 alla Jordan tre milioni di dollari per liberare il pilota, visto che il suo contratto era stato opzionato anche per la stagione successiva. Firm\u00f2 quindi un accordo triennale con la casa di Maranello, con opzioni di rinnovo per il 1997 e il 1998; il passaggio venne ufficializzato alla fine di settembre del 1995. \nNel frattempo, al Gran Premio del Belgio, Irvine fu sfortunato protagonista di un grave incidente ai box, in quanto la sua vettura prese fuoco durante il rifornimento, ma riusc\u00ec ad uscirne senza gravi lesioni. Nel finale della stagione il pilota ottenne altri quattro punti che gli permisero di terminare la stagione al dodicesimo posto.\nGli anni in Ferrari (1996-1999).\nApprodato alla Ferrari, Irvine and\u00f2 incontro a una preparazione della stagione difficoltosa. La nuova Ferrari F310 ebbe una genesi travagliata e fu pronta solo a met\u00e0 febbraio. Irvine prov\u00f2 poco la macchina durante l'inverno, e spesso sorsero problemi di affidabilit\u00e0 che facevano interrompere i test per verificare l'origine dei guasti. Nonostante ci\u00f2, al Gran Premio d'Australia, che apriva la stagione, Irvine riusc\u00ec a qualificarsi davanti a Michael Schumacher e ottenne al debutto il terzo posto in gara, sebbene si fosse manifestato un problema al motore nei giri finali. \nNel prosieguo del campionato, incontr\u00f2 maggiori difficolt\u00e0 e i suoi risultati furono meno brillanti. Nella prima parte di stagione, gi\u00e0 a partire dal Gran Premio del Brasile, la Ferrari torn\u00f2 ad utilizzare il cambio dell'anno precedente viste le continue rotture nei test. Irvine fu settimo in Brasile e si piazz\u00f2 successivamente quinto in Argentina, nonostante varie difficolt\u00e0 a trovare l'assetto ideale per la corsa e con la propria monoposto che soffriva l'andamento irregolare della pista. Al Gran Premio d'Europa, mentre lottava al centro del gruppo e lamentava problemi di sovrasterzo e sottosterzo, fu protagonista di un incidente con Olivier Panis che ne caus\u00f2 il ritiro. Nelle gare seguenti ottenne solo un quarto posto ad Imola e per otto volte consecutive fu costretto al ritiro, sia per errori propri che, in particolar modo, per problemi al cambio. L'introduzione di novit\u00e0 tecniche sulla monoposto, tra cui la pi\u00f9 rilevante fu la nuova versione della F310 con muso rialzato utilizzata a partire dal Gran Premio del Canada, seppur ritenuta migliorativa da Irvine, non port\u00f2 al pilota britannico particolari benefici. La striscia negativa di ritiri venne interrotta solamente al penultimo Gran Premio, in Portogallo, con un quinto posto. Irvine concluse quindi il campionato al decimo posto, con undici punti conquistati. \nAnni dopo descrisse la Ferrari F310 come una delle peggiori vetture da lui guidate in carriera, individuando tra le ragioni delle sue prestazioni deludenti sia i pochi test eseguiti sia il fatto di non essere mai riuscito ad adattare il suo stile di guida alla monoposto, che soffriva di un elevato sottosterzo in curva.\nLa prima gara del 1997 vide subito Irvine protagonista di un incidente: al Gran Premio d'Australia, dopo una buona partenza dalla terza fila, sbagli\u00f2 la frenata e speron\u00f2 la Williams di Jacques Villeneuve alla prima curva, causandone il ritiro. L'episodio caus\u00f2 varie polemiche, soprattutto da parte del canadese, che si sarebbero trascinate fino a fine stagione. Dopo un sedicesimo posto in Brasile, dovuto anche ad un incidente al via e a difficolt\u00e0 di guida della vettura, riusc\u00ec a concludere al secondo posto il Gran Premio d'Argentina, dopo essere partito settimo, a pochi decimi da Villeneuve, che non era in perfette condizioni fisiche ed era afflitto da problemi ai freni. Nei successivi due appuntamenti mondiali ottenne due terzi posti, ma questa serie di risultati fu interrotta al Gran Premio di Spagna, gara in cui si attir\u00f2 pure le critiche di Panis e Alesi per averli ostacolati durante il doppiaggio. Nel successivo Gran Premio, in Canada, il ferrarista fu coinvolto in un incidente al via. Dopo un altro terzo posto in Francia, Irvine fu protagonista di una serie di gare che lo videro o ritirato oppure fuori dalla zona punti. Durante l'estate, comunque, gli venne rinnovato il contratto che lo legava alla scuderia di Maranello. La serie negativa di risultati ebbe fine soltanto al Gran Premio del Giappone, che il nord irlandese concluse al terzo posto dopo essersi lasciato superare da Schumacher nelle prime fasi di gara, mentre si trovava in testa. Dopo un quinto posto nella gara conclusiva della stagione concluse settimo in classifica piloti con ventiquattro punti.\nDopo numerose prove invernali, si arriv\u00f2 al primo Gran Premio della stagione. L'inizio del campionato fu per\u00f2 deludente per Irvine, che non and\u00f2 oltre un quarto posto in Australia e un ottavo in Brasile, quest'ultimo dovuto anche ad un'influenza che aveva debilitato il pilota per tutto il fine settimana. Dopo questi risultati riusc\u00ec ad arrivare sei volte a podio su sette gare, con solo un ritiro dovuto ad un incidente con Fisichella, che suscit\u00f2 molte polemiche. Durante queste gare Irvine realizz\u00f2, al Gran Premio di Francia, la prima doppietta con Michael Schumacher e la prima della Ferrari dopo otto anni. In seguito in Austria ottenne un quarto posto, facendosi superare dal compagno di squadra negli ultimi giri, e pochi giorni dopo gli venne rinnovato il contratto per l'anno successivo. Dopo tre gare senza risultati realizz\u00f2 con Schumacher la seconda doppietta della stagione, concludendo alle spalle del compagno di squadra il Gran Premio d'Italia, ma al successivo appuntamento mondiale non and\u00f2 oltre la quarta piazza, rendendosi anche protagonista di un errore che favor\u00ec la rimonta del pilota McLaren Mika H\u00e4kkinen. Concluse poi secondo l'ultima gara della stagione terminando il campionato quarto con quarantasette punti ottenuti.\nIl 1999 si apr\u00ec per Irvine con la prima vittoria in carriera in Formula 1 (portando la Ferrari a 120 vittorie complessive): al Gran Premio d'Australia arriv\u00f2 primo davanti a Frentzen e Ralf Schumacher, favorito anche dai ritiri delle due McLaren e da vari guasti avuti dal compagno di squadra che non and\u00f2 oltre l'ottavo posto. Seguirono due gare avare di soddisfazioni, in quanto al Gran Premio del Brasile chiuse al quinto posto, anche a causa di un problema al serbatoio dell'aria delle valvole pneumatiche, e ad Imola un guasto al motore per\u00f2 ne caus\u00f2 il ritiro mentre occupava la terza posizione. Due settimane dopo, a Monaco, ottenne un secondo posto, contribuendo a realizzare una doppietta con il compagno di squadra. Dopo una quarta piazza al Gran Premio di Spagna, complice una brutta partenza e un circuito sfavorevole alla Ferrari, Irvine ottenne il terzo posto al Gran Premio del Canada facendo segnare, per la prima e unica volta in carriera, il giro pi\u00f9 veloce.\nDurante l'appuntamento mondiale in Gran Bretagna a met\u00e0 luglio Schumacher sub\u00ec un incidente che compromise la sua stagione, in quanto si era fratturato la gamba destra. Il nordirlandese divenne quindi il primo pilota della scuderia e gli venne affiancato Mika Salo. Nelle due gare seguenti Irvine ottenne due vittorie, anche grazie al compagno di squadra che si fece superare al Gran Premio di Germania consegnandogli la prima posizione, e fu quindi in grado di portarsi in testa alla classifica del campionato piloti. Mika H\u00e4kkinen riusc\u00ec, per\u00f2, a recuperare tutto lo svantaggio accumulato, probabilmente anche a causa di un calo di competitivit\u00e0 della monoposto di Irvine dovuto al telaio, e i due si ritrovarono con il medesimo punteggio al Gran Premio d'Europa. Durante la corsa disputatasi al N\u00fcrburgring Irvine concluse settimo a causa di un errore ai box, in quanto i meccanici Ferrari non riuscivano a trovare uno pneumatico e il pilota perse venti secondi.\nNegli ultimi due Gran Premi ritorn\u00f2 in pista Michael Schumacher, che dichiar\u00f2 di voler aiutare il compagno di squadra a conquistare il titolo. Al Gran Premio di Malesia, infatti, il tedesco diede un contributo determinante alla vittoria del nordirlandese, ma, dopo la gara, la Ferrari venne squalificata per deflettori non conformi al regolamento. Il team di Maranello ricorse poi in appello e gli furono restituiti i punti conquistati. Si arriv\u00f2 quindi all'ultimo Gran Premio, con Irvine in vantaggio di quattro punti. Schumacher conquist\u00f2 la pole position, ma, alla partenza, venne superato da H\u00e4kkinen, che non lasci\u00f2 pi\u00f9 il comando della gara, mentre Irvine, partito quinto, non and\u00f2 oltre un terzo posto, concludendo cos\u00ec secondo nel mondiale, a due punti dal rivale finlandese. La Ferrari riusc\u00ec comunque a conquistare il titolo costruttori.\nAlcuni anni dopo, Irvine rivel\u00f2 che, in seguito all'incidente di Schumacher a Silverstone, la sua squadra, ritenendo difficile la conquista del titolo, prefer\u00ec concentrarsi sulla stagione successiva e aveva quindi interrotto lo sviluppo della vettura; i collaudi che venivano effettuati non portavano in realt\u00e0 particolari benefici e servivano per lo pi\u00f9 a dimostrare che il team voleva aiutarlo a conquistare il titolo mondiale.\nIl periodo in Jaguar (2000-2002).\nNel 2000 pass\u00f2 alla Jaguar, per contrasti con la Ferrari riguardanti il ruolo di prima guida, ma, nonostante l'elevato budget a disposizione della scuderia, non ottenne buoni risultati. La Jaguar R1, pur mostrando una discreta competitivit\u00e0 in qualifica, soprattutto a inizio stagione peccava di affidabilit\u00e0 e i suoi piloti vennero spesso costretti al ritiro. Inoltre, la struttura organizzativa non era completamente funzionale e, nel corso dell'anno, la Jaguar decise di utilizzare la galleria del vento dell'Universit\u00e0 di Southampton in aggiunta alla propria in California per implementare nuove soluzioni aerodinamiche. Lo stesso Irvine, inoltre, non riusc\u00ec a porsi come leader della squadra e il suo atteggiamento spesso polemico creava frizioni all'interno del team.\nLa stagione fu dunque complicata per il pilota britannico: dopo due ritiri nei primi due appuntamenti mondiali, Irvine concluse settimo al Gran Premio di San Marino e ottenne i primi punti al Gran Premio di Monaco, con un quarto posto, nonostante non potesse bere a causa di un malfunzionamento dell'impianto che attraverso una cannuccia fornisce l'acqua ai piloti durante le gare. Nelle corse successive non fece registrare risultati di rilievo e fu costretto pure a saltare il Gran Premio d'Austria a causa di crampi allo stomaco. Il nord irlandese riusc\u00ec poi a conquistare un sesto posto al Gran Premio della Malesia e chiuse la stagione tredicesimo con quattro punti.\nLa deludente stagione d'esordio port\u00f2 a cambiamenti interni al team, tra cui l'arrivo di Bobby Rahal nelle vesti di direttore operativo con lo scopo di riorganizzare la squadra. Il rapporto iniziale tra i due fu di fiducia, ma le critiche di Irvine alla squadra dopo i tempi dei test invernali poco soddisfacenti causarono le prime frizioni con il \"team principal\". \nLa stagione 2001 fu nuovamente difficile per Irvine, che non ottenne risultati di rilievo. La Jaguar R2, definita da Irvine come la peggior vettura che avesse mai guidato, raramente gli consent\u00ec di finire le gare e collezion\u00f2, a fine anno, undici ritiri su diciassette gare. Dopo sei gare fuori dalla zona punti con un settimo posto come miglior risultato, il pilota riusc\u00ec ad ottenere il terzo posto al Gran Premio di Monaco. Alla fine di questa gara si segnal\u00f2 anche per aver espresso varie critiche a Rubens Barrichello, suo successore in Ferrari, riguardo al comportamento di quest'ultimo all'interno della scuderia. Durante la parte centrale della stagione, non ottenne alcun punto, ma fu protagonista, al Gran Premio del Belgio di un incidente insieme al brasiliano Luciano Burti, che cercava di superarlo alla curva \"Blanchimont\". Burti si schiant\u00f2 a oltre trecento chilometri orari contro le barriere di protezione e, una volta ripresosi, accus\u00f2 duramente Irvine, ritenendolo responsabile dell'accaduto. Al Gran Premio degli Stati Uniti, infine, conquist\u00f2 un quinto posto e chiuse il campionato dodicesimo con sei punti ottenuti.\nL'annata fu caratterizzata anche da vari contrasti con Bobby Rahal, che riteneva il maggior responsabile della scarsa competitivit\u00e0 della vettura e che accus\u00f2 di aver fatto su di lui affermazioni false. Rahal diede le dimissioni durante il corso della stagione.\nLa nuova stagione cominci\u00f2 con la conquista di un quarto posto al Gran Premio d'Australia, favorito anche da un incidente al via che coinvolse varie vetture e da alcuni ritiri nelle fasi seguenti della gara. Nonostante il risultato, per\u00f2, la monoposto non era competitiva e risultava molto attardata rispetto alle squadre rivali; in particolare la nuova Jaguar R3 mancava di efficienza aerodinamica soprattutto sull'anteriore. Nelle gare seguenti, infatti, Irvine non ottenne alcun risultato rilevante, segnalandosi solamente per una discussione con Barrichello per averlo ostacolato in un doppiaggio durante il Gran Premio di San Marino. Al Gran Premio di Spagna, il nord irlandese venne retrocesso all'ultimo posto dopo le qualifiche perch\u00e9 la sua vettura utilizzava benzina irregolare. Durante la parte centrale di stagione, Irvine non ottenne nessun risultato, venendo anzi costretto a sei ritiri consecutivi. \nNonostante ci\u00f2, la squadra aveva investito sugli sviluppi della vettura e, a partire del Gran Premio di Gran Bretagna, introdusse una versione profondamente rinnovata della monoposto. I risultati lentamente migliorarono e, al Gran Premio del Belgio, Irvine riusc\u00ec ad interrompere la serie negativa, cogliendo un sesto posto. Al successivo appuntamento mondiale, il pilota britannico ottenne il miglior risultato della stagione: dopo essersi qualificato quinto, concluse la corsa al terzo posto. Nelle ultime due gare, non riusc\u00ec ad entrare in zona punti e chiuse nono in classifica piloti con otto punti.\nFallita la trattativa per il passaggio in Jordan per il 2003, in quanto il team irlandese voleva da Irvine cinque milioni di dollari per farlo gareggiare, decise di ritirarsi dal mondo delle corse.\nCasco.\nAll'inizio della carriera e durante la sua permanenza in Formula Ford il casco di Irvine era completamente bianco, dopodich\u00e9 ne adott\u00f2 uno molto simile a quello di Ayrton Senna. Il nordirlandese dichiar\u00f2 infatti di essere stato un tifoso del pilota brasiliano e che il suo casco rappresentava un omaggio.\nSuccessivamente,gi\u00e0 dal periodo trascorso in Formula Nippon, il suo casco presentava strisce orizzontali di colore verde ed arancione, alternate. Sulla parte superiore del casco era presente un anello di colore arancione. Al suo approdo in Ferrari nel 1996, l'anello divenne rosso, con al centro lo stemma del Cavallino Rampante. Sempre dal 1996, sul retro comparve un trifoglio bianco, al centro di un cerchio di colore verde, ed era forse questa la parte pi\u00f9 caratteristica del casco di Eddie in Ferrari. Al suo passaggio in Jaguar Racing nel 2000 il casco cambi\u00f2 radicalmente: basicalmente di colore nero, ai lati presentava due teste di giaguaro stilizzate e sulla parte superiore l'anello divenne maculato, in omaggio al tipico manto del giaguaro. In pi\u00f9, due linee, una arancione ed una verde, partivano all'altezza del mento, sotto la visiera, e giungevano fino al retro del casco, dove partivano i due colli dei giaguari presenti sui lati.\nIl verde e l'arancione, anche se a dosi diverse, sono sempre stati presenti sui suoi caschi ancor prima di arrivare in F1. Eddie spieg\u00f2 che il verde era un omaggio alla Repubblica d'Irlanda e l'arancione un omaggio all'Ulster, ovvero la sua Irlanda del Nord; Eddie infatti dichiar\u00f2 che non si sentiva appartenente n\u00e9 all'Eire n\u00e9 al Regno Unito, ma che si sentiva semplicemente irlandese.\nDopo la Formula 1.\nRitiratosi dalla Formula 1 nel 2002, Eddie Irvine abbandon\u00f2 il mondo delle corse, dedicandosi invece a quello economico, essendo proprietario di varie societ\u00e0, tra cui una di software. L'ex pilota possiede anche un centro sportivo e una squadra di calcio.\nNel 2004 \u00e8 anche apparso nel film \"Un principe tutto mio\", dove ha interpretato se stesso; nelle sequenze iniziali del film accetta la sfida del suo amico, il Principe Edward di Danimarca, a gareggiare con le rispettive auto e, alla fine di un lungo testa a testa, in vista del traguardo rallenta e lascia vincere l'avversario.\nHa inoltre partecipato a un torneo di poker trasmesso su Sky con altri piloti di Formula 1 nel 2008."}
{"id": "41488", "revid": "125173161", "url": "https://it.wikipedia.org/wiki?curid=41488", "title": "Horatio Nelson", "text": "Per le sue vittorie nelle tre grandi battaglie navali in cui era comandante in capo, \u00e8 ancora oggi ricordato come uno dei pi\u00f9 amati e celebrati eroi nazionali d'Inghilterra; ma non mancano nella sua vita episodi controversi, come la parte avuta negli orrori seguiti alla fine della Repubblica Napoletana nel 1799.\nIl suo ruolo di \"Eroe Nazionale\" dell'Impero britannico, vittorioso in importanti battaglie, ha attirato su di s\u00e9 l'attenzione di numerosi biografi, la maggior parte dei quali si \u00e8 limitata a riproporre la consolidata biografia ufficiale, edita pochi anni dopo la morte con la collaborazione interessata del fratello di Nelson e di numerosi esponenti governativi. Recentemente alcune opere (specialmente il libro di Terry Coleman) hanno dedicato maggior attenzione a documenti ancora disponibili dai quali \u00e8 possibile risalire ad un Nelson meno \"agiografico\".\nBiografia.\nGli inizi.\nHoratio Nelson entr\u00f2 in marina, nonostante soffrisse di mal di mare, all'et\u00e0 di dieci anni, grazie a un suo zio, il Capitano Maurice Suckling. Il suo primo viaggio in mare lo port\u00f2 a visitare le Indie Occidentali, ed al rientro prese ad esercitarsi, affascinato dal mare, a pilotare piccoli velieri nell'estuario del Tamigi.\nFu promosso tenente di vascello nell'aprile del 1777, dopo aver preso parte ad una spedizione nell'Artico agli ordini del comandante Phipps e dopo aver fatto esperienza nel mare delle Indie.\nAvendo portato a termine diverse operazioni ancora nelle Indie Occidentali, all'et\u00e0 di vent'anni fu promosso capitano di vascello nel 1778. Nel 1780 partecip\u00f2 ad una spedizione in Nicaragua dalla quale dovette anticipatamente rientrare a causa di gravi problemi di salute.\nRipresosi dalla malattia, nel 1781 fu pronto per una nuova spedizione in Canada, a bordo della fregata \"Albemarle\", comandata dall'Ammiraglio Hood.\nNel 1783 rientr\u00f2 in patria dopo la guerra contro le colonie americane che si risolse con la dichiarazione d'indipendenza delle stesse; l'anno seguente oper\u00f2 ancora una volta nelle Indie Occidentali dove conobbe e spos\u00f2 nel 1787 Frances Nisbet.\nIl primo comando.\nNel 1793 a Nelson fu affidato il comando del vascello \"HMS Agamemnon\" durante la guerra contro la Francia rivoluzionaria. Di nuovo agli ordini dell'Ammiraglio Hood, fu inviato nel Mediterraneo dove partecip\u00f2 all'assedio di Tolone. L'esito positivo di tale operazione contribu\u00ec ad accrescere la gi\u00e0 elevata popolarit\u00e0 di cui Horatio Nelson godeva in patria. \nNel corso di una missione a Napoli, nel settembre del 1793, conobbe Emma Lyon, moglie dell'ambasciatore britannico presso la corte borbonica Sir William Hamilton, con la quale strinse successivamente a Palermo una intensa relazione sentimentale.\nFu poi impegnato nelle operazioni militari che puntavano alla conquista della Corsica: nel luglio del 1794 durante un attacco a Calvi, perse l'occhio destro. Nel 1795 al comando dell\"'Agamemnon\" si distinse nella battaglia di Genova, attaccando coraggiosamente la nave francese di classe superiore \"\u00c7a Ira\", catturandola assieme alla \"Censeur\" e impedendo uno sbarco di truppe francesi in Corsica.\nNel 1796 fu nominato commodoro e poi gli fu affidato il comando della \"Captain\", un vascello di linea di terza classe (74 cannoni).\nL'anno seguente si distinse nel corso della battaglia di Capo San Vincenzo (14 febbraio 1797), durante la quale una manovra, divenuta poi famosa, che contravveniva apertamente alle \"Istruzioni per il Combattimento\" della marina Inglese permise all'ammiraglio John Jervis (nominato poi conte di St. Vincent) di portare in patria due grandi navi catturate, a prova della sua vittoria sulla flotta spagnola.\nL'esperienza, la fama, le vicende.\nPromosso contrammiraglio della \"squadra blu\u201d e nominato Cavaliere dell'Ordine del Bagno, nel luglio del 1797 partecip\u00f2 al temerario ma inutile attacco sferrato contro la citt\u00e0 di Santa Cruz de Tenerife, nelle Isole Canarie, durante il quale fu gravemente ferito al braccio destro che, divenuto incurabile, gli venne amputato.\nNell'aprile del 1798 riprese servizio dopo un lungo periodo di convalescenza. Gli fu assegnata nel Mediterraneo una divisione incaricata di sorvegliare i movimenti della flotta francese con base a Tolone. Essendosi lasciato sfuggire la flotta comandata dall'Ammiraglio Brueys, diretta in Egitto con la spedizione di Napoleone Bonaparte, inizi\u00f2 una lunga caccia che lo port\u00f2 ad inseguire l'armata navale nemica per quasi due mesi dopo i quali, il 1\u00ba agosto 1798, sorprese il nemico ancorato nella baia di Abukir e lo annient\u00f2 (battaglia del Nilo), bloccando in tal modo le truppe di Napoleone sul suolo egiziano.\nSuccessivamente fu inviato a Napoli con una flotta congiunta britannico-portoghese, divisa in due flotte comandate dallo stesso Nelson e dall'ammiraglio portoghese Domingos Xavier de Lima noto come il Marchese di Nisa, per colpire gli insorti giacobini e mettere in salvo la corte borbonica, ma al suo arrivo sul teatro di guerra la Repubblica Napoletana, sconfitta su tutti i fronti dal cardinale Fabrizio Ruffo e abbandonata dalle truppe francesi, aveva gi\u00e0 capitolato. Tuttavia Nelson non volle rispettare i patti della resa che gli vennero trasmessi dal cardinale Ruffo, consegnando cos\u00ec i capi giacobini ed i fautori della rivolta alla vendetta di Ferdinando IV, tra cui l'ammiraglio Francesco Caracciolo, ritenuto colpevole di alto tradimento e condannato all'impiccagione. Durante la parentesi napoletana Nelson strinse un legame pi\u00f9 intenso con Lady Hamilton.\nNominato da Re Ferdinando Duca di Bronte, torn\u00f2 in Inghilterra con Emma Hamilton agli inizi del 1800 dopo alcune divergenze con l'ammiragliato; poco tempo dopo si separ\u00f2 dalla moglie Frances Nisbet per vivere con l'amante (e con suo marito Lord Hamilton) dalla quale lo stesso anno ebbe una figlia, Horatia. Proprio Lady Hamilton venne nominata come unica depositaria del testamento dell'ammiraglio.\nLe turbolente vicende legate alla sua vita privata non ridussero la stima che l'Ammiragliato e gli alti vertici della marina militare britannica riponevano nei confronti di Nelson: nel 1801 difatti fu promosso dall'Ammiragliato viceammiraglio e comandante in seconda della flotta con la quale il comandante Hyde Parker doveva reprimere le forze della Lega dei neutri.\nL'operazione comandata da Parker e Nelson aveva il compito di sconfiggere le flotte di Danimarca e Svezia; entrambi i paesi infatti appoggiavano economicamente la Francia napoleonica e per questo dovevano essere rapidamente fermate. Il 2 aprile del 1801 Nelson e Parker riportarono una brillante vittoria con la Battaglia di Copenaghen che cancell\u00f2 in modo definitivo la minaccia navale scandinava.\nL'ultima battaglia.\nDopo un periodo di congedo a seguito della Pace di Amiens, Nelson fu nominato comandante in capo della flotta operante nel Mar Mediterraneo, la prestigiosa \"Mediterranean Fleet\". Con queste forze riusc\u00ec a bloccare a Tolone la flotta francese che si preparava all'invasione dell'Inghilterra; Nelson assedi\u00f2 la citt\u00e0 per due anni, attendendo le mosse della marina avversaria dall'isola de La Maddalena fino al marzo 1805, quando l'ammiraglio Pierre Charles Silvestre de Villeneuve riusc\u00ec ad eludere la sorveglianza ed a dirigersi verso le Indie Occidentali. La manovra avrebbe dovuto far credere ad un attacco francese ai possedimenti inglesi nell'America Centrale mentre Napoleone sarebbe potuto sbarcare in Inghilterra, piano che in effetti riusc\u00ec. Ma l'ammiraglio Villeneuve, sfuggito all'inseguimento inglese, anzich\u00e9 dirigersi nel canale della Manica per \"coprire\" lo sbarco francese in territorio inglese fu sconfitto in una battaglia ad El Trafalgar e ripar\u00f2 a Cadice.\nIl 21 ottobre 1805 l'ammiraglio Villeneuve, ricongiuntosi con le forze navali spagnole del Gravina, si port\u00f2 al largo di Capo Trafalgar dove la flotta britannica era pronta alla battaglia: bench\u00e9 le forze navali inglesi fossero numericamente inferiori a quelle franco-spagnole (trentatr\u00e9 navi franco-spagnole contro le ventisette inglesi), Nelson inflisse una decisiva sconfitta alla flotta nemica (battaglia di Trafalgar). Questo evento bellico permise all'Inghilterra di rafforzare la propria supremazia navale su quella francese che \nIl giorno in cui si svolse la battaglia navale di Trafalgar, Horatio Nelson fece innalzare sull'albero maestro della sua nave ammiraglia, la \"Victory\", il segnale d'incitamento rivolto a tutta la sua flotta: \"England expects that every man will do his duty\" (\"L'Inghilterra si aspetta che ogni uomo compia il proprio dovere\").\nTuttavia Nelson non pot\u00e9 godere degli allori della vittoria poich\u00e9 fu colpito a morte da un tiratore francese che spar\u00f2 dall'albero maestro della nave \"Redoutable\".\nIl cadavere dell'ammiraglio, come confermano i documenti degli archivi britannici, venne conservato in una botte di rum (in quanto a base di alcol) fino al rientro in Inghilterra, dove ricevette i funerali di Stato.\nIl suo corpo venne solennemente tumulato nella Cattedrale di San Paolo a Londra, all'interno di una bara ricavata da un pezzo di legno, ripescato in mare, dell'albero maestro de \"L'Orient\". Quest'ultima era l'ammiraglia francese nella battaglia del Nilo. Prese fuoco e affond\u00f2 in seguito all'esplosione dei due depositi di polveri situati uno a poppa e l'altro a prua. Alla vigilia della partenza per la campagna d'oriente, Napoleone aveva appropriatamente fatto cambiare il nome della nave da \"Sans Culotte\" a \"L'Orient\", risvegliando la superstizione dei marinai, per i quali cambiare nome ad una nave porta disgrazia. C'\u00e8 da aggiungere che si trattava del secondo cambio di nome, essendo la nave stata varata col nome di \"Le Dauphin Royal\"."}
{"id": "41489", "revid": "1305772", "url": "https://it.wikipedia.org/wiki?curid=41489", "title": "Tolone", "text": "Tolone (Toulon in francese, \"Touloun\" in provenzale) \u00e8 una citt\u00e0 del sud est della Francia, capoluogo del dipartimento del Varo, parte della regione Provenza-Alpi-Costa Azzurra. La base navale di Tolone \u00e8 il porto principale della marina militare francese.\nGeografia fisica.\nLa citt\u00e0 di Tolone \u00e8 situata sul litorale mediterraneo, sulla baia della Grande Rada. \u00c8 la prima citt\u00e0 della Costa Azzurra a partire da Ovest.\nTolone \u00e8 incorniciata a nord dal monte Faron (584 m), dai comuni di Revest di La Seyne-sur-Mer a ovest e quelli di La Garde e La Valette-du-Var a est.\nPorto in cui solitamente staziona la portaerei \"Charles de Gaulle\", Tolone \u00e8 nota per la sua rada e per le sue spiagge di sabbia fine che attirano i turisti.\nStoria.\nCitt\u00e0 ligure (IV secolo a.C.), fu occupata dai Romani alla fine del II secolo a.C., in et\u00e0 medievale appartenne ai conti di Provenza. \nFrancese dalla met\u00e0 del XV secolo, Tolone conobbe un certo sviluppo nei due secoli seguenti, divenendo uno dei principali porti militari del Mediterraneo. Sottoposta a blocco navale dagli inglesi (che avevano occupato le L\u00e9rins) nel 1707, in luglio fu attaccata dai Savoiardi che peraltro si ritirarono nella notte tra il 22 e il 23 agosto dopo che la flotta francese si era autoaffondata. \nDurante la rivoluzione francese fu espugnata da Napoleone Bonaparte, che inizi\u00f2 la sua brillante carriera militare e politica durante il fortunato assedio per liberare la citt\u00e0 dalle forze britanniche.\nIl 27 novembre 1942, durante la seconda guerra mondiale, la flotta francese si autoaffond\u00f2 per non cadere in mano alle forze tedesche che avevano occupato la citt\u00e0 e bloccato il porto. Tra le 75 navi affondate: 3 corazzate, 7 incrociatori, 1 nave appoggio idrovolanti, 15 cacciatorpediniere, 13 torpediniere, 6 corvette e 12 sommergibili. Tre sommergibili, dopo aver forzato il blocco, raggiunsero il porto di Algeri.\nAncor oggi Tolone continua ad essere il principale porto militare di Francia.\nSport.\nTolone \u00e8 celebre anche per il torneo omonimo riservato alle selezioni under 20."}
{"id": "41491", "revid": "1543377", "url": "https://it.wikipedia.org/wiki?curid=41491", "title": "Gebhard Leberecht von Bl\u00fccher", "text": "Arruolato nell'esercito prussiano, Gebhard Leberecht von Bl\u00fccher partecip\u00f2 con un ruolo subordinato alla guerra della Quarta coalizione, che termin\u00f2 con la totale sconfitta della Prussia; coinvolto nel disastro, venne catturato con le sue truppe a Lubecca pochi giorni dopo la battaglia di Jena. Violentemente ostile alla Francia e a Napoleone, fu sempre fautore della guerra per liberare la nazione prussiana e vendicare la sconfitta.\nNel 1813 prese il comando supremo dell'esercito prussiano che condusse con grande energia durante le alterne vicende della guerra della sesta coalizione, prendendo parte con un ruolo importante alla battaglia di Lipsia e alla successiva invasione della Francia, fino a Parigi. Ebbe inoltre una funzione decisiva nella battaglia di Waterloo del 1815, intervenendo sul campo di battaglia nel momento culminante in aiuto dei britannici. Gebhard von Bl\u00fccher, pur non mostrando grandi qualit\u00e0 di stratega, diede sempre prova di grande fierezza e tenacia, divenendo un eroe nazionale prussiano per la sua volont\u00e0 combattiva e per il suo spirito patriottico.\nBiografia.\nGiovent\u00f9 e prima carriera militare.\nFiglio di un capitano di cavalleria, appartenente a una famiglia della nobilt\u00e0 rurale della Prussia orientale, Gebhard Leberecht Bl\u00fccher nacque a Toitenwinkel presso Rostock e venne educato nelle migliori scuole militari svedesi e prussiane.\nContro la volont\u00e0 dei genitori, si arruol\u00f2 nel 1756, insieme al fratello, nel corpo degli ussari svedesi e combatt\u00e9 contro la Prussia nella guerra dei sette anni (1757 - 1763) che vedeva da una parte Inghilterra, Prussia, Portogallo e altre potenze minori contro Francia, Austria, Russia, Spagna, Svezia e altre minori. Quattro anni dopo fu preso prigioniero dai prussiani e fu arruolato quasi forzatamente nell'esercito di Federico il Grande. Serv\u00ec cos\u00ec in un reggimento di ussari dell'esercito prussiano passando da Allievo ufficiale a capitano di cavalleria (1771). Avendo simulato la fucilazione (con armi caricate a salve) di un prete sospettato di lavorare per lo spionaggio polacco, fu sospesa la sua promozione a maggiore. Bl\u00fccher allora protest\u00f2 e Federico il Grande lo conged\u00f2 dicendo che \u00abil capitano von Bl\u00fccher poteva andarsene al diavolo\u00bb. Nel 1773 spos\u00f2 Carolina Amalia von Mehling (dalla quale ebbe sette figli) e si ritir\u00f2 ad amministrare le sue terre per 15 anni in Pomerania.\nRitorno alle armi e campagne militari.\nAlla morte di Federico il Grande (1786), Federico Guglielmo II di Prussia lo reintegr\u00f2 nel suo vecchio reggimento con il grado di maggiore. Dopo la campagna nei Paesi Bassi (1790) divenne colonnello. Nel 1794, dopo lo scontro con i francesi a Kirrweiler, (Maikammer -Renania-Palatinato), (nel corso del quale si impadron\u00ec di sei cannoni nemici), divenne maggior generale.\nNel 1801 fu promosso luogotenente generale. Nel 1802 si impadron\u00ec per conto della Prussia di Mulhouse e di Erfurt. Dal 1802 al 1806 fu Gran Maestro della Loggia massonica \"Alle tre travi\".\nLa guerra contro Napoleone Bonaparte dell'autunno 1806 scoppi\u00f2 mentre lui era governatore militare in M\u00fcnster della appena costituita provincia di Vestfalia. Agli ordini del Duca di Brunswick guid\u00f2 le truppe vestfaliane contro i francesi e condusse il primo attacco della cavalleria (ben 12 squadroni) nella doppia battaglia di Jena e di Auerstadt (14 ottobre 1806). Troppo ansioso di combattere, egli ordin\u00f2 l'assalto contro la fresca e ben addestrata fanteria francese del generale Gudin senza attendere che l'artiglieria e la fanteria prussiane compissero la loro azione preparatoria contro i francesi. L'attacco si risolse in una disfatta per la cavalleria tedesca, che dovette letteralmente darsi alla fuga ritirandosi verso Eckartsberg.\nConclusasi la doppia battaglia con la disfatta dei prussiani, l'armata di Bl\u00fccher, che era riuscita a salvare dalla cattura anche 34 cannoni pesanti, si ritir\u00f2 rapidamente verso nord, inseguita dalle truppe dei Marescialli francesi Bernadotte, Murat e Soult, con l'obiettivo di unirsi ad altre truppe prussiane per poter contrapporsi ai francesi. Fu una ritirata di 700 chilometri in 20 giorni, durante la quale 5.000 uomini perirono sotto gli attacchi francesi o per fame. Il grosso delle truppe prussiane, al comando del generale capo di Stato Maggiore di Bl\u00fccher, Scharnhorst, si rifugi\u00f2 tra le mura di Lubecca, citt\u00e0 libera e disarmata, che tuttavia fu facilmente conquistata dalle truppe francesi grazie a un errore dei rifugiati: l'apertura delle porte della citt\u00e0 per far recuperare i cannoni. Intanto Bl\u00fccher, raggiunta Ratekau con circa 10.000 uomini e appreso che Travem\u00fcnde era ormai in mano ai francesi, si arrese il 6 novembre al Bernadotte. Prigioniero, fu liberato nel marzo 1807 grazie a uno scambio con il generale francese Victor.\nDopo un breve soggiorno presso la corte del re a K\u00f6nisberg, ricevette il comando di un Corpo prussiano di rinforzo da affidare al re Gustavo IV Adolfo di Svezia e fu mandato nella Pomerania svedese per aiutare gli svedesi ma non ebbe occasione di effettuare interventi militari. Successivamente divenne Governatore generale della Pomerania e generale di cavalleria (1808). Nel luglio 1810, quando la sua regina mor\u00ec, esclam\u00f2 \u00abLa nostra santa \u00e8 in paradiso!\u00bb. \nNel 1811, con la Prussia formalmente alleata della Francia ma di fatto sottomessa, Bl\u00fccher fu richiamato dal comando generale della Pomerania e, su iniziativa di Napoleone, messo a capo dell'esercito prussiano. Vi rimase anche dopo la fine dell'alleanza con la Francia quando la Prussia, forte di un esercito rinnovato, decise di entrare nella VI coalizione. Bl\u00fccher sostenne appassionatamente in quel periodo la guerra di liberazione tedesca (\"Befreiungskampf\") contro la Francia e si dedic\u00f2 alla riforma dell'esercito prussiano. Per questo egli non era gradito alla ufficialmente filo-francese corte prussiana. Quando un agente francese scopr\u00ec la sua attivit\u00e0 di addestramento patriottico delle truppe, Bl\u00fccher dovette lasciare il servizio.\nAllorch\u00e9 la Prussia riprese la guerra contro Napoleone nel 1813, fu richiamato in servizio. Dapprima guid\u00f2 i corpi d'armata prussiani, quindi divenne comandante in capo dell'armata della Slesia. Energico e impetuoso, capace di trascinare i suoi uomini anche nelle situazioni disperate, fu ferito a L\u00fctzen (2 maggio 1813) e il suo sostituto generale Yorck von Wartenburg sub\u00ec una sconfitta per opera dello stesso Napoleone.\nNella battaglia del Katzbach, (fiume tra Wahlstatt e Liegnitz nella provincia prussiana della Slesia), che si svolge lo stesso giorno della battaglia di Dresda, sconfisse il Maresciallo MacDonald (26 agosto 1813). Il 3 ottobre 1813 inflisse, sfruttando la forte superiorit\u00e0 numerica, una pesante sconfitta al generale francese Bertrand presso Wartenburg. Poco prima della battaglia di Lipsia, decisiva per gli esiti della campagna, colm\u00f2 con rapida avanzata il vuoto che si era aperto tra le file dei coalizzati, nel quale stavano per inserirsi come un cuneo le truppe francesi. Una mossa determinante per il trionfo alleato che gli valse quel nomignolo di \"Marschall Vorw\u00e4rts\" o anche \"Der Alte Vorw\u00e4rts\" (\"Maresciallo avanti\" o anche: \"Il Vecchio avanti\") datogli dai soldati per il suo rifiuto di ogni tattica temporeggiatrice. Proprio nello svolgersi della battaglia di Lipsia il 16 ottobre sconfisse il Maresciallo Marmont presso M\u00f6ckern, grazie anche all'azione efficace del suo sottoposto generale Yorck.\nDopo Lipsia Bl\u00fccher si mise all'inseguimento dell'esercito francese in ritirata dopo aver raccolto la sua armata della Slesia sulla riva destra del Reno che attravers\u00f2 con le truppe all'inizio del 1814 presso Kaub.\nNella campagna di Francia del 1814 fu a pi\u00f9 riprese sconfitto da Napoleone ma alla fine ebbe la meglio e, insieme agli austro-russi del generale Schwarzenberg, occup\u00f2 Parigi (Battaglia di Parigi). Il 13 giugno fu nominato da Federico Guglielmo III di Prussia I principe di Wahlstatt, titolo trasmissibile si suoi eredi maschi in ordine di primogenitura.\nLe ultime battaglie: Ligny e Waterloo.\nRientrato Napoleone dall'isola d'Elba, Bl\u00fccher fu posto a capo delle armate prussiane che, di concerto con il Duca di Wellington, avrebbero attaccato Napoleone dal Belgio. La sola armata principale di Bl\u00fccher contava 105\u00a0000 fanti, 12.000 cavalieri e 296 cannoni. Il 16 giugno 1815 la solita smania di Bl\u00fccher di avanzare e attaccare lo port\u00f2 a Ligny ove schier\u00f2 le sue truppe in una posizione assai esposta ai tiri dell'artiglieria francese e non accolse il suggerimento di Wellington di riposizionare le truppe prima dello scontro. Lo scontro cost\u00f2 ai prussiani 16.000 morti e 9.000 dispersi in fuga verso Liegi (contro i poco pi\u00f9 di 11.000 perduti da Napoleone), pi\u00f9 21 cannoni. Tuttavia l'armata di Bl\u00fccher si riprese presto e il giorno 18 giugno il vecchio generale si era gi\u00e0 ricongiunto con il corpo d'armata di B\u00fclow, guidando subito, con una rapida quanto difficoltosa marcia sul terreno fangoso, i suoi uomini verso Waterloo a sostenere Wellington. Il suo intervento, nel pomeriggio del 18 giugno 1815, fu determinante per il risultato della battaglia che, fino al suo arrivo, era ancora del tutto incerto. Dopo la battaglia di Waterloo Bl\u00fccher condusse le sue truppe a marce forzate verso Parigi che occup\u00f2 il 7 luglio 1815.\nLa fine.\nNel 1819, quando ormai era un eroe nazionale premiato dai prussiani con un'onorificenza creata apposta per lui, mor\u00ec all'et\u00e0 di settantasei anni, a Krieblowitz, in Slesia.\nMassone, nel 1813 partecip\u00f2 a una riunione della Loggia \"Archimedes zu den drei Rei\u00dfbrettern\", a Altenburg."}
{"id": "41492", "revid": "1605525", "url": "https://it.wikipedia.org/wiki?curid=41492", "title": "Napoleone II di Francia", "text": "Secondo il titolo III, art. 9 della costituzione francese in vigore all'epoca, egli era dalla nascita \"Principe imperiale\" e conosciuto dalla nascita col titolo di \"Re di Roma\", titolo che lo stesso Napoleone I gli riconobbe come titolo di cortesia. \nVenne soprannominato l'Aiglon (\"l'aquilotto\"), reso popolare dall'omonima opera postuma di Edmond Rostand.\nQuando Napoleone abdic\u00f2 il 4 aprile 1814, nomin\u00f2 suo figlio quale suo successore come imperatore. A ogni modo, i membri della coalizione che lo avevano sconfitto si rifiutarono di riconoscere suo figlio quale suo successore e per questo Napoleone II venne costretto ad abdicare incondizionatamente alcuni giorni dopo e \"de facto\" non govern\u00f2 mai in Francia. Quando suo cugino Carlo Luigi Napoleone Bonaparte divenne imperatore fondando il Secondo Impero francese nel 1852, scelse il nome di Napoleone III riconoscendo pertanto il breve regno di Napoleone II come legittimo.\nBiografia.\nNascita dell'erede dell'Impero.\nIl figlio di Napoleone venne alla luce all'alba del 20 marzo 1811, dopo un parto estremamente complicato. Alle cinque di mattina l'imperatore veniva raggiunto dall'ostetrico, il quale con grande preoccupazione lo informava del fatto che forse si sarebbe dovuto scegliere se salvare la madre o il nascituro. Napoleone lo tranquillizz\u00f2, asserendo che con Maria Luisa avrebbe potuto eventualmente fare un altro bambino.\nL'ostetrico si mise all'opera, presto assistito dal dottor Corvisart e da Madame de Montesquiou, che cercava di tranquillizzare l'imperatrice, impazzita per il dolore e per la paura che la si volesse sacrificare. Infine il bambino nacque, subito investito del titolo di \"Re di Roma\", e fu subito dettato l'atto di nascita, alla presenza di Eugenio di Beauharnais e del granduca di W\u00fcrzburg, zio di Maria Luisa.\nI centouno colpi di cannone annunciarono infine la lieta nascita di un maschio (ne erano invece stati previsti ventuno nel caso si fosse trattato di una bambina). Tutti gli edifici pubblici rimasero illuminati la notte seguente mentre nei teatri si improvvisavano spettacoli e i poeti scrivevano innumerevoli componimenti d'occasione. Il figlio tanto atteso, colui che doveva perpetuare la dinastia dei Bonaparte, era nato.\nL'atto di nascita del piccolo principe, posto in un registro speciale, recitava:\n\u00ab\"Sua Maest\u00e0 l'Imperatore\" [dei Francesi, \"N. di r.\"] \"e Re\" [d'Italia, \"N. di r.\"] \"ci ha dichiarato essere sua intenzione che il re di Roma riceva i nomi di Napol\u00e9on, Fran\u00e7ois, Joseph, Charles.\"\u00bb\n\"Napol\u00e9on\" era il nome di suo padre, \"Fran\u00e7ois\" quello del nonno materno, \"Charles\" quello del nonno paterno; quanto a \"Joseph\" si ricorda che Giuseppe Bonaparte fu il padrino del bambino con Ferdinando III di Toscana, presente in luogo di suo fratello, Francesco I, imperatore d'Austria.\nL'atto con il quale il Senato, il 18 maggio 1804, proclamava Napoleone I imperatore della Repubblica francese (giacch\u00e9 le monete francesi continueranno a portare impressa la dicitura \"\"Napol\u00e9on Empereur - R\u00e9publique fran\u00e7aise\" sino al 1\u00ba gennaio 1809), concedeva il titolo di \"Principe imperiale\" al figlio maggiore dell'Imperatore e quello di \"Principe francese\"\" agli altri Principi della nuova dinastia.\nRe di Roma.\nIl titolo di \"re di Roma\" fu immediatamente conferito all'infante in virt\u00f9 della decisione del Senato del 17 febbraio 1810. Questo titolo era destinato a ricordare al papa Pio VII che Roma non era pi\u00f9, ormai, che il capoluogo di uno dei 130 dipartimenti francesi, il dipartimento del Tevere (in seguito chiamato dipartimento di Roma).\nInoltre Napoleone intendeva raccogliere in questo modo l'eredit\u00e0 del Sacro Romano Impero: pi\u00f9 esattamente, i Principi elettori avevano la possibilit\u00e0 di designare un successore con l'imperatore in vita, e l'erede riceveva allora il titolo di \"Re dei Romani\".\nL'entusiasmo per la nascita ebbe tuttavia breve durata. Le finanze francesi erano in difficolt\u00e0, soprattutto a causa della speculazione sullo zucchero e sul caff\u00e8. A ci\u00f2 si aggiunsero un imprevisto cattivo raccolto e i preparativi russi per la spedizione verso il ducato di Varsavia, che era oggetto di contesa con i francesi. Malgrado tutto, Napoleone volle dare al battesimo del neonato il massimo risalto, facendo organizzare una solenne celebrazione, che ebbe luogo nella cattedrale di Notre-Dame il 9 giugno. Tuttavia, l'imperatore aveva ormai il pensiero rivolto verso la Russia, n\u00e9 alcuno sembrava pi\u00f9 tenere in gran conto il figlio di Napoleone.\nUn evento dell'ottobre 1812 pu\u00f2 illustrare la considerazione in cui era tenuto il futuro sovrano. Il 23 del mese, in piena notte, il generale Malet tent\u00f2 di mettere a segno un colpo di Stato. Penetr\u00f2 nella caserma Popincourt, e, fatto svegliare il comandante Soulier, afferm\u00f2 che il C\u00f2rso era morto nei pressi di Mosca due settimane prima. Fu dato ordine di formare un governo provvisorio, ma il complotto fu presto scoperto: sei giorni pi\u00f9 tardi, dodici suoi fautori, tra cui lo stesso Malet, furono fucilati. Ci\u00f2 che pare emblematico, per\u00f2, \u00e8 il fatto che nonostante la presenza di un erede nessuno avesse pensato a chiamarlo in causa: \u00abNessuno fa caso al Re di Roma\u00bb, affermer\u00e0 il conte Frochot.\nAnche il maestoso complesso in suo onore previsto da un decreto del 16 febbraio 1811 non vide mai il giorno. Affidato a Percier e Fontaine, doveva sorgere sulle rive della Senna e costituire l'opera architettonica pi\u00f9 grande del secolo.\nAltre erano le priorit\u00e0: nel maggio 1812 Napoleone part\u00ec per la Russia, conscio anch'egli del fatto che il figlio non garantiva affatto l'inaugurazione di una dinastia dei Bonaparte. Certo non lo dimentic\u00f2, se alla vista di un ritratto del neonato fattogli recapitare il giorno prima della battaglia della Moscova dovette affermare: \u00abMio figlio \u00e8 il pi\u00f9 bel bambino di Francia\u00bb, in un celebre episodio che Tolstoj rievocher\u00e0 in \"Guerra e pace\". Il ritratto and\u00f2 poi perduto durante la ritirata, funesto presagio di un destino infausto.\nCaduta dell'Impero e i Cento giorni.\nDurante la campagna tedesca lo scambio di missive \u00e8 molto fitto. L'imperatore manifesta ripetutamente il desiderio di rivedere al pi\u00f9 presto il figlio e la moglie, desiderio che nel 1813 potr\u00e0 finalmente realizzare. Intanto, per\u00f2, Metternich ha dichiarato guerra alla Francia, vanificando l'alleanza instaurata con il matrimonio del 1810, e il 25 gennaio 1814 Napoleone saluta il figlio, lasciando la citt\u00e0 per intraprendere la campagna di Francia. Non lo rivedr\u00e0 mai pi\u00f9.\nDa Parigi si guarda con grande preoccupazione al precipitare degli eventi: prussiani, russi, austriaci e inglesi concludono un accordo antinapoleonico, e si apprestano ad attaccare la citt\u00e0, dove regna la confusione. La sera del 28 marzo l'imperatrice, Giuseppe Bonaparte, l'arcicancelliere Cambac\u00e9r\u00e8s, Talleyrand e i pi\u00f9 importanti ministri si riuniscono per decidere se il bambino debba abbandonare la capitale o meno. Alla fine, viste le grandi insistenze del ministro della guerra Clarke, si decise che la madre e il piccolo si sarebbero rifugiati a Rambouillet. Il mattino seguente, una carrozza, seguita a distanza dai pi\u00f9 alti dignitari dello Stato, part\u00ec verso questa localit\u00e0.\nIl 4 aprile 1814, con il trattato di Fontainebleau, Napoleone redasse un atto di abdicazione che manteneva i diritti di suo figlio. Ma il 6 aprile 1814, Napoleone dovette infine rinunciare alla corona per s\u00e9 e per la sua discendenza, l'11 aprile con il ripristino della monarchia borbonica, Napoleone II perdeva il suo effimero titolo di imperatore.\nMaria Luisa continuava a rassicurare il marito circa le proprie condizioni e la salute del figlio, ma la verit\u00e0 era diversa: l'imperatrice era malata e la situazione cominciava a precipitare, spingendola a cercare rifugio altrove. Il trattato di Fontainebleau dava intanto a Maria Luisa e in futuro al re di Roma Parma, Piacenza e Guastalla, privandolo di fatto di qualsiasi potere. Maria Luisa scriveva anche al padre, Francesco I, chiedendo protezione e un approdo sicuro in cambio della propria rinuncia a ogni attivit\u00e0 politica. Nella stessa missiva lo avvertiva della presenza di tremila cosacchi nella zona. Il 9 aprile madre e figlio partirono per Orl\u00e9ans, ma Metternich la fece ricondurre a Rambouillet, dove Maria Luisa riabbracci\u00f2 il padre una settimana pi\u00f9 tardi.\nNapoleone salut\u00f2 i suoi soldati il 20 aprile 1814 a Fontainebleau e part\u00ec per l'isola d'Elba. A Rambouillet, nel frattempo, fu assegnato a Ferdinand von Trauttmansdorff il compito di riportare a Vienna il piccolo e la madre, con un convoglio scortato dagli austriaci e comprendente, fra gli altri, M\u00e9neval, la duchessa di Montebello, Mme de Montesquiou e Corvisart (23 aprile).\nMaria Luisa giunse nella capitale molto provata, ricevendo quindi l'autorizzazione a recarsi a Aix-les-Bains per rimettersi in sesto, a patto che il bambino rimanesse a Vienna e che accettasse di essere \"accompagnata\" dal conte di Neipperg, per scongiurare la possibilit\u00e0 di un ricongiungimento con il marito all'isola d'Elba.\nIl regno (teorico) di Napoleone II dur\u00f2 dunque due soli giorni.\nEbbe anche il titolo di \"Principe di Parma\", giacch\u00e9 il trattato di Fontainebleau del 9 aprile 1814 fu confermato dal trattato di Parigi del 30 maggio, il cui articolo 5 specificava:\nMa il trattato del 10 giugno 1817 tolse definitivamente al figlio di Maria Luisa sia il titolo sia i diritti su Parma, che erano stati gi\u00e0 rimessi in causa dall'articolo 99 dell'atto del Congresso di Vienna del 9 giugno 1815.\nMaria Luisa fin\u00ec per lasciare suo figlio a Vienna e andarsene a regnare a Parma a titolo vitalizio. Vero \u00e8 che le fu imposto di considerare suo figlio illegittimo, giacch\u00e9 il matrimonio di Giuseppina di Beauharnais con Napoleone non era stato annullato dal papa in persona.\nDurante i Cento giorni l'atto aggiuntivo alla Costituzione dell'Impero del 22 aprile 1815 rese al figlio del restaurato Napoleone I il titolo di \"Principe imperiale\", ma non quello di \"re di Roma\". Alla fine dei Cento giorni, l'abdicazione redatta all'Eliseo il 22 giugno 1815 recitava: \u00ab\"La mia vita politica \u00e8 conclusa e io proclamo mio figlio, con il titolo di Napoleone II, imperatore dei Francesi\"\u00bb.\nLa commissione di governo lo designava in tutti i propri documenti come l'imperatore, prima di dissolversi il 7 luglio 1815. Ma Napoleone II viveva allora a Vienna, nelle mani del nemico, e Luigi XVIII entr\u00f2 a Parigi l'8 luglio 1815 per risalire sul suo trono.\nTuttavia dai documenti ufficiali si pu\u00f2 tranquillamente definire il figlio di Napoleone come \"Napoleone II, imperatore dei Francesi\" dal 22 giugno al 7 luglio 1815.\nIn Austria.\nCon Napoleone confinato ormai al largo delle coste africane, l'imperatrice tornata in patria si sent\u00ec nuovamente austriaca a tutti gli effetti. Il 2 settembre 1815 confid\u00f2 a madame de Montebello il proprio desiderio di avere un figlio educato secondo i valori asburgici.\nIl congresso di Vienna riconobbe Maria Luisa quale duchessa di Parma, ma l'imperatore Francesco aveva gi\u00e0 deciso che il nipote ancora infante non avrebbe comunque lasciato la capitale austriaca e che non sarebbe mai succeduto alla madre in qualit\u00e0 di duca di Parma. Le imprese del padre e la fuga dall'Elba erano infatti ricordi ancora troppo vicini, e non si poteva rischiare che il figlio del Bonaparte mettesse piede sul suolo italiano.\nAffidata la tutela del bambino al Conte Dietrichstein, si pens\u00f2 di assegnargli il titolo di \"Conte di Multig\", ma la madre pretese lo si facesse \"Duca\". Cos\u00ec, il 4 dicembre 1817 Francesco I annunci\u00f2 che venivano attribuite al nipote delle propriet\u00e0 in Boemia. Sarebbero rimaste possedimento della discendenza del piccolo Napoleone fino all'estinzione del ramo maschile della sua famiglia. Con patenti imperiali firmate dal suo nonno materno Francesco I d'Austria il 22 luglio 1818, Napol\u00e9on Fran\u00e7ois Joseph Charles Bonaparte fu fatto \"Duca di Reichstadt\". A questo ducato erano associate rendite importanti, e le signorie palatino-bavaresi di Tachlowitz, Kasow, Kron-Porzistchen, Ruppau, Plosskowitz e Buschtierad.\nDurante il suo soggiorno a Vienna il suo nome abituale fu soltanto \"Franz\" con cui era conosciuto anche in famiglia, preferendolo a quello di Napoleone che troppo ricordava nel cuore di tutti suo padre.\nA Vienna, il Principe venne educato da uno staff di tutori militari e svilupp\u00f2 una forte passione per la vita militare, vestendosi in uniforme e organizzando le prime manovre a palazzo. Dal 1820, Napoleone aveva completato i suoi studi elementari e aveva iniziato una vera e propria formazione militare, apprendendo il tedesco, l'italiano e la matematica, oltre a ricevere un'educazione fisica mirata. Ad appena 12 anni, nel 1823, divenne cadetto dell'esercito austriaco. Dai suoi tutori venne descritto come un bambino intelligente, serio e determinato. Egli era inoltre piuttosto alto: a soli 17 anni aveva gi\u00e0 raggiunto e superato il metro e ottanta centimetri.\nProprio per la sua passione militare, diverse monarchie europee iniziarono a insospettirsi nel vedere un possibile ritorno di un secondo Bonaparte militare sul trono francese, ma fu lo stesso cancelliere austriaco Metternich a tenerlo sempre al di fuori dei giochi politici e a evitare in qualsivoglia modo che egli avesse un qualsiasi ruolo istituzionale o militare attivo nella politica nazionale, internazionale o nell'esercito.\nNel 1829, alla morte del patrigno Adam Albert von Neipperg e con la rivelazione che sua madre aveva dato alla luce due figli illegittimi prima del loro contestato matrimonio, Napoleone inizi\u00f2 a distanziarsi progressivamente da sua madre e inizi\u00f2 ad aprire gli occhi sul fatto che la famiglia imperiale austriaca lo stava tenendo il pi\u00f9 possibile lontano dalla politica per ostacolare il fatto che egli potesse seguire le orme del padre. Confid\u00f2 all'amico Anton von Prokesch-Osten: \"Se Josephine fosse stata mia madre, mio padre non sarebbe stato sepolto a Sant'Elena, e io non sarei sepolto a Vienna. Mia madre \u00e8 gentile ma debole; ella non era la moglie di cui mio padre abbisognava\".\nNel 1830 (il ragazzo aveva 18 anni), durante la rivoluzione che port\u00f2 all'abdicazione di Carlo X, a Parigi si gridava \u00ab\"Vive Napol\u00e9on II\"\u00bb, e si pensava a un trono per lui in Belgio (dove i cattolici stavano conquistando l'indipendenza dai protestanti dei Paesi Bassi) o in Polonia (dove erano vivi i movimenti indipendentisti). Nel 1831, Napoleone ottenne finalmente il comando di un battaglione austriaco, ma ancora una volta gli venne impedito difatti di agire sul campo.\nDurante gli anni di permanenza alla corte viennese, divenne nota a tutti l'amicizia tra il principe Napoleone e la principessa Sofia di Baviera della casa di Wittelsbach (madre del futuro imperatore Francesco Giuseppe). Intelligente, ambiziosa e dotata di una forte volont\u00e0, Sofia aveva poco in comune col marito Francesco Carlo e pertanto iniziarono a circolare delle notizie di una relazione tra Sofia e Napoleone, oltre al fatto che il figlio secondogenito di Sofia, il futuro Massimiliano I del Messico fosse nato proprio nel 1832 e che forse fosse figlio di questa unione clandestina.\nMorte.\nNel 1832 il giovane Napoleone si ammal\u00f2 di polmonite e fu convalescente per diversi mesi.\nA poco pi\u00f9 di un anno dalla morte di un altro dei Bonaparte, quel Napoleone Luigi Bonaparte che era stato per pochi giorni Re d'Olanda, scomparso a Forl\u00ec durante i moti del 1831, il giovane Napoleone II mor\u00ec di tisi il 22 luglio 1832, presso il Castello di Sch\u00f6nbrunn a Vienna, senza aver contratto matrimonio e senza aver generato figli.\nFu seppellito a Vienna nella Cripta dei Cappuccini con gli Arciduchi d'Austria.\nI suoi resti furono trasferiti agli \"Invalides\" il 15 dicembre 1940, per disposizione di Adolf Hitler, in una tomba vicina a quella di Napoleone I, recante l'iscrizione \"Napol\u00e9on II Roi de Rome\" (Napoleone II Re di Roma). La data fu scelta per segnare il centenario del trasferimento agli \"Invalides\" delle spoglie di Napoleone, avvenuto appunto il 15 dicembre 1840.\nSe gran parte dei suoi resti vennero quindi trasferiti a Parigi, il suo cuore e i suoi intestini rimasero a Vienna, come tradizione dei membri della famiglia imperiale degli Asburgo. Essi si trovano infatti nell'urna 42 della \"Herzgruft\", mentre le sue viscere si trovano nell'urna 76 della Cripta Ducale.\nLa leggenda.\nL'appellativo l'Aiglon (l'aquilotto) deriv\u00f2 al giovane Bonaparte dal poema di Victor Hugo del 1852 intitolato \"Napol\u00e9on le Petit\" (\"il piccolo Napoleone\", riferito invece al cugino Napoleone III), tutto all'interno della mistica napoleonica.\nIl ragazzo fu oggetto di una certa popolarit\u00e0 tra i nostalgici di suo padre, e la sua morte in Austria lo rese leggendario. Un esempio di questa immagine fu il lavoro teatrale \"L'Aiglon\" di Edmond Rostand, che descrive un duca di Reichstadt alla ricerca della figura paterna, con gran disperazione della famiglia materna e degli ufficiali austriaci che lo hanno in custodia educativa.\nSotto il Secondo Impero furono intitolati alla sua memoria ben due nuovi spazi pubblici: l\u2019\"avenue du Roi de Rome\" (che divenne \"avenue Kl\u00e9ber\" nel 1879), e la \"place du Roi de Rome\", divenuta nel 1877 la \"place du Trocad\u00e9ro\".\nI rapporti col padre.\nAlla caduta del padre, il piccolo Napoleone aveva solo quattro anni e la madre lo port\u00f2 alla Corte asburgica da dove non fece pi\u00f9 ritorno. Tuttavia, durante questi quattro anni, Napoleone padre fu abbastanza presente nonostante le incombenze degli affari di Stato. Ogni sera si sedeva accanto al figlio e, dopo aver firmato e studiato accanto a lui gli ultimi documenti, gli leggeva una fiaba.\nNonostante fosse stato portato a Vienna e cresciuto in un ambiente fortemente anti-bonapartista, il ragazzo fece tesoro di questi ricordi, e quando, a sette anni, il padre tramite un messaggero gli chiese di scrivergli una lettera, lo lasciarono scrivere da solo. Per tutto il foglio Napoleone Francesco scrisse: \"Padre, vi amo e vi stimo con tutto il mio cuore\".\nEra una piccola frase che permise al padre di conservare la gioia di vivere per gli ultimi anni."}
{"id": "41493", "revid": "125998026", "url": "https://it.wikipedia.org/wiki?curid=41493", "title": "Luigi XIV di Francia", "text": "La concezione di governo che lo ispirava \u00e8 perfettamente sintetizzata nella celebre frase: \"L'\u00c9tat, c'est moi!\" (\"Lo Stato sono io!\").\nPer la sua durata il regno di Luigi XIV \u00e8 al primo posto nella classifica dei regni pi\u00f9 lunghi della storia. Fu il primogenito di Luigi XIII e di Anna d'Austria. Il 10 marzo 1661, alla morte del cardinale Mazzarino, prese personalmente il potere segnando la fine delle grandi rivolte nobiliari, parlamentari, protestanti e contadine che avevano segnato i decenni precedenti. Luigi impose l'obbedienza a tutti gli ordini della popolazione e il controllo anche sulla religione, condannando il giansenismo nel 1660 e il protestantesimo, revocando l'Editto di Nantes nel 1685. Durante il suo regno rafforz\u00f2 l'influenza della Francia in Europa e nel mondo, combattendo tre grandi conflitti; ma oltre che militarmente la cultura francese fu sovrana in Europa durante il suo lungo regno. Fino alla morte convinto assertore di una monarchia di tipo assolutistico e della legittimit\u00e0 dei diritti divini del monarca.\nContinu\u00f2 inoltre l'opera dei suoi predecessori nel tentativo di creare uno Stato sempre pi\u00f9 centralizzato governato direttamente dalla capitale: Parigi. Cerc\u00f2 di eliminare gli ultimi resti dell'antico feudalesimo medievale persistente in alcune parti della Francia con il trasferimento dal 1682 della corte intera alla reggia di Versailles, il grande palazzo da lui fatto realizzare in aperta campagna con il preciso scopo di controllare direttamente l'aristocrazia francese e costringerla a vivere lontana dalla vera politica che si dibatteva nella capitale. Con questi mezzi consolid\u00f2 il sistema della monarchia assoluta in Francia, la cui supremazia, che non teneva in nessun conto l'opinione dei sudditi, perdur\u00f2 sino alla rivoluzione francese.\nAlla sua morte gli succedette il bisnipote di appena cinque anni, che assunse il nome di Luigi XV, dal momento che tutti gli eredi intermedi gli erano premorti: suo figlio Luigi, il Gran Delfino, il primogenito del delfino Luigi, duca di Borgogna e anche il figlio di questi, Luigi, duca di Bretagna (fratello maggiore di Luigi XV).\nBiografia.\nInfanzia e reggenza di Anna d'Austria.\nFiglio di Luigi XIII di Francia e di Anna d'Austria, Luigi nacque il 5 settembre 1638 nel castello di Saint-Germain-en-Laye. La nascita fu considerata eccezionale e miracolosa, essendo avvenuta dopo 23 anni di matrimonio trascorsi senza che la regina avesse partorito alcun figlio o figlia e dopo quattro aborti spontanei, tanto che il padre gli confer\u00ec il nome di Luigi Deodato, poich\u00e9 la sua venuta al mondo fu vista come una grazia del Cielo, esattamente dell'intercessione della Madonna di Loreto. Infatti nel 1638 Luigi XIII e Anna d'Austria, in ringraziamento per la nascita di Luigi XIV, offrono alla Basilica della Santa Casa, a Loreto, delle corone ed un bambino d'oro che pesava quanto il neonato erede, inoltre, ancora oggi visitabile, una piccola teca con dipinto della Sacra Famiglia. \nLuigi XIII e sua moglie Anna ebbero inoltre un secondo figlio, Filippo, duca d'Orleans, nato nel 1640.\nAveva quasi cinque anni quando il Re suo padre mor\u00ec improvvisamente e Luigi venne chiamato a ereditare il trono di Francia, venendogli affiancata la madre che gest\u00ec \"de facto\" il potere assieme al Primo Ministro, il cardinale Giulio Mazzarino. Questi resse le sorti della Francia per molti anni e fu cos\u00ec influente che solo alla sua morte, avvenuta il 9 marzo 1661, Luigi pot\u00e9 assumere effettivamente i poteri.\nLuigi XIII, per\u00f2, prima di morire, si premur\u00f2 che Anna non fosse sola a governare come reggente per il figlio primogenito Luigi XIV, e pertanto predispose che ella si dovesse avvalere di un consiglio di reggenza del quale venne comunque messa a capo sino a che il figlio non avesse raggiunto la maggiore et\u00e0.\nIl rapporto di Luigi con sua madre era straordinariamente affettuoso per l'epoca. I contemporanei e le malelingue riportarono in pi\u00f9 occasioni come la sovrana trascorresse la maggior parte del proprio tempo con Luigi, trascurando spesso gli affari di stato. Il rapporto tra i due fu tale che Luigi XIV riportava in un passo del suo diario personale:\nSempre secondo le disposizioni di Luigi XIII, la regina madre mantenne in carica il cardinale Mazzarino come primo ministro, malgrado la cerchia politica dell'epoca si opponesse al fatto che un italiano, seppur fedele al programma voluto a suo tempo da Richelieu, governasse la Francia. La reggente decise inoltre di abbandonare gli scomodi appartamenti reali al Louvre e si install\u00f2 al \"Palais-Cardinal\", lasciato in eredit\u00e0 da Richelieu a Luigi XIII, approfittando dello splendido parco privato che il palazzo offriva come luogo di svago per il giovane Luigi XIV e suo fratello. Fu cos\u00ec che il \"Palais-Cardinal\" divenne \"Palais-Royal\" dove si install\u00f2 la famiglia reale e tutta la corte.\nIstruzione.\nOltre alle proprie funzioni ministeriali e governative, Mazzarino fu tutore di Luigi XIV e a partire dal marzo del 1646 si prese la responsabilit\u00e0 della sua istruzione e di quella di suo fratello Filippo, avendo come vice-governante il Maresciallo de Villeroy. Il re e suo fratello si recarono quindi spesso anche all'H\u00f4tel de Villeroy, non lontano dal palazzo reale. Luigi XIV strinse amicizia anche col figlio del maresciallo, Fran\u00e7ois de Villeroy.\nMalgrado gli sforzi dei suoi diversi precettori (l'abate P\u00e9r\u00e9fixe de Beaumont nel 1644, Fran\u00e7ois de La Mothe Le Vayer a partire dal 1652), l'educatore con cui ebbe maggior intesa fu senza dubbio Pierre de La Porte, suo primo valletto di stanza, che egli stesso nomin\u00f2 suo lettore di testi storici, che gli tenne corsi di latino, storia, matematica, italiano e disegno, sebbene Luigi non sia mai stato uno studioso modello.\nSeguendo l'esempio di Mazzarino che era stato un notevole collezionista d'arte del suo tempo, Luigi XIV si dimostr\u00f2 sempre molto sensibile alla pittura, all'architettura, alla musica e soprattutto alla danza che per l'epoca era considerata essenziale per l'educazione di un aristocratico: si esercit\u00f2 infatti nella danza per due ore al giorno dai 7 ai 27 anni. Ebbe anche un'educazione sessuale straordinariamente moderna per l'epoca: sua madre predispose che la Baronessa di Beauvais (soprannominata \"Cateau la Borgnesse\") si \"accertasse\" se e quando il Principe avesse raggiunto la maturit\u00e0 sessuale.\n\"Erede miracolato\".\nDurante la sua infanzia, Luigi XIV sfugg\u00ec pi\u00f9 volte al decesso:\nL'allarme pi\u00f9 grave durante il suo regno fu a ogni modo il 30 giugno 1658, quando il re sub\u00ec una grave intossicazione alimentare (causata da acqua infetta) da cui deriv\u00f2 una febbre tifoidale. L'8 luglio di quello stesso anno ricevette l'estrema unzione e iniziarono i preparativi per la sua successione quando Gu\u00e9naut, medico personale di Anna d'Austria, gli somministr\u00f2 un emetico a base di antimonio e di vino che \"miracolosamente\" guar\u00ec il re. Come riport\u00f2 il segretario di corte Toussaint Rose, fu probabilmente in quell'occasione che inizi\u00f2 a perdere quasi tutti i capelli e a indossare la famosa parrucca che divenne una vera e propria moda durante il suo regno.\nFronda.\nNegli anni finali della Guerra dei trent'anni in Francia scoppi\u00f2 una guerra civile meglio conosciuta col nome di \"Fronda\", che effettivamente mise seriamente in crisi la stabilit\u00e0 della riuscita Pace di Westfalia. I \"Frondeurs\", originariamente, erano insorti contro il Re a protezione dei diritti feudali dell'aristocrazia francese contro il crescente accentramento del potere statale guidato dal cardinale Mazzarino, che per di pi\u00f9 aveva proseguito la politica di Richelieu suo predecessore nel far crescere la Corona a spese della nobilt\u00e0 e del parlamento. L'opposizione della vecchia aristocrazia conservatrice si scagli\u00f2 anche contro la nobilt\u00e0 di toga (\"Noblesse de Robe\"), cio\u00e8 i \"nuovi nobili\" creati dal Re perch\u00e9 detentori di cariche pubbliche di rilievo o perch\u00e9 avevano acquistato il titolo nobiliare, fatto questo che indignava profondamente i ricchi proprietari terrieri figli dell'aristocrazia storica.\nNel 1648 il cardinale Mazzarino tent\u00f2 di tassare i membri del Parlamento di Parigi, un organo giudiziario e di controllo composto in gran parte da nobili e da personaggi dell'alto clero. I membri del parlamento non solo si rifiutarono di sottoscrivere questo atto, ma ordinarono anche che il decreto finanziario promosso da Mazzarino venisse pubblicamente bruciato. Mazzarino, rafforzato dalla notizia della vittoria di Luigi II di Borbone-Cond\u00e9, principe di Cond\u00e9, alla battaglia di Lens, diede quindi ordine di arrestare alcuni membri del parlamento come dimostrazione della rinnovata forza sui rivoltosi, ma la cittadinanza di Parigi insorse contro il governo. Dopo che i \"frondeur\" ebbero fatto irruzione nel palazzo reale, Anna e il piccolo Luigi XIV decisero di lasciare Parigi e di trasferire altrove l'intera corte. Poco dopo la Pace di Vestfalia pose fine agli scontri in Francia.\nDopo la prima fronda (Fronda parlamentare, 1648-1649), scoppi\u00f2 una seconda fronda, che coinvolse i rappresentanti dell'aristocrazia (Fronda dei principi, 1650-1653). Questa seconda fase vide l'insurrezione totale delle classi agiate, il che provoc\u00f2 danni anche maggiori della prima dal momento che fu un periodo di sordidi intrighi e trame nascoste. Essa era condotta dagli aristocratici che protestavano contro la centralizzazione del potere. Questa fronda venne guidata dai pi\u00f9 alti nobili in vista nella Francia dell'epoca, tra cui molti parenti dello stesso re Luigi XIV: Gastone d'Orl\u00e9ans, suo zio paterno, Anna Maria Luisa d'Orl\u00e9ans, duchessa di Montpensier (la \"Grande Mademoiselle\") cugina del re e figlia di Gastone, Luigi II, principe di Cond\u00e9, Armando di Borbone, principe di Conti, Anna Genoveffa, duchessa di Longueville ed Enrico d'Orl\u00e9ans, duca di Longueville, oltre a Francesco di Vend\u00f4me, duca di Beaufort e i discendenti di altre dinastie nobili francesi come Federico Maurizio de La Tour d'Auvergne-Bouillon, duca di Bouillon, e suo fratello il famoso maresciallo di Francia, Henri de La Tour d'Auvergne-Bouillon, visconte di Turenna, oltre a Marie de Rohan-Montbazon, duchessa di Chevreuse e Fran\u00e7ois VI, duca de La Rochefoucauld.\nCon la maggiore et\u00e0 di Luigi XIV e la sua successiva incoronazione, i \"frondeur\" smisero le pretese di rivolta in quanto miravano quasi esclusivamente a costituire loro stessi il comitato di reggenza del re e non a spodestarlo dal trono. La fronda si concluse ufficialmente nel 1653, quando Mazzarino fece il suo ritorno trionfale in Francia dopo un periodo di esilio.\nMatrimonio con Maria Teresa d'Asburgo.\nCon la conclusione della guerra franco-spagnola, venne siglato il trattato dei Pirenei che finalmente fissava le frontiere tra Francia e Spagna. Luigi XIV accett\u00f2 di buon grado tutte le clausole con l'eccezione di una: sposare l'infanta Maria Teresa d'Asburgo, figlia di Filippo IV di Spagna e di Elisabetta di Francia. Gli sposi erano due volte cugini primi dal momento che la regina madre, Anna d'Austria, era sorella di Filippo IV ed Elisabetta era sorella del padre Luigi XIII. Ovviamente il matrimonio era un fatto meramente politico per riavvicinare Francia e Spagna, sebbene Luigi XIV avesse desiderato inseguire il vero amore. Il matrimonio venne celebrato il 9 giugno 1660 nella chiesa di San Giovanni Battista a Saint-Jean-de-Luz.\nLuigi incontr\u00f2 la sposa appena tre giorni prima del matrimonio, rilevando come essa parlasse solo qualche parola di francese. La prima notte di nozze tra i due, contrariamente alla tradizione dell'epoca, non ebbe testimoni.\nRegno autocratico e riforme.\nConosciuto con l'appellativo di \"Re Sole\" (appellativo che gli venne attribuito durante la Monarchia di luglio, anche se il re aveva adottato questo emblema gi\u00e0 nel 1653 danzando nelle vesti del Sole nel \"Ballet royal du jour et de la nuit\"), Luigi XIV fece di tutto per rafforzare la propria posizione di monarca assoluto, scelto per diritto divino. A soli sedici anni, nel mese di aprile del 1655, prese delle posizioni sulle finanze dello stato che avrebbero aumentato le entrate fiscali totali del regno dai 130 milioni del 1653 agli oltre 160 milioni del 1659-1660, gareggiando coi migliori economisti e legislatori del suo tempo e grazie alla collaborazione di personaggi chiave come Jean-Baptiste Colbert. Per quanto Luigi XIV si identificasse con lo stato (celebre \u00e8 la sua frase \"lo stato sono io!\"), egli se ne associ\u00f2 sempre come il primo servitore, riassumendo tuttavia nell'idea anche dei suoi contemporanei l'immagine di un sovrano forte e accentratore, ma anche attento a riforme accurate sulle politiche amministrative e fiscali, nella politica estera e in quella religiosa.\nPresa di potere e eliminazione di Fouquet.\nAlla morte del cardinale Mazzarino, suo primo ministro, nel 1661, Luigi XIV decise di assumere personalmente il controllo delle redini del governo, sebbene l\"'entourage\" del re non fosse realmente convinto delle sue capacit\u00e0 di governare da solo lo Stato: questo lo convinse ancora di pi\u00f9 a perseverare nelle proprie convinzioni di monarca assoluto.\nLa sua ascesa riport\u00f2 ordine nell'amministrazione dello stato francese, ma allo stesso tempo le casse dello stato si trovavano alla soglia della bancarotta dopo la rovinosa guerra contro la Spagna, ma anche a causa delle spese personali sostenute da Mazzarino e a causa dell'arricchimento personale e speculativo di Nicolas Fouquet, sovrintendente alle finanze di stato. Sei mesi dopo la sua presa di potere, dunque, Luigi XIV decise di eliminare Nicolas Fouquet dalla scena, commutando l'esilio perenne promosso dal Parlamento in un imprigionamento a vita, abolendo per sempre l'Ufficio della sovrintendenza ai fondi statali da lui ricoperto. L'imprigionamento avvenne in pieno giorno, il 5 settembre 1661, e l'operazione venne condotta dal moschettiere D'Artagnan, reso poi celebre dalla letteratura francese. Jean-Baptiste Colbert venne nominato Controllore generale delle Finanze nel 1665. Inoltre egli si premur\u00f2 di dimostrare che Fouquet aveva sottratto illegalmente del denaro alle casse dello stato per costruire l'opulento castello di Vaux-le-Vicomte, sua residenza ufficiale, il che lo scredit\u00f2 presso l'opinione pubblica.\nObbedienza delle province.\nLa reazione delle province francesi alla nuova politica del sovrano non tard\u00f2 a farsi sentire e per sedare le rivolte scoppiate in Provenza (a Marsiglia in particolare), il giovane Luigi XIV venne costretto a inviare sul posto il Duca di Merc\u0153ur per reprimerle. Il re prese il caso di Marsiglia come capro espiatorio per dare un giro di vite alla situazione delle province nazionali e per questo, dopo essere entrato in citt\u00e0 il 2 marzo 1660, decise di cambiare il sistema comunale locale sottoponendolo al parlamento di Aix. Altre proteste si ebbero in Normandia e nell'Angi\u00f2, che per\u00f2 vennero represse nel 1661. L'obbedienza \"non venne pi\u00f9 accettata, ma imposta\". Il potere del parlamento venne quindi fortemente ridotto con il diritto di veto del sovrano su ogni iniziativa e con l'abolizione della \"suprema corte\" nel 1665, concedendo ai parlamentari unicamente il diritto di rimostranza.\nColbert e creazione del Consiglio reale delle Finanze (12 settembre 1661).\nLa prima parte del regno di Luigi XIV fu segnata da grandi riforme amministrative e, soprattutto, da una migliore ripartizione della tassazione. I primi dodici anni videro il paese in pace e il ritorno di una relativa condizione di prosperit\u00e0. Con il Re Sole si pass\u00f2 infatti dal concetto di una monarchia giudiziaria (dove la funzione principale del re \u00e8 quella di rendere giustizia) a una monarchia amministrativa (dove il re \u00e8 il capo dell'amministrazione statale).\nLa figura chiave di questo periodo di rinnovamento fu a ogni modo Jean-Baptiste Colbert, che impront\u00f2 le riforme economiche come base del governo. Egli ridusse il debito nazionale con una pi\u00f9 efficiente tassazione. Le sue tasse principali includevano gabelle, taglie, tasse terriere e doganali. Queste ultime in particolare vennero ampiamente sfruttate da Colbert per promuovere il commercio e l'industria francese, costringendo le imprese nazionali a produrre per lo Stato, scoraggiando le importazioni che aumentavano i costi generali: promosse nello specifico le seterie di Lione, grazie anche alla famosa \"Manifattura dei Gobelins\", che da allora e sino a oggi produce raffinatissima tappezzeria e bellissimi arazzi. Colbert incoraggi\u00f2 anche l'immigrazione in Francia di artigiani e artisti da tutta Europa come vetrieri da Murano, fabbri dalla Svezia e carpentieri navali dai Paesi Bassi: in questo modo si vide diminuire sempre pi\u00f9 la dipendenza della Francia dai beni importati dall'estero, incrementando nel contempo le esportazioni, che fecero aumentare anche l'attivo delle casse dello Stato.\nEra ormai finito il tempo in cui i generali disobbedivano ai progetti della corte e del governo centrale, dal momento che non erano pi\u00f9 sottoposti al governo dei piccoli signorotti, ma combattevano unicamente per il Re. Il marchese di Louvois, in particolare, si prodig\u00f2 personalmente per il rinnovamento dell'esercito, disciplinandolo e dotandolo di nuove armi, contribuendo cos\u00ec all'innalzamento del morale delle truppe, che ebbe effetti positivi sugli scontri che si susseguirono durante la reggenza del trono da parte di Luigi XIV, malgrado questo lo fece entrare pi\u00f9 volte in conflitto in seno al consiglio dei ministri del re con Colbert che invece prediligeva delle riforme economiche.\nL'influenza di Colbert sulle politiche del re permarr\u00e0 sino al 1671 quando il sovrano, sentendosi maggiormente attirato dalle prospettive di Louvois, si avvicin\u00f2 alle posizioni militaresche di quest'ultimo (anche a fronte dell'imminente scoppio della guerra con la Repubblica delle Sette Province Unite), la cui influenza sul sovrano e sulle sue politiche durer\u00e0 sino al 1685.\nLuigi stesso si premur\u00f2 di introdurre anche alcune riforme legali. La figura del guardasigilli, pur mantenendo formalmente la propria posizione, si svuot\u00f2 di quell'importanza data all'amministrazione della giustizia, sebbene la volont\u00e0 del re si riflettesse chiaramente nella pubblicazione della \"Grande Ordonnance de Proc\u00e9dure Civile\" del 1667, conosciuta anche col nome di \"Code Louis\", un codice di procedura civile valido e uniforme per tutta la Francia, il primo a essere creato in questo senso. Esso riguardava i campi pi\u00f9 svariati come il battesimo, il matrimonio, le sepolture, la compilazione dei registri di Stato (contrapposti ai registri della Chiesa). Il Codice Luigi gioc\u00f2 quindi un ruolo rilevante nella storia legale della Francia e gett\u00f2 le basi per il futuro Codice Napoleonico che Napoleone Bonaparte promulg\u00f2 agli inizi dell'Ottocento, a sua volta base essenziale per il costituirsi del diritto moderno; esso inoltre ebbe il grande vantaggio di unificare la legge francese che in precedenza si suddivideva come da tradizione in due parti: al nord vigeva la consuetudine (insieme di leggi non scritte applicate per abitudine), mentre al sud vigeva ancora il diritto romano (ormai considerato antiquato e fortemente frainteso). Inoltre riform\u00f2 nel 1670, con l\"'Ordonnance criminelle\", il sistema di procedura penale al duplice scopo di unificarlo in tutto il regno e di limitare il potere dei vari Parlamenti, i quali erano principalmente organismi giudiziari che col tempo avevano in qualche modo eroso la sovranit\u00e0 dello stesso re. L'anno seguente, 1671, venne promulgato il \"Code Du Comerce\", detto anche Code De Savary, con il quale il re intendeva disciplinare la materia del commerciale.\nUn altro dei documenti legislativi famosi pubblicati da Luigi XIV fu il \"Grande Ordonnance sur les Colonies\" del 1685, conosciuto anche col nome di \"Code Noir\", che regol\u00f2 la schiavit\u00f9, elimin\u00f2 alcuni abusi, garant\u00ec la proibizione della separazione delle famiglie di schiavi e limit\u00f2 fortemente la schiavit\u00f9 dei bianchi (detta anche servit\u00f9 a contratto).\nCreazione della moderna polizia.\nRe Luigi XIV viene spesso descritto come un sovrano che desiderava \"sapere tutto\". Quando il regno del Re Sole ebbe inizio, \"La Parigi del XVII secolo era quasi invivibile\": ovunque nella capitale e in diverse parti della Francia scoppiavano epidemie, incendi, inondazioni e condizioni di vita al limite del sopportabile. La capitale del resto attirava le persone che speravano di vivere meglio a fianco dei ricchi: truffatori, rapinatori, ladri, mendicanti, storpi, fuorilegge, senza terra e categorie di persone svantaggiate. All'epoca di Luigi XIV era ancora perfettamente funzionante la Corte dei Miracoli (con una popolazione stimata di 30.000 abitanti, ovvero il 6% della popolazione totale).\nNon bisogna dimenticare che Luigi XIV all'epoca viveva ancora a Parigi siccome non aveva ancora costruito Versailles e, vedendo tutto ci\u00f2, si rese conto di quanto vi fosse da fare e per questo decise di creare una moderna forza di polizia che venne affidata a Gabriel Nicolas de La Reynie. Questo nuovo corpo d'azione permetteva agevolmente di affrontare tutte le situazioni criminose o le emergenze che si fossero manifestate, fondendo in s\u00e9 quattro diverse polizie che precedentemente operavano nella sola capitale. La prima azione della nuova polizia fu quella di sgomberare la Corte dei Miracoli, ma essa si occup\u00f2 anche di segnalare le situazioni a rischio e aiutare il re nella pianificazione della citt\u00e0 (illuminazione pubblica, acqua corrente, ecc). Tra i casi che questa nuova polizia prender\u00e0 in considerazione ricordiamo il complotto di Latr\u00e9aumont (1674), e l'affare dei veleni (1679-1682).\nFondazione dell'Ospedale Generale di Parigi (27 aprile 1656).\nCon un editto apposito datato al 27 aprile 1656, Luigi XIV si impegn\u00f2 personalmente a trovare un mezzo per sradicare l'accattonaggio, il vagabondaggio e la prostituzione nella capitale e la soluzione fu l'istituzione di un ospedale generale che sovrintendesse e regolasse tutte le strutture sanitarie parigine. La struttura venne progettata sul modello dell'Ospedale di Lione (Ospizio della Carit\u00e0, fondato nel 1624) e vi chiam\u00f2 a lavorare i membri della Compagnia del Santissimo Sacramento. Esso riun\u00ec tre storiche istituzioni della capitale: la Salp\u00eatri\u00e8re, l'ospedale di Bic\u00eatre e quello di Sainte-Pelagie.\nPolitica estera dei primi anni (1643-1672).\nDurante il suo regno, Luigi XIV tese ad affermare la potenza del proprio dominio utilizzando le armi tradizionali della diplomazia (ambasciate, trattati, alleanze, unioni dinastiche, supporto per gli avversari dei suoi nemici). Ma \u00e8 soprattutto con l'esercito che Luigi XIV decise le sorti della Francia. Il giovane Re, persegu\u00ec infatti in primo luogo la strategia che era stata dei suoi predecessori per tentare di liberarsi dell'angustiante problema che sin dall'epoca di Francesco I aveva attanagliato la Francia, ovvero l'accerchiamento egemonico degli Asburgo in Europa. Il Re Sole colse quindi l'occasione per sfruttare la guerra come mezzo risolutivo, trascurando in parte l'espansione coloniale in un'epoca in cui si stavano facendo passi da gigante nelle esplorazioni del globo.\nTradizionale alleanza anti-asburgica.\nUno dei primi obiettivi di politica estera messi in campo da Luigi XIV fu quello di rompere l'accerchiamento degli Asburgo, motivo per cui gi\u00e0 all'epoca della sovrintendenza politica di Mazzarino il giovane Re dovette cedere a un patto con le grandi potenze protestanti europee, facendo quindi eco alla politica dei suoi due predecessori e a quella di Richelieu, agendo nell'esclusivo interesse della Francia e malgrado le proprie fervide convinzioni religiose cattoliche.\nLa Guerra franco-spagnola conobbe quattro fasi: all'inizio del regno di Luigi XIV, la Francia sosteneva direttamente le potenze protestanti contro gli Asburgo nella Guerra dei Trent'anni, conclusasi nel 1648 col trattato di Westfalia. Approfittando della Fronda, la Spagna cerc\u00f2 di indebolire il re sostenendo la rivolta militare del \"Gran Cond\u00e9\" (1653) contro Luigi XIV. Nel 1659, le vittorie francesi e l'alleanza con i Puritani inglesi (1655-1657) e le potenze tedesche (Lega del Reno) imposero alla Spagna il trattato dei Pirenei (confermato dal matrimonio tra Luigi XIV e l'Infanta nel 1659). Infine, il conflitto riprese nella morte del Re di Spagna (1665), quando Luigi XIV inizi\u00f2 la Guerra di devoluzione: in nome dell'eredit\u00e0 di sua moglie, il Re di Francia richiese che gli fossero devolute tutte le citt\u00e0 di confine tra il regno di Francia e i Paesi Bassi spagnoli, in un momento di grandi tensioni tra Spagna e Portogallo.\nDopo queste vittorie, Luigi XIV si trov\u00f2 a capo della prima potenza militare e diplomatica dell'Europa, ampliando il proprio regno a nord (Artois) e a sud (Rossiglione). Sempre sotto l'influenza di Colbert, il re costru\u00ec una marina militare e ampli\u00f2 il suo impero coloniale per la lotta contro l'egemonia coloniale spagnola.\nPrime guerre nei Paesi Bassi.\nDopo la morte dello zio di Luigi XIV, re Filippo IV di Spagna, nel 1665, il figlio di questi sal\u00ec al trono spagnolo col nome di Carlo II. Luigi XIV era tra i pretendenti del Ducato di Brabante, uno dei territori dei Paesi Bassi governato dal Re di Spagna (ereditato per merito delle copiose parentele di Carlo V d'Asburgo, imperatore del Sacro Romano Impero Germanico), dal momento che egli era divenuto il marito di Maria Teresa d'Asburgo, sorellastra di Carlo II. Ad ogni modo, il trattato dei Pirenei, concluso nel 1659 tra Francia e Spagna, aveva espressamente richiesto che Maria Teresa d'Asburgo rinunciasse ufficialmente alle proprie pretese sulla corona spagnola in cambio del pagamento della somma di 500.000 scudi. Luigi disse che la somma non era mai stata pagata, e la Francia, che godeva di grande considerazione dopo la vittoria nelle guerre della fronda e nella guerra dei trent'anni, ottenne il Ducato di Brabante.\nL'area dei Paesi Bassi era per\u00f2 molto contrastata e Luigi XIV se ne accorse molto presto. La figura politica pi\u00f9 importante della Repubblica delle Sette Province Unite dell'epoca, Johan de Witt, Gran Pensionario, era spaventato dalle ambizioni di Guglielmo II d'Orange (poi Guglielmo III d'Inghilterra al termine della Gloriosa Rivoluzione), un principe olandese che mirava a privare lo stesso De Witt del supremo potere sulla repubblica.\nScioccate dalla rapidit\u00e0 dei successi della Francia, le Province Unite olandesi accantonarono momentaneamente la loro diffidenza verso gli inglesi e conclusero un patto di alleanza con Gran Bretagna e Svezia dando origine alla Triplice alleanza in funzione chiaramente antifrancese.\nLa Triplice alleanza, a ogni modo, non dur\u00f2 a lungo: nel 1670 Carlo II d'Inghilterra decise di stringere alleanza con la Francia e sigl\u00f2 il trattato di Dover; i due regni, assieme ad alcuni principi dell'area del Reno, dichiararono guerra alle Province Unite olandesi nel 1672, dando il via alla Guerra franco-olandese. La rapida invasione e occupazione di gran parte delle province dei Paesi Bassi consent\u00ec a Guglielmo III di riprendersi parte del potere su De Witt. Egli, infatti, si alle\u00f2 con la Spagna e con il Sacro Romano Impero. Questo fatto port\u00f2 l'Inghilterra a siglare il trattato di Westminster nel 1674, proclamando la pace tra Gran Bretagna e Paesi Bassi e siglando nel contempo il matrimonio tra Guglielmo III e Maria, nipote del re Carlo II d'Inghilterra.\nMalgrado queste controverse politiche di alleanza, la guerra continu\u00f2 con grandi vittorie da parte della Francia. Nel giro di una settimana, nel 1674 il territorio spagnolo della Franca Contea pass\u00f2 sotto il controllo francese; nel frattempo il principe di Cond\u00e9 sconfisse il grosso delle armate combinate di Austria, Spagna e Paesi Bassi, mentre il Principe di Orange, con la battaglia di Seneffe, imped\u00ec che quegli stessi contingenti discendessero sino a Parigi, minacciando la capitale; egli si guadagn\u00f2 cos\u00ec la fiducia francese. Nell'inverno del 1674-1675 il maresciallo di Turenna vinse in Alsazia contro il celebre feldmaresciallo imperiale Raimondo Montecuccoli, attraversando quindi il Reno e prendendo l'intera provincia che era stata rioccupata dopo la Pace di Vestfalia del 1648. Dopo una serie di altre vittoriose operazioni militari, Luigi XIV assedi\u00f2 e cattur\u00f2 Gand, azione che spinse Carlo II e il parlamento inglese a evitare di dichiarare guerra alla Francia in quel momento poich\u00e9 Luigi XIV si trovava in una posizione superiore sul tavolo dei negoziati internazionali. Dopo sei anni di scontri, l'Europa era ormai esausta e cominciarono i negoziati di pace che si conclusero nel 1678 con la Pace di Nimega. Se Luigi XIV venne costretto a cedere alle Province Unite tutti i territori conquistati con la forza, ottenne d'altro canto molti villaggi e citt\u00e0 nell'area dei Paesi Bassi spagnoli e riottenne la Franca Contea.\nLa Pace di Nimega aument\u00f2 ulteriormente l'influenza della Francia in Europa, ma non riusc\u00ec a soddisfare le mire di Luigi XIV. Il re licenzi\u00f2 il proprio ministro Simon Arnauld, marchese di Pomponne nel 1679, visto come insicuro nelle sue azioni e troppo pesantemente compromesso con gli alleati. Luigi XIV decise quindi di non avvalersi pi\u00f9 solo delle armi per ottenere i territori che gli servivano, ma di utilizzare anche la legge e la diplomazia: a causa dell'ambiguit\u00e0 dei trattati del tempo, Luigi XIV fu in grado di avanzare delle pretese sui territori ceduti in precedenza e sulle terre che formalmente gli appartenevano.\nIl Re di Francia era intenzionato a impadronirsi di territori come il Lussemburgo per la posizione strategica offensiva e difensiva sulla linea di demarcazione tra Francia e Impero, cos\u00ec come era interessato all'area di Casale Monferrato, che gli avrebbe aperto la strada d'accesso al fiume Po, facendolo penetrare quindi nel pieno dell'Italia settentrionale. L'altro grande desiderio di Luigi XIV era quello di impadronirsi di Strasburgo, importantissimo avamposto strategico utilizzato gi\u00e0 in passato dalle armate imperiali come linea d'entrata per invadere la Francia. Strasburgo si trovava nella regione dell'Alsazia, ma non era stata ceduta dagli Asburgo assieme al resto della regione proprio per l'importanza militare che questa citt\u00e0 ricopriva.\nCulmine della potenza (1672-1697).\nPolitica estera.\nNella sfera degli affari esteri fuori dai confini dell'Europa, l'impero coloniale francese si estendeva in America, Asia e Africa, mentre le relazioni diplomatiche toccavano nazioni ancora remote per il XVII secolo come il Siam (attraverso l'ambasciatore Alexandre de Chaumont), India e Persia. L'alleanza con l'Impero Ottomano giunse nel 1669 guidata da Suleiman Aga, rinnovando l'antica alleanza franco-ottomana. L'esploratore Ren\u00e9 Robert Cavelier de La Salle diede il nome, nel 1682, all'area del bacino del fiume Mississippi nel nord America, chiamandolo \"Louisiana\" in onore di Luigi XIV, mentre i gesuiti francesi e i missionari erano presenti regolarmente alla corte dell'Imperatore Kangxi in Cina. In Francia, Luigi XIV ricevette una visita del gesuita cinese Michael Shen Fu-Tsung dall'inizio del 1684, e dopo alcuni anni pot\u00e9 addirittura disporre di un bibliotecario e traduttore cinese stabilmente alla sua corte, di nome Arcadio Huang. Le relazioni con la Persia ripresero a pieno ritmo nel 1715, lo stesso anno della morte del re.\nAffari interni.\nNegli affari interni, Luigi XIV riusc\u00ec a far divenire la Corona francese sempre pi\u00f9 potente e gloriosa a scapito dell'aristocrazia e del clero. Egli si prodig\u00f2 per sostenere il gallicanesimo, una dottrina che limitava l'influenza del Papa in Francia, e dispose la costituzione dell'Assemblea del Clero a partire dal novembre del 1681. Questa si rivel\u00f2 solo un contentino provvisorio, in quanto gi\u00e0 dal 1682 l'assemblea venne sciolta anche se il Re impose l'accettazione della \"Dichiarazione del clero di Francia\", che metteva in contrasto ancora una volta il potere del Re di Francia con quello del Papa. I vescovi, per\u00f2, non potevano lasciare la Francia senza un assenso reale e nessun ufficiale di governo poteva essere scomunicato per atti commessi mentre si trovava in carica. Inoltre il medesimo documento dispose che non ci si potesse appellare al Papa senza l'assenso del Re. Il Re a ogni modo accett\u00f2 le leggi ecclesiastiche in Francia, anche se le bolle papali e le disposizioni pontificie in Francia vennero dichiarate nulle senza l'assenso del monarca. La dichiarazione non venne accettata ovviamente dal Papa.\nLuigi ottenne anche una grande influenza sulla nobilt\u00e0 francese coinvolgendola nell'orbita del suo palazzo di Versailles. Egli calcol\u00f2 che, trascorrendo la maggior parte dell'anno fra le feste della sua corte, sotto il suo diretto controllo, essi non si sarebbero curati dei loro affari politici e non avrebbero tramato opposizioni contro la Corona. Solo rimanendo in contatto costante con lui, quindi, i nobili avrebbero potuto ottenere i privilegi necessari per mantenere il loro stile di vita. Luigi XIV dal canto suo intratteneva i visitatori con opere di straordinario lusso, ricchezza e opulenza, al fine appunto di addomesticare la nobilt\u00e0, soprattutto dopo l'esperienza delle fronde che avevano animato i primi anni del suo regno.\nLuigi XIV viene soprattutto ricordato per aver fatto costruire il Palazzo di Versailles, originariamente una palazzina di caccia che venne per suo volere convertita in uno spettacolare palazzo reale che si distinse ben presto come uno dei maggiori monumenti mai costruiti al mondo. Il palazzo attuale \u00e8 rimasto pressoch\u00e9 lo stesso che vide Luigi XIV a lavori completati, con l'eccezione della cappella che venne ricostruita e ampliata nel Settecento. Egli trasfer\u00ec ufficialmente tutta quanta la sua corte in questo palazzo dal 6 maggio 1682. Luigi aveva molte ragioni per voler creare un simbolo del proprio potere cos\u00ec unico e stravagante, per spostare significativamente la sede stessa della monarchia dalla pericolosa Parigi verso le campagne del villaggio di Versailles. Anche se \u00e8 luogo comune ritenere che Luigi XIV odiasse Parigi, si pu\u00f2 dire che comunque non manc\u00f2 di abbellirla con monumenti gloriosi aiutandone lo sviluppo.\nVersailles incarnava tutto il potere della Francia in quanto non solo il Re vi risiedeva ma qui avevano sede tutti i ministeri e i principali organi di governo che non dipendessero dal parlamento, che non a caso era stato lasciato a Parigi dal momento che, con l'autocrazia di Luigi XIV, esso aveva solo un valore ipotetico e formale. I nobili qui vivevano di pettegolezzi, giochi, feste, tanto cibo e bevande, oltre ovviamente a quegli immancabili privilegi che Luigi XIV stesso creava per accattivare l'attenzione del pubblico aristocratico e farlo anche entrare in lotta segreta al suo interno. Vi erano privilegi come quello di reggere la candela al Re mentre questi si recava nella sua stanza da letto, o ancora quello di sedere a tavola col Re o di assistere alla sua vestizione mattutina.\nDal 1685 Luigi raggiunse effettivamente l'apogeo del suo potere. Il Sacro Romano Impero, uno dei principali antagonisti economici e politici della Francia, si trovava impegnato contro l'Impero Ottomano nella Grande Guerra turca, che cominci\u00f2 nel 1683 e si concluse sedici anni pi\u00f9 tardi. Luigi XIV comunic\u00f2 ai turchi che non avrebbe mai combattuto al fianco dell'Imperatore Leopoldo. Questo fatto rassicur\u00f2 e incoraggio i turchi a non rinnovare la Pace di Vasv\u00e1r siglata vent'anni prima con l'Austria e a muoversi contro l'Impero. Il Gran Visir ottomano, quindi, avanz\u00f2 verso occidente con un numeroso esercito e strinse d'assedio Vienna per circa 2 mesi. Quando tutte le speranze di salvezza per la capitale asburgica sembrarono svanire, Giovanni III Sobieski, Re di Polonia, guid\u00f2 le proprie armate alla vittoria al fianco degli imperiali nella famosa battaglia di Vienna del 1683. Venne cos\u00ec siglata anche la Pace di Ratisbona il 15 agosto 1684, con la quale Luigi XIV acquis\u00ec il controllo di molti territori di confine con la Germania per proteggere il proprio stato dalle invasioni esterne. Dopo aver scacciato l'avanzata ottomana a Vienna, l'Imperatore non fu tranquillo dall'avere la spina nel fianco dei turchi cos\u00ec vicini e lasci\u00f2 che Luigi XIV annettesse tali territori.\nLa regina Maria Teresa d'Austria, moglie di Luigi XIV, mor\u00ec nel 1683, il che gli diede occasione di spaziare finalmente con le sue molte amanti.\nRevoca dell'Editto di Nantes.\nMadame de Maintenon, in origine protestante, si era convertita al cattolicesimo in giovent\u00f9 ed era poi divenuta una strenua persecutrice dei protestanti stessi. Luigi XIV revoc\u00f2 quindi l'Editto di Nantes firmato da Enrico IV di Francia nel 1598 (che era stato gi\u00e0 revocato e successivamente riconcesso dal cardinale Richelieu durante il regno di Luigi XIII), con il quale si garantiva la tolleranza religiosa agli ugonotti.\nPer raggiungere il suo scopo Luigi XIV eman\u00f2 un nuovo editto nel marzo del 1685 con l'ordine che avesse effetto anche nelle colonie francesi, ed espulse tutti gli ebrei dai suoi possedimenti, proibendo cos\u00ec la pratica di qualsiasi culto che non fosse quello cattolico. Nell'ottobre di quello stesso anno, il Re proclam\u00f2 l'Editto di Fontainebleau, che revocava l'Editto di Nantes. Tutti i protestanti che non si fossero convertiti al cattolicesimo venivano ufficialmente banditi dal Regno di Francia e i bambini nati da famiglie protestanti vennero obbligati a convertirsi al cattolicesimo. Molte chiese protestanti vennero distrutte.\nA seguito dell'applicazione dell'editto circa 200.000 persone abbandonarono la Francia, il che provoc\u00f2 un danno economico per il regno in quanto molti protestanti ed ebrei erano imprenditori e commercianti: una parte di essi venne accolta nella Prussia degli Hohenzollern e contribu\u00ec a dare slancio all'economia del paese. Nonostante il danno economico la monarchia francese ottenne un rafforzamento del proprio controllo sul regno.\nLega di Augusta.\nCause e conduzione della guerra.\nLa revoca dell'Editto di Nantes, ovviamente, provoc\u00f2 un sentimento antifrancese scatenatosi in tutte le nazioni di religione protestante. Nel 1686, cattolici e protestanti si riunirono nella Grande Alleanza scaturita dalla Lega di Augusta, al fine di proteggersi in alleanza contro la politica offensiva inaugurata dalla Francia. La coalizione comprese l'Imperatore del Sacro Romano Impero e molti stati tedeschi tra cui il Palatinato bavarese e il Brandeburgo. Le Province Unite, la Spagna e la Svezia aderirono alla Lega.\nNel 1685, Carlo II del Palatinato, fratello della cognata di Luigi XIV, Elisabetta Carlotta di Baviera, mor\u00ec senza eredi. Per diritto dinastico, dunque, in linea con la legge salica, la corona del Palatinato sarebbe dovuta passare alla linea minore dei Neuburg e non a Elisabetta Carlotta, anche se ovviamente Luigi XIV fece pressione perch\u00e9 alla cognata fossero riconosciuti i diritti ritenuti legittimi. Ad ogni modo questo pretesto, assieme a quello circa la successione per l'Elettorato di Colonia, consent\u00ec a Luigi XIV di inviare truppe nel Palatinato gi\u00e0 dal 1688 col compito formale di sostenere gli scontri in difesa dei diritti della cognata contro gli usurpatori. La verit\u00e0 \u00e8 che tale azione fu una vera e propria invasione con l'intenzione di infliggere un duro colpo alla Lega di Augusta. Le truppe, al comando del Ezechiel du Mas, conte di Melac, letteralmente eseguirono l'ordine impartito da Luigi XIV \"Br\u00fblez le Palatinat!\" (\"Bruciate il Palatinato!\"), devastando grandi aree a sud-est della Germania. La politica della terra bruciata doveva servire da esempio soprattutto all'Imperatore per evitare che invadesse Lorena e Alsazia.\nQuesta azione di Luigi XIV fece per\u00f2 s\u00ec che molti stati tedeschi si schierassero con l'Impero. Luigi si aspettava che l'Inghilterra, ora sotto il governo del cattolico Giacomo II, sarebbe rimasta neutrale. Nel 1688, per\u00f2, la \"Gloriosa Rivoluzione\" depose Giacomo II e pose al suo posto sua figlia Maria II che govern\u00f2 assieme al marito Guglielmo III d'Orange. Guglielmo III aveva sviluppato un'inimicizia personale verso Luigi XIV in quanto questi aveva attaccato il suo paese d'origine, la Repubblica delle Sette Province Unite, e per tutta risposta ader\u00ec alla Lega di Augusta.\nLa prima campagna della Guerra dei Nove anni (1688\u20131697) che si inaugur\u00f2 di l\u00ec a breve, fu favorevole alla Francia. Le forze imperiali erano infatti in gran parte occupate negli scontri nei Balcani con i turchi e giunsero in ritardo negli scontri. La Francia registr\u00f2 cos\u00ec molte vittorie nelle Fiandre e lungo la Valle del Reno, in Italia e nel sud della Spagna, oltre che nelle colonie.\nLuigi XIV d'altro canto support\u00f2 Giacomo II nel suo tentativo di riottenere la corona inglese, ma il re scozzese venne sconfitto nella battaglia del Boyne del 1690. L'anno successivo cadde l'ultima fortezza giacobita di Limerick dopo la battaglia di Aughrim. I sogni di Giacomo II di ritornare sul trono decaddero definitivamente.\nA ogni modo, malgrado la grandezza della coalizione opposta, le vittorie francesi non mancarono e nelle Fiandre continuava a combattere Francesco Enrico di Montmorency-Luxembourg, soprannominato \"le tapissier de Notre-Dame\" per il gran numero di bandiere nemiche catturate che invi\u00f2 a decorare la cattedrale di Parigi. Francesco Enrico vinse la battaglia di Fleurus (1690), la battaglia di Steenkerque due anni dopo e la battaglia di Landen l'anno ancora successivo.\nSotto la supervisione personale di Luigi XIV, le truppe francesi presero Mons nel 1691 e la fortezza di Namur nel 1692. Con la presa di Charleroi nel 1693 dopo la vittoria di Landen, la Francia ottenne una copertura difensiva per la Sambre. Alla battaglia della Marsaglia e a quella di Staffarda, la Francia risult\u00f2 ancora vittoriosa sulle forze alleate. Lungo i Pirenei si combatt\u00e9 la battaglia di Toroella che apr\u00ec la strada verso l'invasione francese della Catalogna. I francesi trionfarono anche sui mari con la vittoria nella battaglia di Beachy Head (1690) e nuovamente alla battaglia di Barfleur e La Hougue del 1692 contro gli inglesi.\nLa guerra continu\u00f2 sino a quando il Duca di Savoia non sigl\u00f2 una pace separata con la Francia nel 1696 con l'obbligo di aderire alla coalizione francese, il che procur\u00f2 alla Francia altre truppe e un prezioso alleato.\nTrattato di Ryswick.\nLa guerra contro la Grande Alleanza si concluse nel 1697 con il trattato di Ryswick. Luigi XIV dovette cedere gran parte dei territori conquistati, ma ottenne l'importantissima piazzaforte di Strasburgo, mettendo cos\u00ec in sicurezza i confini della Francia verso il Reno e prevenendo attacchi da parte dell'Impero. Luigi ottenne inoltre \"de iure\" il riconoscimento che gi\u00e0 aveva \"de facto\" del possedimento di Santo Domingo, cos\u00ec come la restituzione di Pondicherry e Acadia. Luigi XIV riconobbe Guglielmo III e Maria II come sovrani inglesi e promise di non favorire pi\u00f9 la scalata di Giacomo II al trono. Allo stesso tempo egli rinunci\u00f2 a intervenire nell'Elettorato di Colonia, ricevendo una compensazione finanziaria per la rinuncia delle pretese sul Palatinato. Luigi XIV restitu\u00ec la Lorena ai legittimi sovrani, ma con l'intesa che essa avrebbe supportato le truppe francesi in caso di necessit\u00e0 e che ne avrebbe garantito il libero passaggio. Gli olandesi ottennero invece di poter costruire delle piazzeforti lungo il confine con la Francia in previsione di altri attacchi esterni. La Spagna riottenne la Catalogna e altri territori nei Paesi Bassi.\nLuigi riusc\u00ec a causare inoltre la dissoluzione della Grande Alleanza attraverso intrighi e maldicenze che posero gli alleati l'uno contro l'altro in breve tempo. Riusc\u00ec cos\u00ec a fare in modo che agissero in forze divise, sicuramente meno pericolose che non grandi coalizioni che coalizzavano pi\u00f9 eserciti. L'atteggiamento generoso della Francia nei confronti della Spagna sar\u00e0 la base per i fruttuosi accordi che seguiranno quando, alla morte di Carlo II, egli nominer\u00e0 suo erede Filippo, duca d'Angi\u00f2, nipote di Luigi XIV. L'influenza della Francia, anche dopo il trattato, rimaneva a ogni modo molto incisiva negli affari della politica europea, a tal punto che Luigi XIV riusc\u00ec a proporre suo cugino Francesco Luigi, principe di Conti per la corona polacca anche se l'operazione non riscosse il consenso di altre potenze europee che proposero Augusto di Sassonia, che risult\u00f2 incoronato come Augusto II di Polonia.\nGli ultimi anni (1697-1714).\nLa Guerra di successione spagnola.\nCause e conduzione della guerra.\nDopo la Pace di Ryswijk, l'argomento politico dominante in Europa fu la successione al trono spagnolo, dal momento che l'interdetto Re spagnolo Carlo II era morto senza lasciare eredi. L'eredit\u00e0 spagnola era una delle pi\u00f9 ricche del suo tempo, dal momento che comprendeva non solo il Regno di Spagna, ma anche il Regno di Napoli, il Regno di Sicilia, il Regno di Sardegna, il Ducato di Milano, i Paesi Bassi spagnoli e il vastissimo impero coloniale spagnolo che si estendeva in quasi tutti gli altri continenti del mondo.\nFrancia e Austria si trovarono ovviamente ancora una volta contrapposte per la successione al trono, dal momento che entrambe le famiglie regnanti erano imparentate con quella reale spagnola. Il pretendente proposto dalla Francia fu il Duca d'Angi\u00f2, pronipote della figlia maggiore di Filippo III di Spagna, Anna d'Austria, e nipote della figlia maggiore di Filippo IV di Spagna, Maria Teresa, moglie di Luigi XIV.\nCarlo, Arciduca d'Austria, figlio minore dell'Imperatore Leopoldo I d'Asburgo, era il pretendente invece proposto dalla casa imperiale austriaca dal momento che sua nonna paterna, Maria Anna di Spagna, era stata una delle figlie del Re di Spagna.\nTuttavia, molte altre potenze europee temevano che il possesso della Spagna da parte della Francia o dell'Impero avrebbe sconvolto gli equilibri di potere in Europa. Per questo motivo gli olandesi e gli inglesi proposero un nuovo candidato alternativo alle due potenze, il principe bavarese Giuseppe Ferdinando Leopoldo di Baviera, imparentato con entrambe le casate. Secondo un primo trattato del 1698, il principe bavarese avrebbe dovuto ereditare solo la corona spagnola, mentre i territori italiani e i Paesi Bassi sarebbero stati suddivisi tra Francia e Austria.\nLo scontro per\u00f2 si riapr\u00ec dal momento che il giovane principe bavarese mor\u00ec di morbillo sei mesi dopo la sua candidatura e la casa reale spagnola, nuovamente, richiese un candidato valido per entrambe le posizioni. Carlo II, per\u00f2, prescelse il figlio minore dell'Imperatore Leopoldo, l'Arciduca Carlo. Ignorando questa mossa, Luigi e Guglielmo III siglarono nel 1700 il trattato di Londra, che consentiva all'Arciduca Carlo di ottenere il trono Spagnolo, i Paesi Bassi e le colonie spagnole. In cambio, Luigi XIV si sarebbe garantito i territori in Italia.\nNel 1700 il morente Carlo II prese decisioni molto importanti a proposito della successione al suo trono. Egli intendeva seriamente impedire che la Spagna si unisse alla Francia o all'Impero, ma considerava la potenza militare della Francia pi\u00f9 capace di preservare il suo impero nella sua integrit\u00e0. Nel proprio testamento, quindi, egli dispose che la corona spagnola fosse offerta al Duca d'Angi\u00f2, figlio secondogenito del Delfino di Francia, e in caso di sua rinuncia la corona sarebbe passata a suo fratello, Carlo di Borbone, duca di Berry e quindi all'Arciduca Carlo, figlio dell'Imperatore Leopoldo I. Se tutti questi principi l'avessero rifiutata, la corona avrebbe dovuto essere offerta alla Casa di Savoia, imparentata alla lontana con la casata reale spagnola. Tuttavia, le condizioni erano le seguenti: chi accettasse la corona aveva l'obbligo di mantenere integro l'impero spagnolo senza smembrarlo o cederne alcuna parte, e doveva rinunciare alla successione alla corona del proprio paese d'origine.\nLuigi XIV si trov\u00f2 cos\u00ec di fronte a una scelta difficile: egli avrebbe potuto accettare la spartizione per una possibile pace in Europa, oppure avrebbe potuto prendere possesso della Spagna intera alienando le altre potenze europee. Luigi, all'inizio, assicur\u00f2 Guglielmo III, Re d'Inghilterra, che avrebbe aderito alla spartizione dei domini spagnoli. Ad ogni modo Jean-Baptiste Colbert, marchese di Torcy, nipote del famoso ministro Colbert, consigliere di Luigi XIV, disse che se la Francia avesse accettato una parte dell'eredit\u00e0 spagnola, la guerra con l'Impero sarebbe stata inevitabile, e che ormai era chiaro che Guglielmo III aveva firmato il trattato per evitare la guerra e non per farla, dal momento che non era intenzionato ad assistere la Francia nell'ottenere i territori spagnoli. Luigi quindi cap\u00ec che se la guerra fosse nuovamente scoppiata, sarebbe stato pi\u00f9 proficuo accettare l'intera eredit\u00e0 spagnola e combattere una guerra difensiva. Quando Carlo II mor\u00ec il 1\u00ba novembre 1700, Filippo, duca d'Angi\u00f2, venne quindi proclamato Re di Spagna col nome di Filippo V.\nLa nomina di Filippo V venne quasi universalmente accettata. Filippo, per\u00f2, ag\u00ec troppo precipitosamente e nel 1701 promulg\u00f2 l\"'Asiento\" al fine di permettere la vendita degli schiavi delle colonie spagnole alla Francia, con un potenziale danno al commercio con l'Inghilterra. Luigi, dal canto suo, ruppe i trattati con Guglielmo III d'Inghilterra e torn\u00f2 ad appoggiare le pretese al trono d'Inghilterra dell'erede dell'ormai defunto Giacomo II Giacomo Francesco Edoardo Stuart. Inoltre, Luigi XIV invi\u00f2 forze armate nei Paesi Bassi spagnoli al fine di assicurarsi che rendessero il giusto omaggio e la giusta lealt\u00e0 a Filippo V, fatto che venne visto dagli olandesi come una vera e propria aggressione, tanto pi\u00f9 che la Repubblica delle Sette Province Unite era pur sempre il paese d'origine di Guglielmo III d'Inghilterra. Come conseguenza, si form\u00f2 un'ulteriore Grande Alleanza che comprese l'Inghilterra, le Province Unite, il Sacro Romano Impero e molti altri stati minori della Germania. La diplomazia francese, dal canto suo, si assicur\u00f2 l'alleanza di Baviera, Portogallo, e, ovviamente, la Spagna di Filippo V.\nLa successiva Guerra di successione spagnola continu\u00f2 per la maggior parte del restante regno di Luigi XIV, provocando enormi emorragie di denaro dalle casse francesi. Essa cominci\u00f2 con la discesa degli imperiali in Italia prima ancora che la guerra fosse ufficialmente dichiarata. La Francia riport\u00f2 molte vittorie iniziali, minacciando di prendere possesso di Vienna, ma le vittorie di John Churchill, I duca di Marlborough e del principe Eugenio di Savoia mostrarono che ormai l'invincibile macchina da guerra francese stava tracollando.\nA seguito delle vittorie del Duca di Marlborough e del principe di Savoia nella battaglia di Blenheim, la Baviera decise di ritirarsi dai combattimenti, venendo ripartita quindi tra Palatinato e Austria, e l'Elettore Massimiliano II Emanuele venne costretto ad andare in esilio nei Paesi Bassi spagnoli. Altra conseguenza della battaglia di Blenheim fu la successiva defezione di Portogallo e Savoia che passarono ad allearsi con l'Impero. Con la battaglia di Ramillies e con quella di Oudenaarde, le forze franco-spagnole vennero ignominiosamente cacciate dai Paesi Bassi spagnoli, mentre con la battaglia di Torino del settembre 1706, Luigi XIV venne costretto anche a ritirare le ultime truppe rimastegli in Italia.\nA seguito delle sconfitte subite e delle grandi perdite militari e finanziarie, la Francia venne costretta a cambiare la propria posizione. Dal 1709 Luigi XIV era ormai indebolito nella sua politica e dovette cedere tutti i territori conquistati, mantenendo alla Francia i territori del trattato di Vestfalia, siglato pi\u00f9 di sessant'anni prima. Malgrado questo gli scontri continuarono.\nIl punto di svolta e le trattative di pace.\nDivenne cos\u00ec chiaro che la Francia non avrebbe potuto mantenere integralmente l'eredit\u00e0 spagnola ed era altrettanto chiaro che la coalizione antifrancese avrebbe detronizzato anche Filippo V di Spagna dopo la sconfitta dell'alleanza franco-spagnola. Tuttavia, Filippo V riusc\u00ec a reagire e vinse la battaglia di Almansa, quella di Villaviciosa e quella di Brihuega, il che contribu\u00ec a spingere le forze alleate fuori dai confini spagnoli. In seguito alla battaglia di Malplaquet del 1709, la Francia riusc\u00ec a reagire e gli alleati lasciarono sul campo 25.000 uomini, quasi il doppio delle perdite francesi, grazie all'abilit\u00e0 del capace generale Claude Louis Hector de Villars. Con la battaglia di Denain del 1712 la guerra volse in favore di Luigi XIV e de Villars port\u00f2 nuovamente alla vittoria le armate francesi contro Eugenio di Savoia, riottenendo anche gran parte dell'onore e dei territori perduti in precedenza.\nLa morte dell'Imperatore Giuseppe I d'Asburgo, succeduto al padre Leopoldo I nel 1705, port\u00f2 nella mente degli imperiali il grande progetto di riformare il grande impero di Carlo V grazie all'Arciduca Carlo che era ora salito al trono col nome di Carlo VI d'Asburgo e che era tra i candidati al trono spagnolo, sostenuto in questo dall'Inghilterra che tutto avrebbe auspicato tranne che l'unione di Francia e Spagna. Nell'intenzione di riportare stabilit\u00e0 in Europa, Francia e Inghilterra firmarono un concordato di pace.\nLuigi XIV e Filippo V, inoltre, firmarono una seconda pace con Inghilterra e Province Unite nel 1713 che prese il nome di trattato di Utrecht. La pace con il Sacro Romano Impero venne siglata nel trattato di Rastatt e in quello di Baden del 1714. Secondo quanto espresso nei documenti firmati, Luigi XIV avrebbe ottenuto Landau e Friburgo come indennit\u00e0 di guerra, permettendogli di negoziare da una migliore posizione. Filippo V venne riconosciuto re di Spagna e delle colonie, mentre i territori dei Paesi Bassi spagnoli e dell'Italia vennero ripartiti tra Austria e Savoia, e Gibilterra e Minorca passarono alla Gran Bretagna.\nLuigi XIV, successivamente, riprese ad appoggiare gli Stuart affinch\u00e9 tornassero sul trono della Gran Bretagna, ravvivando l'astio gi\u00e0 esistente, sviluppato soprattutto perch\u00e9 nei trattati di pace la Francia aveva dovuto cedere all'Inghilterra le colonie di Newfoundland, Rupert's Land e Acadia nelle Americhe, mantenendo per s\u00e9 \u00cele-Saint-Jean (oggi Isola del Principe Edoardo) e \u00cele Royale (oggi Isola del Capo Bretone); a ogni modo gran parte dei territori continentali erano devastati dalle guerre e l'Inghilterra cerc\u00f2 di riprendere possesso dello storico Principato di Orange, di cui era originaria la famiglia di Guglielmo III e che allo stesso tempo copriva il rilevante passaggio tra Alpi e Italia. Come ultimo atto, l'Elettorato di Baviera venne restaurato e Massimiliano II Emanuele venne richiamato sul trono.\nLa morte del re e la successione (1715).\nUna serie di lutti che indebolisce la dinastia.\nI problemi legati alla successione e il cattivo stato di salute intristirono gli anni finali del suo regno. Nel 1710, Luigi XIV aveva una grande famiglia e molti eredi legittimi: un figlio di 48 anni, tre nipoti (tra cui Filippo V, re di Spagna) e diversi pronipoti oltre agli eredi pi\u00f9 giovani della famiglia d'Orl\u00e9ans, derivati da suo fratello Filippo. Tuttavia, il sovrano perse quasi tutti i suoi eredi legittimi tra il 1711 e il 1714.\nNel 1711, a soli 49 anni, mor\u00ec di vaiolo il Gran Delfino, unico figlio maschio legittimo superstite di Luigi XIV e della regina Maria Teresa; l'anno seguente si ebbe un focolaio di vaiolo in cui morirono Luigi, duca di Borgogna (figlio del Gran Delfino) assieme alla moglie Maria Adelaide di Savoia e al loro figlio maggiore, il duca di Bretagna. Rimaneva, unico principe di sangue reale ed erede legittimo di Luigi XIV, il figlio minore del duca di Borgogna, Luigi, duca d'Angi\u00f2, divenuto poi sovrano di Francia col nome di Luigi XV. L'altro figlio del Gran Delfino, Carlo, mor\u00ec anch'egli prima di Luigi XIV.\nL'impossibile successione spagnola.\nDei figli del Gran Delfino, uno era divenuto re di Spagna con il nome di Filippo V nel 1700 come risultato della Guerra di successione spagnola, ma per ottenere tale trono aveva dovuto rinunciare alla successione al trono di Francia in forza del trattato di Utrecht del 1713. In tutta l'Europa, infatti, si era voluta evitare la fusione tra i due regni sotto l'unica corona dei Borbone di Francia. Luigi XIV stesso aveva dovuto accettare questa condizione pur di vedere un Borbone sul trono di Spagna e sostituirlo agli Asburgo che da secoli reggevano quel trono..\nQuando pertanto tutti gli eredi diretti di Luigi XIV vennero meno, ci si rese conto che invertire questa promessa ufficiale di rinuncia al trono avrebbe necessariamente comportato il rischio di una nuova guerra di successione e pertanto tale ipotesi venne scartata a priori.\nLa legittimazione dei \"bastardi reali\".\nPresagendo problemi di successione, Luigi XIV voleva a tutti i costi evitare che salisse al trono suo nipote Filippo II d'Orl\u00e9ans (che comunque ebbe la reggenza per il piccolo Luigi XV).\nIl re decise allora, per ogni evenienza che si fosse presentata dopo la sua morte, di estendere il diritto di successione ai due maschi sopravvissuti dei sette figli avuti dalla sua amante, madame de Montespan, ovvero Luigi Augusto di Borbone, duca del Maine (1670-1736), e Luigi Alessandro, conte di Tolosa (1678-1737). Questa decisione violava le leggi fondamentali del regno che impedivano ai figli illegittimi dei sovrani di ottenere il trono, ma pare che il Re Sole fosse fermamente intenzionato a favorire innanzitutto la propria progenie diretta prima ancora che quella derivata da suo fratello.\nLa morte del re.\nIl 9 agosto 1715, di ritorno da Marly, il re apparve improvvisamente molto depresso e dolorante a causa di una fitta alla gamba sinistra. Dopo un'attenta analisi gli venne diagnosticata una gangrena, derivante dalla gotta contratta nell'ultimo periodo della sua vita. Dopo un'agonia di diversi giorni, Luigi XIV spir\u00f2 alle 8:15 del 1\u00ba settembre 1715 a causa di un'ischemia acuta in una delle principali arterie dell'arto contro la quale i medici si dichiararono impotenti. Mor\u00ec quattro giorni prima di compiere 77 anni e dopo 72 anni 3 mesi e 18 giorni di regno. Prima di spirare, ai cortigiani che erano intorno al letto disse: \"\"Perch\u00e9 piangete? Cosa credevate, che fossi immortale?\" \"\nLa sua figura era tale che un personaggio come l'Elettore di Sassonia Federico Augusto, apprendendo della morte di Luigi XIV, disse solennemente ai suoi ministri: \"Signori, il re \u00e8 morto\". Il parlamento di Parigi apr\u00ec il suo testamento il 4 settembre successivo. Pare che, alla notizia della sua morte, la Francia intera esultasse e festeggiasse con l'accensione di fuochi di gioia poich\u00e9, secondo molti, con la sua morte terminava un'epoca di guerre e di sperperi che avevano fatto apparire grande la Francia solo dall'esterno. La riprova di ci\u00f2 fu un evento avvenuto durante il suo funerale: il suo feretro, durante il trasferimento per la sepoltura nella Basilica di Saint-Denis, fu oltraggiato dalla folla con sputi e fango. Il suo corpo, riposto nella cripta dei Borboni, vi rimase sino al 14 ottobre 1793 quando, durante la rivoluzione, la sua tomba venne profanata e i suoi resti furono dispersi dai rivoluzionari in una fossa comune adiacente alla chiesa. Nel XIX secolo, re Luigi Filippo fece realizzare un monumento commemorativo in suo onore proprio nella cappella dei Borboni a Saint-Denis, tra il 1841 e il 1842. L'architetto Fran\u00e7ois Debret fu responsabile del progetto di un cenotafio composto da diverse sculture di varia origine: un medaglione centrale raffigurante un ritratto del re di profilo dello scultore Girardon del XVII secolo, affiancato da due figure allegoriche scolpite rappresentanti la Virt\u00f9 e la Sorte, provenienti dalla tomba di Guillame du Vair, vescovo-conte di Lisieux, il tutto sormontato da un angelo scolpito da Jacques Bousseau del XVIII secolo e proveniente dalla chiesa del cimitero di Picpus. Da entrambi i lati di questo monumento si trovano quattro colonne di marmo rosso provenienti dalla chiesa di Saint Landry, oltre ad alcuni rilievi scolpiti derivati dalla tomba di Louis de Coss\u00e9 della chiesa del monastero dei celestini di Parigi (alcuni geni funerari provenienti dal monumento sono stati spostati da Viollet-le-Duc al Louvre).\nA Luigi XIV succedette al trono il pronipote Luigi, Duca d'Angi\u00f2 con il nome di Luigi XV; poich\u00e9 aveva solo cinque anni, fu posto sotto la reggenza (fino alla maggiore et\u00e0 nel 1723) del duca Filippo II d'Orl\u00e9ans, nipote e genero del defunto Re Sole.\nMatrimonio e figli.\nDalla moglie Maria Teresa d'Asburgo ebbe sei figli che morirono tutti prima di lui:\nDopo la morte della regina, Luigi XIV spos\u00f2 morganaticamente Fran\u00e7oise d'Aubign\u00e9, marchesa di Maintenon, dalla quale non ebbe figli.\nAmanti e figli.\nLuigi XIV ebbe molte amanti, alcune delle quali esercitarono un grande ascendente sulla vita sociale e sulla cultura del loro tempo, tra cui Fran\u00e7oise Ath\u00e9na\u00efs de Rochechouart de Montermart, marchesa di Montespan, e Fran\u00e7oise d'Aubign\u00e9, marchesa di Maintenon (\u2020 1719) che si era occupata, come governante, dei figli avuti dal re e dalla Marchesa di Montespan e che il re spos\u00f2 in segreto dopo la morte della regina Maria Teresa, avvenuta nel 1683.\nA Versailles fece allestire scale segrete per raggiungere pi\u00f9 facilmente le sue \"amiche\". Queste relazioni, che irritavano fortemente il partito dei devoti e moralisti di corte tra i quali il precettore del Gran Delfino, Jacques B\u00e9nigne Bossuet, ebbero fine solo dopo il matrimonio con Madame de Maintenon.\nDalle amanti ebbe i seguenti figli illegittimi (molti dei quali successivamente legittimati):\nDall'ultima amante ufficiale, la marchesa di Maintenon, il re non ebbe figli. Rimane il fatto che quest'ultima fu quella pi\u00f9 fortunata, perch\u00e9 Luigi XIV la spos\u00f2 segretamente dopo la morte della moglie. La marchesa divenne consorte morganatica e sostenne il sovrano negli ultimi anni di vita, sopravvivendogli per quattro anni.\nAlla figura di Luigi XIV vengono anche attribuiti numerosi flirt con molte altre donne e dame di corte tra cui: Maria Mancini (nipote del cardinale Mazzarino), Olimpia Mancini, contessa di Soissons (1655), sorella della precedente, Lucia La Motte-Argencourt (1657), Enrichetta d'Inghilterra (anche se Jean-Christian Petitfils rifer\u00ec l'episodio come un caso di relazione platonica), Catherine Charlotte de Gramont, principessa di Monaco in quanto moglie del principe locale, Bona Pons, marchesa d'Heudicourt (1665 o 1666), Anne-Julie de Rohan-Chabot, principessa di Soubise (1674-1676), Marie-Elisabeth Ludres (1676-1677), Lydia de Rochefort-Th\u00e9obon, Anne-Lucie de La Mothe-Houdancourt.\nLa personalit\u00e0 del Re Sole.\nIl sole come emblema.\nLuigi XIV decise che come suo simbolo personale avrebbe scelto il sole in quanto \u00e8 la stella che d\u00e0 vita a tutto. Inoltre questo emblema rappresentava il simbolo dell'ordine e della regolarit\u00e0. Anche la sua giornata era scandita come il percorso giornaliero del sole, dall'alba al tramonto, e coinvolgeva in questo anche tutti i cortigiani che come immaginari pianeti dovevano gravitare attorno alla figura centrale del monarca.\nPer quanto riguarda una possibile tendenza del sovrano all'egocentrismo, Madame de Maintenon rifer\u00ec che Luigi XIV, che nell'ultima parte della sua vita dovette affrontare diversi lutti susseguitisi in breve tempo tra cui quella dell'unico suo figlio maschio, vide questi eventi come una questione tra lui e Dio. Ella spieg\u00f2 di seguito: \"Il re era cos\u00ec abituato al fatto che tutti vivessero per lui che non avremmo potuto immaginare che sarebbe stato in grado di morire da s\u00e9\".\nVoltaire ricorda nella sua \"Storia del secolo di Luigi XIV\" un episodio del Re Sole. Louis Douvrier, un noto \"antiquario\" dell'epoca, ebbe l'idea, in previsione del carosello del 1662, di assegnare un emblema e un motto personali a Luigi XIV che non ne aveva. Lo stemma proposto fu quello di un globo illuminato da un sole raggiante accompagnato dal motto latino \"nec pluribus impar\" (\"non inferiore alla maggior parte\").\nNapoleone I, commentando il motto di Luigi XIV, il suo stemma e la sua politica disse di lui: \"Il sole non ha macchie? Luigi XIV fu a pari merito un gran re. Egli \u00e8 stato colui che ha riportato la Francia al rango delle prime nazioni. Solo Carlo Magno pu\u00f2 essere paragonato a Luigi XIV, in tutti i suoi aspetti.\"\nAspetto e problemi di salute.\nSi ritiene che Luigi fosse un uomo bellissimo. Viene descritto come affascinante, con gli occhi azzurri e di bellissima corporatura. \u00c8 stato anche riferito per\u00f2 da molti che il re non eccelleva nel suo aspetto. Nel 1956, Louis Hastier aveva derivato dalle dimensioni della armatura che era stata offerta a lui in dono nel 1668 dalla Repubblica di Venezia, che il re non doveva essere pi\u00f9 alto di 1,65 m. Questa deduzione a ogni modo \u00e8 stata a oggi molto contestata dal momento che questa armatura era un articolo cerimoniale e pertanto regolato sugli standard medi dell'epoca: essa non era destinata a essere indossata in quanto anche da diversi ritratti si pu\u00f2 intuire come Luigi XIV si portasse sul campo di battaglia in parrucca e cappello di piume pi\u00f9 che con pesanti e anacronistiche corazze.\nSecondo altri l'aspetto di Luigi XIV era invece gradevole e la sua figura era ben proporzionata. La signora de Motteville dice ad esempio che, durante l'incontro sull'Isola dei Fagiani del giugno del 1660, quando il giovane sovrano si incontr\u00f2 per la prima volta con la futura sposa, l'Infanta \"lo guard\u00f2 con occhi interessati per il suo bell'aspetto\"; infine un testimone dell'epoca, Fran\u00e7ois-Joseph de Chancel, maggiordomo della principessa palatina, cognata del re, avanz\u00f2 delle misure precise sul suo fisico, ovvero \"cinque piedi e otto pollici di altezza\" (1,73 m).\nEgli era un appassionato di danza e, come quasi tutti i suoi antenati, anche di caccia e di lunghe passeggiate a cavallo. Soprattutto nella sua giovinezza, Luigi XIV era robusto e insensibile alla fatica, e non si lamentava n\u00e9 del caldo n\u00e9 del freddo, n\u00e9 della pioggia n\u00e9 della grandine, un uomo di grande resistenza fisica e morale. La sua vita, di eccezionale lunghezza per l'epoca, fu paradossalmente minata continuamente da una cattiva salute e per questo era seguito quotidianamente dai propri medici personali (negli anni si susseguirono a questa carica Jacques Cousinot 1643-1646, Fran\u00e7ois Vautier nel 1647, Antoine Vallot 1648-1671, Antoine d'Aquin 1672-1693 e, infine, Guy-Crescent Fagon fino alla morte del re), i quali spesso usarono e abusarono dei metodi curativi pi\u00f9 comuni all'epoca che comprendevano salassi, purghe e clisteri (di questi ultimi ne fece quasi 5.000 in tutta la sua vita). Inoltre Luigi XIV aveva una serie di problemi poco \"regali\": il re aveva infatti l'alito cattivo a causa di problemi dentali come derivato dal diario del suo dentista personale Dubois nel 1676, fatto che lo costringeva quando aveva i suoi frequenti incontri con le sue amanti ad armarsi di fazzoletti profumati da passare in continuazione sotto il naso, esclusivamente caratterizzati per\u00f2 da essenze di fiore d'arancio che era l'unico profumo che il naso del re poteva tollerare. Oltre a questo, nel 1685 la situazione dentale del re peggior\u00f2 quando, durante un'operazione per la rimozione di un ascesso nella parte sinistra della bocca, gli venne strappata anche una parte del palato, provocando una \"comunicazione oro-nasale\".\nSotto l'aspetto psicologico, Luigi XIV aveva tendenze megalomani, come dimostra la sua grande collezione di scarpe riccamente ornate, che le testimonianze dicono essere stimate intorno alle 2500 paia per numero.\nIn generale a ogni modo la salute del re durante tutti i suoi anni di vita venne messa duramente alla prova da una serie di problematiche passeggere o croniche che vennero dettagliatamente registrate sui diari personali dei suoi medici:\nLuigi XIV patrono delle arti.\nMalgrado la sua attenzione all'economia nazionale, Luigi XIV diede prova di saper spendere ingenti quantit\u00e0 di denaro, supportando gli artisti che lavoravano al suo comando per rendere sempre pi\u00f9 potente la monarchia francese anche sotto l'aspetto dell'immagine pubblica. Il cardinale Richelieu, sotto Luigi XIII, aveva fondato nel 1635 l'Acad\u00e9mie fran\u00e7aise che anche Luigi XIV pose sotto il proprio patronato. Cre\u00f2 varie altre accademie che influirono sulla vita intellettuale e artistica, tra le quali l'Accademia reale delle Scienze, l'Accademia reale d'Architettura e l'Accademia reale di Danza, in un secondo momento ampliata in Accademia reale di Musica e Danza (la futura Op\u00e9ra di Parigi). Fu nel periodo del suo governo che fiorirono scrittori come Moli\u00e8re, Jean Racine, Jean de La Fontaine e Charles Perrault, i cui lavori continuano ad avere grande influenza anche ai nostri giorni. Luigi XIV fu patrono di molti altri artisti come i pittori Charles Le Brun, Pierre Mignard e Hyacinthe Rigaud, gli scultori Antoine Coysevox e Fran\u00e7ois Girardon, gli architetti Louis Le Vau e Jules Hardouin-Mansart, l'ebanista Andr\u00e9-Charles Boulle e il disegnatore di giardini Andr\u00e9 Le N\u00f4tre, i cui lavori acquisirono ben presto fama in tutta Europa. In campo musicale promosse artisti come Jean-Baptiste Lully, Marc-Antoine Charpentier, Jacques Champion de Chambonni\u00e8res e Fran\u00e7ois Couperin, i quali per molto tempo furono d'esempio ad altri musicisti europei.\nA Parigi l'azione urbanistica del Re fu di primo piano nonostante il suo abbandono definitivo della capitale per Versailles nel 1682. In effetti, tramite vasti cantieri per l'edificazione di monumenti pubblici simbolici della monarchia assoluta, Luigi XIV intendeva fare della capitale del Regno la pi\u00f9 magnifica citt\u00e0 d'Europa in rivalit\u00e0 con la Roma dei Papi, Madrid e Londra.\nLuigi XIV ordin\u00f2 la costruzione del complesso militare dell'H\u00f4tel des Invalides, per adibirlo a casa di riposo per militari e ufficiali che avessero servito fedelmente nell'esercito sotto il suo comando e divenuti infermi per ferite di guerra o anzianit\u00e0. Fu questo luogo a divenire uno dei pionieri della farmacia internazionale. La sua chiesa, con la grande cupola dorata realizzata da Jules Hardouin Mansart, \u00e8 considerata come il capolavoro del classicismo in campo religioso.\nIl Re ampli\u00f2 inoltre il palazzo del Louvre, cos\u00ec come altre residenze reali intorno a Parigi (in particolare Vincennes, Marly e Meudon). Originariamente aveva proposto come architetto per questo progetto Gian Lorenzo Bernini, il progetto fu poi per\u00f2 considerato eccessivo perch\u00e9 comportava la pressoch\u00e9 totale distruzione dell'edificio esistente. Al suo posto fu realizzata da Claude Perrault, fratello del famoso scrittore, la colonnata del Louvre, considerata il manifesto del classicismo e dell'architettura reale francesi. A Parigi, Luigi XIV fu anche all'origine della costruzione di due piazze reali maggiori, che influenzarono l'urbanistica in tutta Europa, la place Vend\u00f4me e la place des Victoires, realizzate da Hardouin-Mansart. Infine, ordin\u00f2 la costruzione di un vastissimo ospedale per il popolo lungo la Senna, la Salp\u00eatri\u00e8re. Per sostenere le attivit\u00e0 scientifiche, fece edificare l'Osservatorio di Parigi.\nFece distruggere le vecchie mura medievali della citt\u00e0 e rimpiazzare le porte fortificate da archi trionfali dedicati alla sua gloria, la Porta di Saint Denis e la Porte Saint-Martin.\nAlla reggia di Versailles impieg\u00f2 i pi\u00f9 grandi artisti francesi del tempo, principalmente Le Vau (per l'architettura), Le Brun (per l'arredamento e le pitture) e Le N\u00f4tre (per i giardini) per creare la reggia pi\u00f9 prestigiosa d'Europa, che diventer\u00e0 il modello assoluto della residenza reale in tutto il continente durante il Settecento.\nAmpli\u00f2 considerevolmente le collezioni reali in tutti campi, particolarmente per quanto riguarda la pittura, con l'acquisizione della prestigiosa collezione del mercante Everhard Jabach che comprendeva opere di primo piano che costituiscono ancora oggi il cuore delle collezioni del museo del Louvre e dei grandi musei francesi. Le antichit\u00e0, i disegni di grandi maestri, le medaglie e i bronzi furono anche collezionati con avidit\u00e0.\nInoltre, il Re incoraggi\u00f2 le arti e l'industria francesi sostenendo importanti manifatture, tra le quali la manifattura reale dei Gobelins, che realizzava arazzi pregiati in tutta Europa, e la manifattura di Saint-Gobain, specializzata nel vetro, che forn\u00ec i famosi specchi della Galleria degli Specchi del Palazzo di Versailles, inventando un metodo per produrre specchi molto pi\u00f9 grandi di quanto si sapeva fare sino ad allora.\nNel giugno del 1686, su consiglio della moglie segreta, Fran\u00e7oise d'Aubign\u00e9, marchesa di Maintenon, sigl\u00f2 le lettere patenti per la creazione della Maison royale de Saint-Louis a Saint-Cyr per le \"povere figlie della nobilt\u00e0\" di et\u00e0 compresa tra i sette e i venti anni. L'istituto comprese ben presto circa 250 ragazze che per\u00f2 dovevano dimostrare di avere quattro quarti di nobilt\u00e0 per parte di padre, il che faceva di questa scuola a ogni modo un istituto elitario.\nUn monarca prestato alla guerra.\nLuigi XIV dedic\u00f2 trentadue anni del suo regno alla guerra. Sul letto di morte, il re confess\u00f2 al futuro Luigi XV: \"Ho amato troppo la guerra\".\nContrassegnato dal modello di educazione di suo padre, affascinato in giovent\u00f9 dal principe di Cond\u00e9, Luigi XIV ebbe modo di confrontarsi con la guerra gi\u00e0 all'epoca della Fronda. Spinto dal maresciallo Turenne ricevette un'accurata formazione militare e ricevette il proprio battesimo del fuoco alla battaglia delle Dune, a 20 anni, dove le sue truppe, da poco alleate con quelle inglesi (all'epoca comandate dal lord protettore Oliver Cromwell) conseguirono un'importante vittoria contro la Spagna. Celebr\u00f2 queste vittorie a Versailles con un grandioso ciclo di affreschi nella Galleria delle Battaglie.\nDel resto la riorganizzazione dell'esercito fu possibile grazie alla revisione delle finanze. Se Colbert riform\u00f2 le finanze, Michel Le Tellier e suo figlio, il marchese di Louvois, si occuparono di riformare le truppe del re con una riforma del reclutamento, degli armamenti e la creazione dell'H\u00f4tel des Invalides nel 1670. Il re chiese inoltre a Vauban di costruire un anello di fortificazioni in tutto il paese. In breve tempo la Francia si trov\u00f2 con un esercito di 300.000 uomini, il pi\u00f9 grande di tutta Europa. Per rafforzare il ruolo della Francia nel mondo, Luigi XIV coinvolse la Francia in una serie di guerre:\nTutte queste guerre ingrandirono notevolmente il territorio francese annettendo l'Alta Alsazia, Metz, Toul, Verdun, il Rossiglione, l'Artois, le Fiandre francesi, Cambrai, la Contea di Borgogna, la regione della Saar, l'Hainaut e la Bassa Alsazia. Queste acquisizioni segnarono l'egemonia francese in Europa e chi, come il doge di Genova o il duca di Lorena, ebbe l'ardire di sfidare il Re Sole, ne pag\u00f2 le conseguenze.\nQuesto stato di guerra permanente, tuttavia, port\u00f2 lo stato sull'orlo della bancarotta, costringendolo a levare pesanti tasse sulla popolazione, ma anche sulla nobilt\u00e0 (tassa sul capitale, decima, ecc.). Anche la famiglia reale venne costretta a pagare le tasse.\nIl rapporto personale con la religione.\nIl ruolo della religione nella vita del re \u00e8 stato importante nella sua infanzia, a causa dell'educazione che egli stesso aveva ricevuto e a cui era stato talvolta costretto; tuttavia negli anni a seguire il re manifest\u00f2 una certa liberalit\u00e0 nei costumi che mal si accompagnava alla sua figura di \"re cristianissimo\", ma al contrario contribu\u00ec a farne un personaggio colorito della sua epoca e nella memoria di quelle future. Nel 1680 ebbe una specie di \"conversione\" personale che riport\u00f2 ordine nella sua vita amorosa e che ebbe anche una certa influenza nelle sue scelte di natura politica.\nL'educazione religiosa ricevuta.\nAnna d'Austria impose al figlio Luigi XIV esercitazioni periodiche di piet\u00e0; l'abate de Choisy, fece ricorso a metodi rigorosi per inculcare nel giovane sovrano un fervido spirito religioso: \"Non gli venne risparmiato nulla sul tema religioso, ancor pi\u00f9 se si pensa che la regina madre, allora reggente al trono, lo tenne in prigione nella sua stanza dove rimase per due giorni senza vedere nessuno per aver \"peccato\" al punto che egli stesso proib\u00ec severamente la bestemmia tra i cortigiani. La sua educazione religiosa venne quindi affidata a Louis Hardouin de Perefixe. Luigi XIV inizi\u00f2 a confessarsi nel 1647, la prima comunione a Pasqua e il giorno del primo Natale della sua vita venne celebrato il suo battesimo in ricordo del giorno in cui fu battezzato l'antico re franco Clodoveo I.\nUna vita liturgica.\nIl Re Sole condusse una vita liturgica particolarmente densa di eventi e la sua vita pubblica era scandita da numerosi e quotidiani atti religiosi che rappresentavano pi\u00f9 che altro eventi comunitari dove il sovrano dava agli occhi del pubblico la propria immagine della sacralit\u00e0 del re.\nPrima di alzarsi dal letto, ogni mattina, Luigi XIV riceveva dell'acqua santa portata dal suo ciambellano; seduto sul letto recitava le Lodi dell'Ufficio dello Spirito Santo. Quindi, dopo essersi vestito, si inginocchiava per alcuni minuti a pregare in silenzio.\nOgni mattina Luigi XIV prendeva parte alla messa con l'eccezione di quando si trovava sul campo di battaglia impegnato a guerreggiare. Si stima che in tutta la sua vita Luigi XIV abbia preso parte a trentamila messe. Tutte le sue residenze reali vennero dotate obbligatoriamente di una cappella su due livelli: un piano era destinato alla corte mentre il piano superiore (spesso in un'apposita tribuna) era lo spazio riservato al re, alla famiglia reale e ai fedelissimi del sovrano.\nIl re faceva la comunione solo in precise occasioni: il Sabato Santo (Pasqua), la vigilia di Pentecoste, la vigilia della festa di Tutti i Santi e la vigilia di Natale, il giorno dell'Immacolata Concezione e quello dell'Assunta.\nNel pomeriggio, il re si recava nuovamente in cappella per la celebrazione dei vespri, talvolta cantati nelle occasioni pi\u00f9 solenni. Ogni gioved\u00ec e domenica nel tardo pomeriggio, per tutto il periodo dell'ottava del Corpus Domini, il re partecipava all'adorazione del Santissimo Sacramento.\nImportanti sermoni, tenuti da prestigiosi teologi (soprattutto cappuccini) accompagnavano i momenti liturgici importanti del sovrano che ogni anno, tra il periodo dell'avvento e quello della quaresima, ne sentiva in tutto ventisei.\nRiti specifici del re.\nVi erano poi alcuni riti religiosi applicati esclusivamente alla figura dei re di Francia che Luigi XIV support\u00f2 largamente a ribadire il suo status speciale di \"Re cristianissimo\".\nDurante le messe celebrate alla presenza di un cardinale, di un arcivescovo metropolita o di un vescovo diocesano, la posizione del re era paragonata per disposizione liturgica a quella di un vescovo privo di giurisdizione ecclesiastica.\nOgni anno, il Giovedi Santo, Luigi XIV conduceva la cerimonia della lavanda dei piedi, come tutti i vescovi cattolici. Dodici poveri accuratamente visitati dal medico personale del re, lavati, nutriti e propriamente vestiti con una veste di stoffa rossa, venivano portati nella sala dove avrebbe avuto luogo la cerimonia e qui il sovrano in persona conduceva questo rito; cos\u00ec Luigi XIV fece dall'et\u00e0 di quattro anni sino alla sua morte.\nCon un particolare potere derivato dalla sua incoronazione, Luigi XIV come ogni re di Francia aveva inoltre il potere di guarire la scrofola, un'adenite tubercolare che si presentava sotto forma nodale. Luigi XIV, durante la sua vita, cur\u00f2 quasi 200.000 scrofolosi pronunciando la frase \"Dio ti guarisce\", a sottolineare dunque come egli fosse del resto solo un tramite tra Dio e il suo popolo e che quindi tale potere non fosse proprio del re, ma esclusivo di Dio. La volont\u00e0 di guarire o no il paziente era dunque comunque sempre in capo a Dio stesso.. Versailles stessa, in riferimento a queste pratiche, divenne un luogo di pellegrinaggio vero e proprio quando Luigi XIV vi si trasfer\u00ec definitivamente. I pazienti venivano sistemati sotto le arcate dell'Orangerie e venivano volta per volta toccati da Luigi XIV malgrado le numerose ferite purulente che spesso si manifestavano sul viso di costoro. Nell'aprile del 1689, a ogni modo, il giornale \"Mercure Galant\" precis\u00f2 come Luigi XIV, che pratic\u00f2 questo rito per tutta la sua vita, non si fosse mai lamentato una sola volta e che anzi lo ritenesse un grande privilegio.\nOstilit\u00e0 al giansenismo.\nLuigi XIV ebbe sempre una chiara inclinazione al tomismo e al molinismo, rendendosi invece particolarmente ostile al giansenismo, posizioni che ebbero conseguenze politiche molto rilevanti durante gli anni del suo governo e che lo portarono talvolta in contraddizione con le tendenze gallicane della chiesa di Francia.\nCon la dichiarazione del 10 febbraio 1673, Luigi XIV estese la regalia a tutte le diocesi della Francia, mentre prima era riferita solo alle settentrionali.\nIl problema della continuit\u00e0 nell'ancien r\u00e9gime.\nMolti storici si sono interrogati sulla questione della continuit\u00e0 nel regno di Luigi. La domanda che si pongono \u00e8 se egli sia riuscito a portare avanti una politica vicina alla definizione di stato moderno e quindi sia riuscito a rinchiudere (figuratamente) i nobili all'interno della reggia di Versailles o se al contrario i nobili abbiano costretto il re a farsi mantenere all'interno del favoloso edificio.\nQuest'ultimo punto \u00e8 sicuramente pi\u00f9 vicino al punto di vista dello storico statunitense Campbell, il quale ritiene i metodi di Luigi XIV pi\u00f9 vicini a una rifeudalizzazione che a una progressione; egli ritiene anche che il sovrano abbia influito nelle scelte del ministro delle finanze Colbert, il quale, per timore del sovrano, sarebbe stato costretto ad arginare la fallace economia di corte che era stata portata avanti, a discapito delle innovazioni economiche e amministrative da lui pensate. Sempre secondo Campbell, quindi, Colbert sarebbe stato dimenticato in fretta dal popolo invece di essere ricordato come benefattore, quale era.\nLa tesi contrapposta a questa \u00e8 quella che riguarda un ammodernamento dell'amministrazione attraverso il controllo dei nobili.\nLuigi XIV nella cultura di massa.\nNella letteratura.\nLuigi XIV compare come personaggio nel ciclo di romanzi di \"Richelieu e Mazarino\" di Alexandre Dumas: \"I tre moschettieri\" (1844), \"Vent'anni dopo\" (1845) e \"Il visconte di Bragelonne\" (1850).\nLuigi XIV compare come personaggio anche nella serie di romanzi di \"Angelica\" di Anne e Serge Golon.\nNei videogiochi.\nLuigi XIV \u00e8 un personaggio non giocabile di due giochi per PC e PlayStation: ' (1996) e ' (2001).\nNella musica.\n\"Le Roi Soleil\" \u00e8 un pezzo di Concerto grosso n. 2 dei New Trolls pubblicato nel 1976."}
{"id": "41494", "revid": "2102801", "url": "https://it.wikipedia.org/wiki?curid=41494", "title": "Enrico IV di Francia", "text": "Fu detto \"il Grande\", ma ebbe anche il soprannome di \"Vert-galant\", espressione letteraria che designa l'intraprendenza amorosa che caratterizz\u00f2 Enrico, nonostante l'et\u00e0 avanzata in cui conquist\u00f2 il trono.\nBiografia.\nNascita e battesimo cattolico.\nEnrico IV nacque il 13 dicembre 1553 a Pau, capitale del Viscontado di B\u00e9arn, all'epoca situato in Aquitania. Era figlio di Antonio di Borbone, duca di Vend\u00f4me, e di Giovanna III, regina di Navarra. La nascita avvenne nel castello della cittadina francese, di propriet\u00e0 del nonno materno, Enrico II di Navarra, che si alliet\u00f2 dell'evento, dato che desiderava da molto tempo che la sua unica figlia generasse un erede maschio. Al castello di Pau si pu\u00f2 ancora osservare il carapace di tartaruga che fu utilizzato come culla di Enrico IV: questo curioso oggetto faceva parte della \"Camera di Enrico IV\", situata negli appartamenti della regina Giovanna.\nFu insignito del titolo di principe di Viana. Il 6 marzo 1554 fu battezzato nella cappella del castello dal vescovo di Rodez, il cardinale d'Armagnac. Ebbe come padrini il re di Francia Enrico II e il nonno materno Enrico e come madrine la regina di Francia Caterina de' Medici e la prozia Isabella di Navarra, all'epoca vedova di Renato I di Rohan. Non potendo presenziare di persona alla cerimonia, il re di Francia invi\u00f2 quale suo rappresentante il cardinale vescovo di Nevers Carlo di Borbone-Vend\u00f4me.\nInfanzia e giovinezza.\nCrebbe nel castello di Coarraze, conoscendo in prima persona la vita e la condizione dei contadini francesi. La cosa gli valse il soprannome di \"mugnaio di Barbaste\". La madre Giovanna, convertitasi al calvinismo, decise di educare il figlio secondo i precetti di questa religione. Nel 1572, alla morte della madre, divenne sovrano del Regno di Navarra e della contea di Foix. Come conseguenza di ci\u00f2, Caterina de' Medici lo indusse a sposarsi con Margherita di Valois, sorella di Carlo IX di Francia. Fu obbligato ad abiurare a seguito dei fatti di San Bartolomeo, che si verificarono in occasione delle nozze, cinque giorni dopo la cerimonia, in una posizione di chiara debolezza politica.\nNel 1576 sfugg\u00ec volutamente alla stretta sorveglianza cui era sottoposto, riprendendo la guida della fazione protestante, ritrattando cos\u00ec l'abiura forzata. Con la pace di Beaulieu, nel maggio 1576, che concedeva una momentanea libert\u00e0 di culto e otto piazzeforti ai protestanti, Enrico riotteneva la conferma della sua carica di governatore della Guienna, ereditata dal padre, facendola divenire un focolaio protestante all'interno del regno.\nIn questa fase si afferm\u00f2 alla guida del partito riformato, divenendo l'antagonista principale della famiglia dei Guisa, ritornando alla fede ugonotta gi\u00e0 nel giugno del 1576. Il 17 settembre 1577, l'editto di Poitiers conferisce ulteriori garanzie agli ugonotti, inaugurando un periodo di relativa pace, che si protrarr\u00e0 fino al 1583. Il culto riformato veniva consentito nei sobborghi cittadini e s'istituivano camere bipartite per riformati e cattolici in alcuni parlamenti del regno, oltre a concedere garanzie in campo matrimoniale e civile. Il raggiungimento di questo equilibrio si dov\u00e9 all'opera di diplomazia di Enrico.\n\"Guerra dei tre Enrichi\".\nLa morte dell'ultimo erede Valois, Francesco d'Anjou, accelerava per\u00f2 la ripresa del conflitto. A partire dal 1585, iniziava quella che verr\u00e0 ribattezzata la \"guerra dei tre Enrichi\", ovvero il conflitto armato combattuto da Enrico di Navarra contro i suoi rivali al trono: Enrico III, legittimo titolare del regno, ma privo di successori, ed Enrico di Guisa, guida della fazione cattolica, sostenuto da Filippo II di Spagna, cui giovava la situazione di caos in Francia, per poter avviare la campagna contro l'Inghilterra, retta dall'eretica e \"bastarda\" Elisabetta, e dal duca di Savoia, dall'alta nobilt\u00e0 e da numerose province francesi, tra le pi\u00f9 ricche (la Champagne, la Borgogna, la Piccardia, il Berry).\nEnrico, capo della fazione riformata, era invece finanziato collateralmente da Elisabetta d'Inghilterra, regina protestante. In questa posizione, Enrico aspirava legittimamente al trono, in quanto erede presuntivo dal 1584, a seguito della morte del duca d'Angi\u00f2, ultimo figlio di Caterina dei Medici. Finch\u00e9 visse Enrico III, ormai divenuto un mero strumento dei Guisa contro di lui e contro la Francia, Enrico di Navarra volle evitare di apparire un sedizioso, cercando di conferire alla propria guerra personale il carattere di lotta in difesa della monarchia legittima contro gli abusi di una fazione al soldo delle potenze straniere, Spagna in testa.\nIl 18 luglio 1585 il re, sotto la pressione della Lega e dei Guisa, attraverso l'editto di Nemours, annull\u00f2 in un sol colpo tutte le precedenti concessioni agli ugonotti, intimando loro di convertirsi entro sei mesi o di lasciare il paese. Il 9 settembre la situazione si aggrav\u00f2 con la scomunica di Enrico da parte di papa Sisto V, cui il Borbone rispose (per bocca del giurista Pierre de l'Estoile) indirizzandogli una missiva che apostrofava il pontefice con lo sprezzante richiamo \"Monsieur Sixte soidisant pape\" (Signor Sisto, sedicente papa), mentre Fran\u00e7ois Hotman dava alle stampe il libello polemico \"Brutum fulmen papae Sixti Quinti\". Con questa misura, Enrico risultava in quel momento decaduto da ogni diritto alla successione. L'anno dopo la sua provincia, la Guienna, cuore della regione sud-occidentale francese schierata con lui, veniva invasa contemporaneamente da tre eserciti.\nVari furono i teatri degli scontri, il Poitou, il Delfinato, la Linguadoca e la Guienna (province prevalentemente ugonotte), con numerose decine di migliaia di uomini schierati in campo. Enrico era certamente il pi\u00f9 debole, ma ad animare l'esercito si riveleranno decisive le sue doti di capitano. Il 20 ottobre 1587, Enrico sorprese un forte esercito reale comandato dal duca di Joyeuse Anne, nel Poitou, a Coutras. In quell'occasione, grazie a un sapiente uso della cavalleria, la fazione riformata ottenne il completo annientamento dell'esercito reale della Lega cattolica. Ottenne altre due importanti vittorie successivamente ad Arques il 21 settembre 1589, contro il duca di Mayenne, e a Ivry il 14 marzo 1590, ancora contro il Mayenne, assestando il colpo definitivo alla fazione cattolica.\nRegno.\nCon la morte di Enrico di Guisa, ucciso assieme ad altri Guisa per ordine del monarca Enrico III, timoroso del loro potere crescente, le sorti del conflitto si ribaltarono. Nell'aprile 1589, il re s'incontr\u00f2 con Enrico di Borbone e i due strinsero un'alleanza contro la Lega. In maggio la vittoria delle forze realiste e riformate contro quelle cattoliche precedette la scomunica di Enrico III da parte di Sisto V. Quando, per\u00f2, Enrico III, ultimo membro del ramo dei Valois-Angoul\u00eame, mor\u00ec assassinato da un giovane domenicano, Jacques Clement, senza lasciare un erede diretto, per individuare il legittimo pretendente alla corona di Francia secondo la legge salica si dovette risalire a Luigi IX, il Santo.\nAttraverso il figlio cadetto di quest'ultimo, Roberto di Clermont, si discese fino a Enrico III di Navarra che, divenendo re di Francia, assunse il nome Enrico IV. Egli fu il primo re francese della dinastia borbonica. Enrico, che era ugonotto, si convert\u00ec al cattolicesimo il 25 luglio 1593, nella basilica di Saint-Denis, per poter spezzare definitivamente l'unit\u00e0 della Lega, ancora tenace nell'opporglisi alla ricerca di candidati alternativi. In quell'occasione si dice abbia pronunciato la frase:\nVa detto che Enrico era convinto che si rendesse obbligata la conversione al cattolicesimo e pare che lasciasse gi\u00e0 intendere il suo proposito in tempi non sospetti, sia pure con la dovuta circospezione, a partire dalla lettera agli Stati di Blois nel 1588, come nella dichiarazione di Saint-Cloud del 4 agosto 1589. Tuttavia, secondo alcuni autori, e soprattutto per i detrattori di Enrico, l'abiura del calvinismo e la conversione al cattolicesimo non erano sincere. Il 27 febbraio 1594 venne consacrato re ufficialmente a Chartres, entrando a Parigi, schierata con i Guisa e per questo pi\u00f9 volte assediata, un mese dopo.\nL'azione di Enrico, appena ottenuto il completo controllo della situazione, fu diretta a completare e organizzare la pace interna contro il duca di Mayenne e l'anti-re, suo zio, il cardinale di Borbone, riconosciuto come Carlo X dalla fazione cattolica, al tentativo di emancipare il regno dalle influenze straniere, quindi al ristabilimento dell'autorit\u00e0 monarchica e al rifiatamento dell'apparato economico, dilaniato da decenni di guerre.\nEgli pose fine alle guerre di religione, iniziate diversi anni prima (1562) tra cattolici e ugonotti, nell'aprile 1598, emettendo il cosiddetto editto di Nantes, primo esempio su vasta scala di norma di tolleranza religiosa con il quale, a certe condizioni e con certi limiti anche territoriali, veniva concessa la libert\u00e0 di culto in tutto il territorio francese.\nPolitica estera.\nL'obiettivo, in materia di politica estera, fu di ridare alla Francia l'antico posto di potenza continentale che aveva avuto un tempo, trovando nell'intesa con le potenze protestanti un modo per contrastare l'egemonia asburgica. Enrico procedette a livello internazionale secondo un programma anti-spagnolo: prese accordi con le Province Unite, con Venezia, con i Savoia (trattato di Bruzolo del 25 aprile 1610) e con principi calvinisti tedeschi. Gi\u00e0 nel gennaio del 1595 non pot\u00e9 che dichiarare ufficialmente guerra alla Spagna di Filippo II, che aveva cercato in tutti i modi di ostacolarne l'ascesa al trono. Il 5 giugno ottenne un'importante vittoria a Fontaine-Fran\u00e7aise, dove attacc\u00f2 con soli 300 uomini un corpo di cavalieri.\nA seguito dell'apertura ufficiale del conflitto, nel maggio 1596 veniva conclusa un'alleanza tra le potenze protestanti, ovvero tra Francia (anche se ufficialmente cattolica), Inghilterra e Province Unite, contro il predominio asburgico. Nel settembre 1597 Enrico riprese Amiens, occupata dagli spagnoli in marzo. La pace di Vervins tra Francia e Spagna (5 maggio 1598) condusse infine alla liberazione del territorio francese dalle truppe straniere. Un capitolo a parte costitu\u00ec lo scontro latente col ducato di Savoia. Carlo Emanuele I aveva occupato Marsiglia nel 1590, mentre proseguiva nella contribuzione alla causa cattolica. Con il trattato di Lione del 1601 si raggiunse un accordo, cedendo ai Savoia il marchesato di Saluzzo in cambio della Bresse, del Bugey e del Pays de Gex. Il ducato cos\u00ec rientrava lentamente nella sfera francese: con il trattato di Bruzolo, infine, stipulato a poche settimane dal suo inatteso assassinio, si realizzava un'alleanza stretta fra il ducato e la Francia in chiave antispagnola.\nPolitica economica.\nIn politica economica, Enrico IV si affid\u00f2 al suo Ministro delle finanze Massimiliano di B\u00e9thune, duca di Sully, un ugonotto capostipite di una scuola economica molto importante e famosa. Egli riusc\u00ec a realizzare l'opera di ricostruzione interna in una Francia stremata da pi\u00f9 di trent'anni di guerre civili. Nel 1604 introdusse la tassa detta \"paulette\" (dal nome del primo finanziere che ne ebbe l'appalto, Charles Paulet), pagando la quale il funzionario acquistava, oltre agli emolumenti che gli sarebbero derivati dalla sua attivit\u00e0, anche la possibilit\u00e0 di trasmettere in eredit\u00e0 il suo ufficio.\nRinasceva in questo modo una nobilt\u00e0 giovane, come aveva fatto Filippo il Bello, la \"noblesse de robe\" (nobilt\u00e0 di toga), un corpo di funzionari distinto e contrapposto all'antica nobilt\u00e0 feudale, la \"noblesse d'ep\u00e9e\" (nobilt\u00e0 di spada), la quale si vedeva lentamente sottrarre potere e prestigio soprattutto a livello locale. In questa prospettiva, la monarchia poteva disporre, per i suoi progetti assolutistici, della fedelt\u00e0 di questo nuovo ceto contro le spinte centrifughe dell'antica nobilt\u00e0. Infatti, l'obiettivo che Enrico e i suoi ministri si proponevano era esattamente quello di dissociare a livello locale le vecchie clientele dagli obblighi verso l'aristocrazia feudale. Cos\u00ec facendo, per\u00f2, siccome il denaro guadagnato non veniva pi\u00f9 investito, ma rifluiva nella rendita e nell'acquisizione di altri titoli, si assistette a una graduale frenata dello sviluppo economico del paese.\nMorte.\nIl 14 maggio 1610, un fanatico cattolico di nome Fran\u00e7ois Ravaillac, seguace delle teorie del legittimo tirannicidio (in precedenza, il sovrano era scampato a un tentativo di assassinio eseguito da Jean Ch\u00e2tel il 27 dicembre 1594), lo colp\u00ec a morte mentre si recava in carrozza all'arsenale della Bastiglia. Il corpo venne imbalsamato e sepolto nella Basilica di Saint-Denis. Durante la rivoluzione francese, nel 1793, la tomba fu aperta e ne venne asportata la testa, di cui si persero le tracce fino ai primi anni del XXI secolo, quando venne rinvenuta.\nIl ritrovamento della testa.\nNel 2008 un cranio, che si presumeva appartenere al corpo perduto di Enrico IV, riemerse a seguito di un'indagine condotta da due giornalisti francesi. I cronisti vennero a conoscenza del possessore della mummia tramite una lettera spedita da quest'ultimo allo storico francese Jean-Pierre Babelon, biografo di Enrico IV. La testa, che era stata acquistata dall'uomo presso un rigattiere parigino (tale Joseph-\u00c9mile Bourdais, che l'aveva acquistata a un'asta nel 1919 per 3 franchi) diversi decenni prima, fu cos\u00ec consegnata agli studiosi per essere esaminata. Il cranio venne con tutta evidenza staccato dal corpo nel corso del saccheggio delle tombe dei re, custodite nella basilica di Saint-Denis, decretato con provvedimento della Convenzione nazionale il 1\u00ba agosto del 1793.\nIl corpo, dopo essere stato esumato, fu gettato in una fossa comune ed \u00e8 in questa circostanza che la testa potrebbe essere stata acquisita, forse dal conservatore museale Alexandre Lenoir, che fu presente a Saint-Denis. Un team di scienziati francesi, guidati dal medico legale Philippe Charlier, pervenne all'autenticazione del teschio tramite l'incrocio tra dati antropologici e storici. Il raffronto computerizzato tra la tomografia assiale della testa e i ritratti pi\u00f9 fedeli del sovrano, tra i quali una maschera di cera, conservata nella Biblioteca Sainte-Genevi\u00e8ve, presumibilmente il calco del viso pi\u00f9 vicino all'originale impresso dopo la morte del sovrano, consent\u00ec di pervenire all'identificazione osteo-archeologica del teschio. I risultati dell'indagine di Charlier, condotti nel 2010, furono resi pubblici sul British Medical Journal, evidenziando la perfetta coincidenza tra il cranio e lo stampo del viso, cos\u00ec come con il ritratto marmoreo conservato nel Castello di Pau, ritenute tra le pi\u00f9 fedeli attestazioni del reale aspetto del monarca.\nQuesti esiti hanno trovato una conferma nella datazione al carbonio-14, che ha collocato il reperto in un arco di tempo tra la fine del XV secolo e la met\u00e0 del XVII. Il riconoscimento \u00e8 stato possibile inoltre grazie all'identificazione di una lesione ossea sopra il labbro superiore sinistro, che corrisponde con l'esito di un precedente tentato assassinio subito dal re per mano di Jean Chastel nel 1594. Nel 2012 un ulteriore studio condotto dall'Istituto di biologia evolutiva di Barcellona parrebbe aver confermato questi risultati ricorrendo alla comparazione genetica tra il DNA della mummia e quello presuntivo del sangue di Luigi XVI. Altri storici, genetisti e paleopatologi (in particolare uno studio pubblicato sull\"European Journal of Human Genetics\"), smentiscono per\u00f2 queste ricostruzioni.\nFamiglia.\nMatrimoni e figli legittimi.\nIl 18 agosto 1572 spos\u00f2 Margherita di Valois, detta la \"regina Margot\", figlia di Enrico II di Francia e di Caterina de' Medici. La coppia non ebbe figli e il matrimonio fu dichiarato nullo nel 1599. \nIl 5 ottobre 1600, spos\u00f2 in seconde nozze Maria de' Medici, figlia di Francesco I de' Medici granduca di Toscana e di Giovanna d'Austria, dalla quale ebbe sei figli. Il matrimonio, celebrato per procura (Enrico IV non era fisicamente presente, ma era rappresentato da un suo procuratore), \u00e8 importante anche per la storia della musica: il giorno dopo la sua celebrazione, contemporaneamente ai festeggiamenti, durati per una settimana, fu rappresentato il primo melodramma pervenuto fino a noi, l\"Euridice\" di Jacopo Peri.\nFigli illegittimi.\nEnrico IV ebbe nove figli illegittimi, la maggior parte dei quali furono in seguito legittimati:\nOpere ispirate alla sua figura.\nArte.\nNel 1994, a 400 anni dalla sua morte, la mostra \u201cParigi val bene una messa\u201d \u00e8 stata dedicata al sovrano, rievocando le sue vicende biografiche, il matrimonio con Maria de' Medici fino ad arrivare al suo assassinio e al funerale allestito dai Medici in San Lorenzo."}
{"id": "41498", "revid": "287204", "url": "https://it.wikipedia.org/wiki?curid=41498", "title": "Gliese 1061", "text": "Gliese 1061, o GJ 1061, \u00e8 una stella nella costellazione dell'Orologio, particolarmente vicina al sistema solare (circa 12 a.l.). Date le sue ridotte dimensioni ed essendo assai pi\u00f9 fredda del Sole, \u00e8 solamente di tredicesima magnitudine e risulta invisibile ad occhio nudo dalla Terra.\nOsservazione.\nGJ 1061 \u00e8 situata nell'estremit\u00e0 nord-orientale della costellazione dell'Orologio, a sud ovest di e .\nLa stella fu probabilmente scoperta da Willem Jacob Luyten, che fu in grado di individuare il moto proprio di pi\u00f9 di stelle nonostante avesse perso un occhio fin dal 1925, costruendo un dispositivo a scansione automatica.\nCaratteristiche.\nSituata nella sequenza principale del diagramma H-R, \u00e8 una nana rossa di tipo spettrale M5,5 V, simile a Proxima Centauri. Nel 1997, il RECONS ha fortemente rivisto la posizione di GJ 1061 portando la distanza a soli (Henry, 1997). GJ 1061 non sembra possedere compagne stellari le che orbitino attorno tra 1 e 10 volte la distanza Terra-Sole.\nLa stella presenta una luminosit\u00e0 circa mille volte inferiore al Sole, ha una massa del 12% di quella del Sole e di conseguenza caratteristiche simili a Proxima Centauri, la stella pi\u00f9 vicina alla Terra, tuttavia rispetto a quest'ultima pare pi\u00f9 tranquilla e meno soggetta ai violenti brillamenti delle nane rosse. Non pare avere altre stelle che la accompagnano, la stella a lei pi\u00f9 vicina \u00e8 la Stella di Kapteyn, che si trova a 3,7 anni luce di distanza.\nZona abitabile.\nUn pianeta che eventualmente ruotasse attorno a GJ 1061 dovrebbe trovarsi, per essere dentro la zona abitabile ed avere acqua liquida in superficie, ad una distanza compresa tra 0,022 e , molto pi\u00f9 vicina di quanto non sia Mercurio al Sole. A quella distanza molto probabilmente per\u00f2 il pianeta avrebbe una rotazione sincrona, e si avrebbe cos\u00ec un emisfero sempre illuminato dalla stella madre ed uno sempre in ombra.\nSistema planetario.\nAnalisi effettuate su osservazioni ottenute nel 2018 per tre mesi consecutivi con lo spettrografo HARPS di Gliese 1061 hanno evidenziato la presenza di tre candidati esopianeti di tipo terrestre o super-terre, mentre un quarto rilevamento pare pi\u00f9 imputabile alla rotazione stellare sebbene non sia esclusa, al momento della pubblicazione della ricerca, l'esistenza di un quarto pianeta.\nI tre pianeti hanno orbite rispettivamente, da quello pi\u00f9 interno, di 3,204 \u00b1 0.001, giorni, 6,689 \u00b1 0.005 giorni e 13,03 \u00b1 0.03 giorni con masse di 1,38; 1,75; 1,68 volte la massa terrestre. Il pianeta \"d\" sembra orbitare nella zona abitabile \"conservativa\" della sua stella, mentre il pianeta c orbita vicino al limite pi\u00f9 interno della stessa zona abitabile."}
{"id": "41499", "revid": "1516566", "url": "https://it.wikipedia.org/wiki?curid=41499", "title": "Savoia", "text": ""}
{"id": "41504", "revid": "125298870", "url": "https://it.wikipedia.org/wiki?curid=41504", "title": "Libreria (software)", "text": "In informatica, una libreria, o pi\u00f9 raramente biblioteca, \u00e8 un insieme di funzioni o strutture dati predefinite e predisposte per essere collegate ad un programma software attraverso un opportuno collegamento. Il collegamento pu\u00f2 essere statico o dinamico; nel secondo caso si parla di \"dynamic-link library\" (\"libreria a collegamento dinamico\"). \nIl termine \"libreria\" nasce da una fallace trasposizione lessicale dell'inglese \"library\" (letteralmente, \"biblioteca\"), ma ormai \u00e8 cos\u00ec diffuso nel vocabolario dei professionisti da essere accettato quale possibile traduzione.\nScopo ed utilizzo.\nLo scopo delle librerie software \u00e8 fornire una collezione di entit\u00e0 di base pronte per l'uso ovvero riuso di codice, evitando al programmatore di dover riscrivere ogni volta le stesse funzioni o strutture dati e facilitando cos\u00ec le operazioni di sviluppo e manutenzione. Questa caratteristica si inserisce quindi nel pi\u00f9 vasto contesto del 'richiamo di codice' all'interno di programmi e applicazioni ed \u00e8 presente in quasi tutti i linguaggi. I vantaggi principali derivanti dall'uso di un simile approccio sono i seguenti:\nTrasferimento.\nAlcuni riferimenti in un programma o in un modulo libreria sono memorizzati in una forma relativa o simbolica che non pu\u00f2 essere risolta finch\u00e9 a tutto il codice e alle librerie non vengono assegnati indirizzi statici finali. Il \"riposizionamento\" \u00e8 il processo di regolazione di questi riferimenti e viene eseguito dal linker o dal caricatore. In generale, il riposizionamento non pu\u00f2 essere effettuato sulle singole librerie perch\u00e9 gli indirizzi in memoria possono variare a seconda del programma che le utilizza e delle altre librerie con cui sono combinate. Il codice indipendente dalla posizione evita i riferimenti a indirizzi assoluti e quindi non richiede il riposizionamento.\nTipologie.\nQuasi tutti i linguaggi di programmazione supportano il concetto di libreria e moltissimi includono delle librerie standardizzate (spesso chiamate proprio librerie standard del linguaggio in questione): si tratta di un insieme di funzioni e/o strutture dati che permettono di risolvere i problemi di programmazione pi\u00f9 comuni. Ad esempio, molti linguaggi di programmazione hanno una libreria matematica, che consente di eseguire elevamenti a potenza, il calcolo dei logaritmi e cos\u00ec via; funzioni di I/O; funzioni e strutture dati per la gestione di collezioni di oggetti e altre. Java e Dotnet dispongono di una moltitudine di librerie (\"package\") per le pi\u00f9 svariate funzioni, importabili e attivabili nell'ambiente di sviluppo.\nLe librerie standard, rispetto a quelle non-standard, consentono una pi\u00f9 agevole portabilit\u00e0 degli applicativi che le sfruttano; infatti, ogni produttore di compilatori \u00e8 tenuto a includere una certa implementazione delle librerie standard; questo significa che le librerie sono potenzialmente supportate da tutte le piattaforme per le quali esiste un compilatore specifico. Viceversa, una libreria non-standard potrebbe non essere supportata su un certo sistema.\nLibrerie statiche.\nQuando il collegamento viene eseguito durante la creazione di un eseguibile o di un altro file oggetto, \u00e8 noto come \"collegamento statico\" o \"collegamento anticipato\". In questo caso, il collegamento viene solitamente eseguito da un linker, ma pu\u00f2 anche essere eseguito dal compilatore. Una \"libreria statica\", nota anche come \"archivio\", \u00e8 pensata per essere collegata staticamente. In origine esistevano solo librerie statiche. Il collegamento statico deve essere eseguito quando vengono ricompilati i moduli.\nTutti i moduli richiesti da un programma a volte sono collegati staticamente e copiati nel file eseguibile. Questo processo e il file autonomo risultante \u00e8 noto come \"costruzione statica del programma\". Una costruzione statica potrebbe non richiedere ulteriori riposizionamenti se viene utilizzata la memoria virtuale e non si desidera la casualizzazione dello spazio degli indirizzi.\nLibrerie condivise o \"dinamiche\".\nUna libreria condivisa o un oggetto condiviso \u00e8 un file che deve essere condiviso da file eseguibili e altri file di oggetti condivisi. I moduli utilizzati da un programma vengono caricati da singoli oggetti condivisi in memoria in fase di caricamento o in fase di esecuzione, anzich\u00e9 essere copiati da un linker quando crea un singolo file eseguibile monolitico per il programma. Un esempio sono i file DLL di Windows.\nLibrerie di oggetti e classi.\nLa maggior parte dei fornitori di minicomputer e mainframe ha avviato progetti per combinare i due, producendo un formato di libreria OOP che potrebbe essere utilizzato ovunque. Tali sistemi erano noti come librerie di oggetti o oggetti distribuiti, se supportavano l'accesso remoto (non tutti lo facevano). COM di Microsoft \u00e8 un esempio di un tale sistema per uso locale. DCOM, una versione modificata di COM, supporta l'accesso remoto.\nLe librerie di classi sono l'equivalente approssimativo OOP dei vecchi tipi di librerie di codice. Contengono classi, che descrivono le caratteristiche e definiscono azioni (metodi) che coinvolgono oggetti. Le librerie di classi vengono utilizzate per creare istanze o oggetti con le loro caratteristiche impostate su valori specifici. In alcuni linguaggi OOP, come Java, la distinzione \u00e8 chiara, con le classi spesso contenute nei file di libreria (come il formato di file JAR di Java) e gli oggetti istanziati che risiedono solo nella memoria (sebbene potenzialmente in grado di essere resi persistenti in file separati). In altri, come Smalltalk, le librerie di classi sono semplicemente il punto di partenza per un'immagine di sistema che include l'intero stato dell'ambiente, le classi e tutti gli oggetti istanziati.\nLibrerie remote.\nUn'altra soluzione al problema della libreria deriva dall'utilizzo di eseguibili completamente separati (spesso in una forma leggera) e dal chiamarli utilizzando una chiamata di procedura remota (RPC) su una rete a un altro computer.\nLibrerie di generazione del codice.\nLe librerie di generazione del codice sono API di alto livello in grado di generare o trasformare il codice byte per Java. Sono usati dalla programmazione orientata agli aspetti, alcuni framework di accesso ai dati e per i test per generare oggetti proxy dinamici. Sono anche usati per intercettare l'accesso al campo.\nDenominazione dei file.\nSistemi Unix-like.\nIl sistema archivia codice_1e file codice_2 in directory come codice_3, codice_4o codice_5. I nomi dei file iniziano sempre con codice_6e finiscono con un suffisso di codice_7(archivio, libreria statica) o di codice_8(oggetto condiviso, libreria collegata dinamicamente). Alcuni sistemi potrebbero avere pi\u00f9 nomi per la libreria collegata dinamicamente, con la maggior parte dei nomi per collegamenti simbolici al nome rimanente; quei nomi potrebbero includere la versione principale della libreria o il numero di versione completo; ad esempio, su alcuni sistemi codice_9sarebbe il nome del file per la seconda revisione principale dell'interfaccia della libreria collegata dinamicamente codice_10. I filecodice_11 che a volte si trovano nelle directory della libreria sono archivi \"libtool\", non utilizzabili dal sistema in quanto tale.\nMacOS.\nIl sistema eredita le convenzioni della libreria statica da BSD, con la libreria memorizzata in un file codice_7, e pu\u00f2 utilizzare librerie codice_8 collegate dinamicamente in stile (con invece il suffisso codice_14). La maggior parte delle librerie in macOS, tuttavia, sono costituite da \"framework\", collocati all'interno di directory speciali chiamate \"bundle\" che racchiudono i file e i metadati richiesti dalla libreria. Ad esempio, un framework chiamato codice_15verrebbe implementato in un bundle chiamato codice_16, codice_17essendo il file di libreria collegato dinamicamente o un collegamento simbolico al file di libreria collegato dinamicamente in codice_18.\nMicrosoft Windows.\nLe librerie a collegamento dinamico di solito hanno il suffisso codice_19, sebbene altre estensioni di nomi di file possano identificare librerie collegate dinamicamente per scopi specifici, ad esempio codice_20per le librerie OLE. Le revisioni dell'interfaccia sono codificate nei nomi dei file o astratte utilizzando le interfacce degli oggetti COM. A seconda di come vengono compilati, i filecodice_21 possono essere librerie statiche o rappresentazioni di librerie collegabili dinamicamente necessarie solo durante la compilazione, note come \" librerie di importazione \". A differenza del mondo UNIX, che utilizza estensioni di file diverse, quando si collega al file codice_22 in Windows bisogna prima sapere se si tratta di una normale libreria statica o di una libreria di importazione. In quest'ultimo caso, un file codice_23 deve essere presente in fase di esecuzione.\nDifferenza tra libreria e framework.\nUna libreria \u00e8 un insieme di funzioni specializzate per un determinato scopo. Il framework (ad esempio Bootstrap) invece \u00e8 una vera e propria infrastruttura che serve ad avvantaggiare il programmatore a sviluppare un'applicazione.\nI framework e le librerie sono entrambi codice scritto che aiuta a eseguire alcune attivit\u00e0 comuni in modo meno dettagliato. Un framework inverte il controllo del programma: dice allo sviluppatore di cosa ha bisogno, una libreria no. Il programmatore chiama la libreria dove e quando ne ha bisogno.\nEsempio.\njQuery \u00e8 una libreria JavaScript per applicazioni web, distribuita come software libero, distribuito sotto i termini della Licenza MIT. Nasce con l'obiettivo di semplificare la selezione, la manipolazione, la gestione degli eventi e l'animazione di elementi DOM in pagine HTML, nonch\u00e9 semplificare l'uso di funzionalit\u00e0 AJAX, la gestione degli eventi e la manipolazione dei CSS."}
{"id": "41508", "revid": "527219", "url": "https://it.wikipedia.org/wiki?curid=41508", "title": "Carlo Alberto di Savoia", "text": "Durante il periodo napoleonico visse in Francia dove acquis\u00ec un'educazione liberale. Come principe di Carignano nel 1821 diede e poi ritir\u00f2 l'appoggio ai congiurati che volevano imporre la costituzione al re di Sardegna Vittorio Emanuele I. Divenne conservatore e partecip\u00f2 alla spedizione legittimista contro i liberali spagnoli del 1823. Non destinato al trono, divent\u00f2 re dello Stato sabaudo nel 1831 alla morte dello zio Carlo Felice che non aveva eredi.\nDa sovrano, dopo un primo periodo conservatore durante il quale appoggi\u00f2 vari movimenti legittimisti d'Europa, nel 1848 ader\u00ec all'idea di un'Italia federata guidata dal papa e libera dagli Asburgo. Nello stesso anno concesse lo Statuto, la carta costituzionale che sarebbe rimasta in vigore (prima nel Regno di Sardegna e poi nel Regno d'Italia) fino al 1947.\nGuid\u00f2 le forze che portarono alla prima guerra di indipendenza contro l'Austria ma, abbandonato da papa Pio IX e dal re Ferdinando II delle Due Sicilie, nel 1849 fu sconfitto e abdic\u00f2 in favore del figlio Vittorio Emanuele. Mor\u00ec in esilio qualche mese dopo nella citt\u00e0 portoghese di Oporto. Il suo tentativo di liberare l'Italia settentrionale dall'Austria rappresent\u00f2 il primo sforzo dei Savoia di mutare gli equilibri della penisola dettati dal Congresso di Vienna. L'opera sar\u00e0 ripresa con successo dal figlio Vittorio Emanuele, che diverr\u00e0 il primo re d'Italia.\nBiografia.\nLe origini e la prima giovinezza (fino al 1814).\n \nCarlo Alberto nacque a Palazzo Carignano a Torino, figlio di Carlo Emanuele e di Maria Cristina Albertina di Sassonia. Suoi padrini di battesimo furono il re di Sardegna Carlo Emanuele IV e la sua consorte, regina Maria Clotilde di Borbone.\nCarlo Alberto apparteneva ai Carignano, il ramo cadetto dei Savoia discendente dal capostipite Tommaso Francesco, figlio di Carlo Emanuele I.\nNonostante il sovrano regnante Carlo Emanuele IV di Savoia non avesse avuto figli, al momento della nascita Carlo Alberto aveva poche speranze di salire al trono. Erano infatti in vita gli eredi diretti della dinastia, ovvero i fratelli del monarca e i loro figli. Ma nel 1799, e cio\u00e8 un anno dopo la nascita di Carlo Alberto, morirono 2 dei 4 esponenti di casa Savoia che lo precedevano nella linea successione: il piccolo Carlo Emanuele (di vaiolo a 3 anni), figlio di Vittorio Emanuele fratello del Re, e Maurizio Giuseppe (di malaria, in Sardegna) fratello del Re.\nIl periodo napoleonico.\nIl padre di Carlo Alberto, Carlo Emanuele di Carignano, aveva studiato in Francia ed era stato ufficiale nell'esercito francese. Simpatizzante delle idee liberali, si trasfer\u00ec a 27 anni a Torino, da dove re Carlo Emanuele IV a causa dell'invasione napoleonica del 1796 part\u00ec per l'esilio. Carlo Emanuele di Carignano, assieme alla moglie Maria Cristina Albertina, aderirono invece alla causa napoleonica. Nonostante ci\u00f2 i due furono tradotti a Parigi dove, sospettati in quanto parenti della decaduta dinastia sabauda, vennero tenuti sotto sorveglianza e costretti a vivere in ristrettezze economiche in una casa nei sobborghi della capitale, a Chaillot. Qui cominciarono a crescere i loro figli: Carlo Alberto e Maria Elisabetta, nata il 13 aprile 1800.\nIl 16 agosto dello stesso anno, Carlo Emanuele di Carignano mor\u00ec improvvisamente. La madre di Carlo Alberto si trov\u00f2 cos\u00ec sola, ma non accolse l'invito dei Savoia ad affidare loro il figlio per educarlo secondo i canoni conservatori. Nel 1808, Albertina si spos\u00f2 in seconde nozze con l'uditore al Consiglio di Stato Giuseppe Massimiliano Thibaut di Montl\u00e9art, con il quale Carlo Alberto ebbe un pessimo rapporto.\nAll'et\u00e0 di 12 anni Carlo Alberto e la madre furono ricevuti da Napoleone Bonaparte, che confer\u00ec al ragazzo il titolo di conte dell\u2019Impero e una rendita vitalizia di 100.000 franchi. Nel 1812 il giovane entr\u00f2 nel collegio San Stanislao \"(Coll\u00e8ge Stanislas)\" a Parigi, scuola dove rimase per\u00f2 due anni. La madre Albertina si era trasferita a Ginevra, dove condusse Carlo Alberto che, dal marzo 1812 al dicembre del 1813, fu affidato al pastore protestante Jean-Pierre Etienne Vaucher (1763-1841), ammiratore di Jean-Jacques Rousseau. Carlo Alberto frequentava quindi poco le lezioni e si recava a Parigi principalmente per gli esami che, pare, superasse con profitto.\nAlla sconfitta di Napoleone alla battaglia di Lipsia nell'ottobre 1813, la famiglia lasci\u00f2 Ginevra nel timore dell'arrivo degli austriaci e torn\u00f2 in Francia. Qui l'anno successivo Carlo Alberto, a neanche 16 anni, con l'intenzione di diventare ufficiale di carriera, entr\u00f2 nel liceo militare di Bourges.\nIl primo periodo a Torino (1814-1821).\nL'arrivo a Torino e la rieducazione.\nUscito di scena definitivamente Napoleone, il 16 maggio 1814 il nuovo re Luigi XVIII di Francia festeggi\u00f2 a Parigi il ritorno dei Borbone. Tra i presenti alla gran festa, la principessa Maria Cristina Albertina di Carignano con i figli Carlo Alberto ed Elisabetta. Nonostante il suo passato vicino a Napoleone, la famiglia fu accolta bene, ma Carlo Alberto dovette rinunciare ai benefici ottenuti con il vecchio regime: al titolo di conte, al grado di tenente conferitogli a Bourges e, soprattutto, al vitalizio concessogli da Napoleone.\nRistabilita la pace in Europa era opportuno che Carlo Alberto tornasse a Torino, cos\u00ec come gli consigli\u00f2 il conte Alessandro Saluzzo di Monesiglio, suo tutore. Anche Albertina se ne convinse e il giovane lasci\u00f2 Parigi (e il suo patrigno) per giungere a Torino il 25 maggio. Qui fu ricevuto benevolmente dal re Vittorio Emanuele I (Carlo Emanuele IV aveva abdicato nel 1802) e dalla consorte Maria Teresa d'Asburgo-Este. Data la situazione familiare (n\u00e9 Vittorio Emanuele I n\u00e9 il fratello Carlo Felice avevano figli maschi) Carlo Alberto era ora l'erede presuntivo al trono dopo Carlo Felice, per cui gli fu concessa la prestigiosa residenza di palazzo Carignano e gli furono rimessi i suoi averi e la sua rendita.\nPer questo gli fu assegnato un precettore che correggesse le sue idee liberali: dapprima il conte Filippo Grimaldi del Poggetto, religiosissimo, e poi, quando questi fall\u00ec, il cavaliere Policarpo Cacherano d'Osasco. Costui, bench\u00e9 fosse pi\u00f9 adatto al compito, si accorse ben presto di non poter influire sulla mentalit\u00e0 di Carlo Alberto, che in questo periodo venne riconosciuto per la prima volta affetto da nevrosi.\nIl matrimonio e la personalit\u00e0.\nIl personaggio che riusc\u00ec invece a influire positivamente su Carlo Alberto in quel periodo fu l'ex sovrano Carlo Emanuele IV, per la sua tranquillit\u00e0, la sua devozione religiosa e il suo ritiro dal mondo. Il Principe part\u00ec infatti da Torino il 17 marzo 1817 e incontr\u00f2 Carlo Emanuele in un convento a Roma nell'aprile dello stesso anno.\nSi decise allora che era giunto il momento del matrimonio. La prescelta che Carlo Alberto accett\u00f2 fu la sedicenne Maria Teresa d'Asburgo-Lorena, figlia del granduca Ferdinando III di Toscana e parente della regina di Sardegna Maria Teresa d'Asburgo-Este. Il principe di Carignano arriv\u00f2 a settembre a Firenze e il 30 di quel mese furono celebrate le nozze in Santa Maria del Fiore. Il matrimonio solenne fu seguito da un ballo organizzato dall'ambasciata piemontese a Firenze. Da qui il 6 ottobre la coppia part\u00ec alla volta del Piemonte. L'11 gli sposi giunsero al castello del Valentino da cui fecero il loro ingresso solenne a Torino.\nLa giovane Maria Teresa era timidissima e molto religiosa; i due abitavano a palazzo Carignano e Carlo Alberto, di altro temperamento, cominci\u00f2 a invitare i giovani intellettuali con cui condivideva le idee liberali. I pi\u00f9 intimi erano Santorre di Santa Rosa, Roberto d'Azeglio, Giacinto Provana di Collegno, Cesare Balbo, Guglielmo Moffa di Lisio e Carlo Emanuele Asinari di San Marzano.\nDalla personalit\u00e0 complessa, il Principe in questi anni attravers\u00f2 anche una profonda crisi religiosa. Ne fu artefice l'amicizia con il diplomatico francese Jean Louis de Douhet d'Auzers e la gi\u00e0 citata visita a Roma nel 1817 all'ex sovrano Carlo Emanuele IV. Negli anni successivi al matrimonio, tuttavia, Carlo Alberto ebbe alcune relazioni extraconiugali, fra le quali quella con Maria Carolina di Borbone, vedova del duca di Berry.\nN\u00e9 i rapporti con Maria Teresa languivano, poich\u00e9 quest'ultima dopo un aborto e un incidente di carrozza che il 25 agosto 1819 poteva compromettere la seconda gravidanza, il 14 marzo 1820 diede alla luce l'erede, Vittorio Emanuele, futuro primo re d'Italia. Il vecchio re Vittorio Emanuele I, come segno di stima e riconoscimento, nomin\u00f2 il 12 settembre dello stesso anno Carlo Alberto comandante dell'artiglieria.\nIl coinvolgimento nei moti del 1821.\nLa cospirazione e il pentimento.\nA seguito dei moti di Cadice del 1820 re Ferdinando VII di Spagna fu costretto a riconcedere la costituzione del 1812. In molti Stati europei si accese cos\u00ec la speranza di ottenere analoghe concessioni dai rispettivi sovrani. Fenomeni insurrezionali scoppiarono a Napoli e a Palermo, e anche a Torino si ebbero i primi disordini: alcuni studenti dell'Universit\u00e0 un giorno di carnevale del 1821, animati dalle voci che davano Carlo Alberto fautore dell'unit\u00e0 italiana, ostentarono berretti rossi al Teatro d'Angennes, e per questo gesto furono incarcerati. La mattina successiva i loro compagni e alcuni docenti, indignati, scesero in piazza per manifestare contro il clima d'oscurantismo della Restaurazione; manifestazione che fu repressa dall'esercito. Carlo Alberto, unico dei Savoia, invi\u00f2 in ospedale dei doni a coloro che erano stati feriti negli scontri, ai quali, secondo il giornalista Angelo Brofferio il Principe di Carignano si rec\u00f2 anche a fare visita.\nAlle 20 del 6 marzo 1821, Santorre di Santa Rosa, Giacinto Provana di Collegno, Carlo Emanuele Asinari di San Marzano e Guglielmo Moffa di Lisio (tutti militari, funzionari o figli di ministri) e Roberto d'Azeglio incontrarono Carlo Alberto. I giovani liberali erano pronti ad agire e avevano identificato nel Principe l'uomo nuovo di Casa Savoia, colui che avrebbe rotto con un passato di assolutismo. Intenzione dei congiurati non era di danneggiare la monarchia sabauda, bens\u00ec di costringerla a concedere riforme che in ultima analisi avrebbero avvicinato il popolo al Sovrano. Durante i mesi della cospirazione Carlo Alberto aveva assicurato il suo appoggio e cos\u00ec fece anche quella sera, dichiarandosi favorevole all'azione militare. Si trattava infatti di far sollevare l'esercito, circondare il castello di Moncalieri dove dimorava re Vittorio Emanuele I e costringere quest'ultimo a deliberare sia la costituzione che l'entrata in guerra contro l'Austria. Il ruolo di Carlo Alberto sarebbe stato, formalmente, quello di mediatore fra i congiurati e il sovrano.\nMa la mattina del giorno dopo, il 7 marzo, Carlo Alberto ci ripens\u00f2 e ne inform\u00f2 i cospiratori. Per di pi\u00f9 convoc\u00f2 il ministro della Guerra Alessandro Saluzzo di Monesiglio, dichiarando di aver scoperto un complotto rivoluzionario. Fu un tentativo di sganciarsi dalla congiura che, tuttavia, continu\u00f2 a incoraggiare il giorno dopo, in occasione di un'altra visita di Santa Rosa e di San Marzano. Costoro per\u00f2 si insospettirono e diedero disposizioni per annullare l'insurrezione che doveva scoppiare il 10. Lo stesso giorno Carlo Alberto, completamente pentito, corse a Moncalieri da Vittorio Emanuele I svelandogli ogni cosa e chiedendogli perdono. Ma era troppo tardi: nella notte la guarnigione di Alessandria, comandata da uno dei congiurati (Guglielmo Ansaldi), si sollev\u00f2 e si impadron\u00ec della citt\u00e0. Gli altri rivoluzionari a questo punto, bench\u00e9 abbandonati dal Principe, decisero di agire.\nL'abdicazione di Vittorio Emanuele I e la reggenza.\n \nDomenica 11 marzo 1821, re Vittorio Emanuele I riun\u00ec il Consiglio della corona del quale faceva parte anche Carlo Alberto. Quest'ultimo, assieme alla maggior parte dei presenti, si dichiar\u00f2 d'accordo a concedere la costituzione. Si diffusero per\u00f2 notizie di un imminente soccorso armato austro-russo per ristabilire l'ordine in Italia. Il Re decise quindi di attendere, ma il 12 pure la cittadella di Torino cadde nelle mani degli insorti. Vittorio Emanuele I invi\u00f2 allora Carlo Alberto e Cesare Balbo a trattare con i carbonari che rifiutarono ogni trattativa: volevano, come unica condizione, la concessione della costituzione spagnola. Cos\u00ec, la sera, il Re, di fronte al dilagare della sollevazione militare, per non concedere la costituzione, abdic\u00f2 in favore del fratello Carlo Felice, e poich\u00e9 quest'ultimo si era ritirato a Modena fu nominato reggente Carlo Alberto.\nCostui si trov\u00f2, cos\u00ec, a 23 anni, ad affrontare una grave situazione che lui stesso aveva contribuito a determinare. I vecchi ministri lo abbandonarono e fu costretto a nominare un nuovo governo: l'avvocato Ferdinando Dal Pozzo al ministero dell'Interno, il generale Emanuele Pes di Villamarina alla Guerra e Lodovico Sauli d'Igliano agli Esteri. Cerc\u00f2 di trattare con i ribelli ma non ottenne nulla. Dichiar\u00f2 allora di non poter prendere decisioni senza il parere di re Carlo Felice, al quale invi\u00f2 un rapporto sugli avvenimenti chiedendogli istruzioni. Ma non c'era pi\u00f9 tempo, nel timore di diventare oggetto del furore popolare, la sera del 13 marzo 1821, Carlo Alberto firm\u00f2 il proclama che annunciava la concessione della costituzione spagnola con riserva dell'approvazione del Re.\nLa costituzione spagnola.\nIl giorno dopo, il reggente decise di formare una Giunta che avrebbe dovuto fare le veci del parlamento. La presiedeva il canonico Pier Bernardo Marentini (1764-1840). La compagine governativa mut\u00f2 necessariamente l'orientamento politico e Villamarina fu sostituito al ministero della Guerra da Santorre di Santa Rosa, cio\u00e8 il capo della sommossa. Il 15 marzo, di fronte alla Giunta, Carlo Alberto giur\u00f2 di osservare la costituzione gi\u00e0 approvata in Spagna, la cui versione sabauda era stata emendata con alcune clausole volute dalla consorte di Vittorio Emanuele I, Maria Teresa d'Asburgo-Este.\nNel frattempo Giorgio Pallavicino Trivulzio, Gaetano Castiglia e Giuseppe Arconati Visconti, esponenti del liberalismo lombardo, chiesero a Carlo Alberto di dichiarare guerra all'Austria per fare sollevare Milano, ma il Principe li disilluse, sostenendo che il Piemonte non aveva i mezzi necessari per una guerra contro la potente vicina. Egli accolse invece i consigli di Cesare Balbo: \u00abriportare la disciplina nelle forze armate, impedire eccessi e diserzioni, radunare le truppe fedeli al re [Carlo Felice]\u00bb. Quest'ultimo accolse per\u00f2 malissimo la notizia dell'abdicazione del fratello, che consider\u00f2 una \u00abviolenza abominevole\u00bb e, dal suo ritiro modenese, ordin\u00f2 a Carlo Alberto di trasferirsi a Novara. Quanto alla costituzione spagnola, dichiar\u00f2 nullo qualunque atto di competenza sovrana fatto dopo l'abdicazione del fratello.\nIl periodo reazionario (1821-1831).\nPer ordine del re Carlo Felice, quindi, a mezzanotte del 21 marzo 1821, Carlo Alberto lasci\u00f2 segretamente palazzo Carignano per Novara, caposaldo della controrivoluzione. Soltanto il giorno dopo i rivoltosi si renderanno conto della sua partenza. Dopo aver fatto tappa a Rondissone il 23 ripart\u00ec e si diresse a Novara, dove Vittorio Sallier de la Tour, un generale rimasto fedele alla monarchia, stava raccogliendo truppe lealiste. A Novara l'ex reggente si ferm\u00f2 6 giorni perch\u00e9 il 29 gli arriv\u00f2 un dispaccio di Carlo Felice che gli ordinava di partire subito per la Toscana e raggiungere con la famiglia i suoceri: lo aspettava una sorta di esilio.\nA Firenze e il congresso di Verona.\nLa mattina del 2 aprile 1821 il principe giunse a Firenze, dove il 13 fu raggiunto dalla moglie e dal figlio che intanto erano riparati in Francia. La famiglia si stabil\u00ec a palazzo Pitti, dal suocero del Principe, il granduca Ferdinando III. Il mese dopo, a maggio, Carlo Felice, che intanto aveva chiesto e ottenuto aiuto dall'Austria per ristabilire l'ordine, si incontr\u00f2 a Lucca con l'ex re Vittorio Emanuele I. I due si intrattennero a lungo sulla condotta del nipote e, nonostante la nuova regina Maria Cristina avesse preso le sue difese, Carlo Alberto fu giudicato responsabile della cospirazione.\nAvvilito e umiliato dai giudizi e dalle circostanze, il principe di Carignano (pens\u00f2 anche al suicidio, tale era la depressione in cui era caduto) decise di rinnegare le sue idee liberali, anche perch\u00e9 Carlo Felice stava valutando l'ipotesi di eliminarlo dalla linea di successione con l'intenzione di passare la corona direttamente a suo figlio Vittorio Emanuele. Sull'argomento, Carlo Felice chiese l'opinione del principe Klemens von Metternich che, contrariamente alle sue attese, lo invit\u00f2 a recedere dai suoi propositi. Lo statista austriaco temeva infatti che i diritti di successione sarebbero potuti passare al genero di Vittorio Emanuele I, Francesco IV di Modena, che aspirava al trono dei Savoia e che divenendo anche Re di Sardegna sarebbe diventato troppo potente. Inoltre, l'esclusione dell'erede legittimo al trono sabaudo avrebbe con s\u00e9 minato il principio di legittimit\u00e0 su cui si reggeva l'impianto politico-ideologico del Congresso di Vienna. Queste osservazioni dell'Austria a favore di Carlo Alberto, furono sostenute in occasione del congresso di Verona del 1822, e ottennero il consenso delle altre potenze europee che miravano a mantenere lo status quo.\nD'altro canto, la linea di successione di Carlo Alberto, dopo che il 16 settembre 1822 il piccolo Vittorio Emanuele era sfuggito all'incendio della sua culla, non correva pi\u00f9 pericoli, grazie anche alla nascita, il 15 novembre, del secondogenito Ferdinando. Tranquillo per il lieto evento, Carlo Alberto a Firenze cominci\u00f2 a dedicarsi a diversi interessi culturali. Era diventato collezionista di libri antichi, ma gli interessavano anche autori della sua epoca: si fece procurare le poesie di Alphonse de Lamartine e le opere del conservatore Joseph de Maistre.\nLa spedizione in Spagna.\nAll'inizio del 1823 il duca Louis Antoine d'Angoul\u00eame assunse il comando del corpo di spedizione francese a cui le potenze europee delegarono il compito di riportare sul trono re Ferdinando VII di Spagna catturato dai rivoluzionari spagnoli dopo i moti di Cadice. Carlo Alberto, che chiedeva di dimostrare il suo pentimento, chiese di far parte del contingente. Scrisse due volte a tale proposito a Carlo Felice, il 1\u00b0 e il 20 febbraio 1823, ma ebbe il permesso di partire solo il 26 aprile. Carlo Felice, che non aveva ancora perdonato Carlo Alberto del suo coinvolgimento nei moti del 1821, scrisse al fratello Vittorio Emanuele questa frase:\nFinalmente, il 2 maggio, a Livorno Carlo Alberto si imbarc\u00f2 sulla fregata sarda \"Commercio\" che il 7 attracc\u00f2 a Marsiglia. Il giorno seguente il Principe si rimise in viaggio e, prima di arrivare a Boceguillas, che raggiunse il 18, fu assegnato alla divisione del generale francese \u00c9tienne de Bordesoulle (1771-1837). Il 24 giunse a Madrid, dove sost\u00f2 fino al 2 giugno, per poi ripartire per il sud: all'attraversamento della Sierra Morena, in uno scontro a fuoco con il nemico, dimostr\u00f2 coraggio e i francesi lo insignirono della Legion d'onore. Prosegu\u00ec poi fino a Cadice, dove si accamp\u00f2 davanti al Trocadero, la fortezza di Cadice, ultimo rifugio del governo costituzionale spagnolo.\nIl 31 agosto 1823 le truppe francesi nella battaglia del Trocadero assalirono improvvisamente la fortezza e la catturarono. Carlo Alberto varc\u00f2 coraggiosamente il canale che divideva il campo di battaglia dalla fortezza innalzando la bandiera del 6\u00ba Reggimento della Guardia reale. Dopo i combattimenti cerc\u00f2 di evitare che i prigionieri nemici fossero uccisi e, poich\u00e9 si distinse da semplice granatiere, i soldati francesi gli offrirono le spalline di un ufficiale morto nell'assalto.\nRest\u00f2 sul posto fino al calare della notte e il giorno successivo fu tra i primi a penetrare nel Trocadero dove Ferdinando VII, liberato, si compiacque con lui. Il 2 settembre ci fu una grande parata militare, dopo la quale, davanti alle truppe schierate, il duca d'Angoul\u00eame decor\u00f2 Carlo Alberto con la Croce dell'ordine di San Luigi.\nA Parigi e il ritorno a Torino.\n \nSciolto il corpo di spedizione, Carlo Alberto pass\u00f2 da Siviglia a Parigi, dove giunse il 3 dicembre 1823. Nella capitale francese ebbe modo di partecipare a balli, ricevimenti, feste, e di coltivare l'affettuosa amicizia di Maria Carolina di Borbone, vedova da tre anni del duca di Berry. Il 15 dicembre il re di Francia Luigi XVIII diede un grande ricevimento per i vincitori del Trocadero e Carlo Alberto fu tra gli ospiti d'onore al pranzo reale.\nDi fronte al riscatto internazionale, Carlo Felice decise che era venuto il momento di far tornare Carlo Alberto a Torino. Al Principe venne per\u00f2 fatto sottoscrivere, all\u2019ambasciata piemontese a Parigi, un giuramento nel quale si impegnava \u00aba rispettare e a mantenere religiosamente, quando salir\u00e0 al potere, tutte le leggi fondamentali della monarchia, che ne hanno fatto durante i secoli la felicit\u00e0 e la gloria\u00bb, nonch\u00e9 a istituire un Consiglio di Stato.\nIl 29 gennaio 1824, Carlo Alberto ricevette il permesso di partire per Torino, ma prima ebbe un colloquio con Luigi XVIII che gli diede alcuni consigli sulla sua futura attivit\u00e0 di sovrano, e lo insign\u00ec dell\u2019Ordine dello Spirito Santo, il pi\u00f9 prestigioso della monarchia francese. Inoltre, Luigi XVIII rimprover\u00f2 a Carlo Felice l'astio che questi continuava a mostrare verso il parente, in quanto il sovrano sardo aveva censurato la notizia del Trocadero. Lasciata Parigi, il 2 febbraio Carlo Alberto si mise in viaggio e il 6 pass\u00f2 il Moncenisio, dove, per evitare dimostrazioni, ebbe l'ordine di entrare di notte, alle 22. Obbediente, il Principe rientr\u00f2 a palazzo Carignano quasi alle 23.\nTornato a Torino, da erede al trono Carlo Alberto si prepar\u00f2 a regnare soggiornando nel Castello Reale di Racconigi. Cominci\u00f2 a studiare una materia poco apprezzata a corte, l'economia, e nel 1829 ottenne il consenso a visitare la Sardegna. Del viaggio trasse un'accurata relazione sulle condizioni dell'isola (\"Voyage en Sardaigne\"), rivelandosi, in quegli anni, uno scrittore prolifico. Nel 1827, insieme alla moglie, scrisse 38 favole per i figli, intitolandole \"Contes moraux\" (\"Racconti morali\") in francese, la lingua di famiglia. L'anno dopo si ciment\u00f2 in una commedia e in seguito si occup\u00f2 di critica letteraria e di storia. Fece stampare anche tre piccoli saggi: \"Notizie sui Valdesi\", \"Ricordi dell'Andalusia\" e il gi\u00e0 citato \"Viaggio in Sardegna\". Di tutti questi lavori Carlo Alberto si pent\u00ec e ordin\u00f2 di ritirarli dalla circolazione. Lasci\u00f2 comunque un grande numero di corrispondenze e di esercitazioni letterarie.\nNonostante le idee conservatrici del periodo, Carlo Alberto sosteneva anche i letterati che professavano idee liberali, tra cui Carlo Botta i cui libri erano proibiti in Piemonte. Possedeva le opere di Adam Smith e la \"Collezione degli scrittori classici italiani di economia politica\" curata dal napoleonide Pietro Custodi.\nLa morte di Carlo Felice e l'ascesa al trono.\n \nNel 1830 i francesi cacciarono Carlo X e Il Principe di Carignano ne fu sconvolto. Nel frattempo, la salute di Carlo Felice ebbe un tracollo definitivo, aprendo a Carlo Alberto la strada per il trono. Dopo averlo fatto chiamare, il 24 aprile 1831, il sovrano, davanti ai suoi ministri, disse: \u00abEcco il mio erede e successore, sono sicuro che far\u00e0 il bene dei suoi sudditi\u00bb.\nIl Re mor\u00ec il 27 aprile alle 14.45, Carlo Alberto gli baci\u00f2 la mano e gli chiuse gli occhi. Divenne con questo gesto il re di Sardegna; accolse la corte e fece alloggiare nel Palazzo reale i propri figli. Alle 17, in piazza d\u2019armi, le truppe del presidio prestarono giuramento al nuovo Re di fronte al governatore Ignazio Thaon di Revel che pubblic\u00f2 il proclama relativo. Da quel momento il trono passava ai Carignano e si estingueva la linea diretta dei Savoia.\nDopo la proclamazione, l\u20198 maggio 1831 re Carlo Alberto ricevette il corpo diplomatico, nonch\u00e9 i grandi dignitari dello Stato per la cerimonia del baciamano. Il giorno dopo, a cavallo, seguito dallo stato maggiore e dalla regina e dai figli in carrozza, pass\u00f2 in rivista sul campo di Marte di Torino le truppe della guarnigione della capitale, di Orbassano, di Moncalieri e di Stupinigi. Il 10 si rec\u00f2 con la consorte alla messa di ringraziamento al Santuario della Consolata.\nLa prima fase di regno (1831-1845).\nCarlo Alberto, a 33 anni, inizi\u00f2 cos\u00ec a regnare. La sua salute era peggiorata: soffriva di dolori al fegato. Anche la fede gli procurava sofferenza: portava il cilicio, dormiva da penitente su una brandina di ferro senza la compagnia della moglie. Si svegliava all'alba e ascoltava due messe al giorno. Lavorava dalle 10 alle 17 senza interruzione. Verso le 12 gli servivano una porzione di lesso, mentre la colazione consisteva in un bicchiere d\u2019acqua e una pagnotta. Era colpito da crisi religiose sempre pi\u00f9 frequenti, ma non riusciva a rinunciare alle relazioni extraconiugali, delle quali, la pi\u00f9 importante e duratura fu quella con Maria Antonietta di Robilant (1804-1882), figlia di Friedrich Truchsess zu Waldburg (1776-1844), ambasciatore di Prussia a Torino e moglie di Maurizio di Robilant (1798-1862).\nNella prima fase del suo regno Carlo Alberto continu\u00f2 la politica dei suoi predecessori, ma era nello stesso tempo consapevole che il Regno necessitasse di riforme economiche e sociali volte a farne uno Stato pi\u00f9 moderno. Questa ambivalenza si espresse da un lato in una politica estera, sociale e di rapporti con il clero conservatrice, d'altro con le riforme che posero le basi per una politica che trover\u00e0 compimento nel decennio di preparazione all'unit\u00e0 d'Italia (1849-1859) ad opera di Camillo di Cavour.\nLa politica interna.\nLe riforme in campo sociale ed economico.\nLa diarchia tra elemento liberale e reazionario si riscontr\u00f2 nella composizione del governo. Quando il ministro della Guerra Matteo Agn\u00e8s Des Geneys (1763-1831) mor\u00ec, Carlo Alberto lo sostitu\u00ec con Carlo San Martino d'Agli\u00e8 che a sua volta gli era poco gradito. Tenne Vittorio Sallier de la Tour agli Esteri per poi sostituirlo nel 1835 con l'arciconservatore Clemente Solaro della Margarita. Ma importanti incarichi vennero dati con l'idea di rinnovare politicamente il governo: nel 1831 nomin\u00f2 Gaudenzio Maria Caccia conte di Romentino (1765-1834) ministro delle Finanze; Giuseppe Barbaroux ministro della Giustizia e il riformatore Antonio Tonduti conte dell'Escar\u00e8na (1771-1856) ministro dell'Interno. Il 5 aprile 1832 in sostituzione di d'Agli\u00e8, nomin\u00f2 ministro della Guerra Emanuele Pes di Villamarina.\nCome stabilito dal documento che firm\u00f2 a Parigi all'indomani della vittoria del Trocadero, Carlo Alberto cre\u00f2 un Consiglio di Stato di 14 membri. Ma, consapevole che il Piemonte aveva bisogno di riforme, contravvenendo alla parte del documento in cui non avrebbe mutato nulla dal punto di vista economico e sociale, abrog\u00f2 le esenzioni doganali privilegiate per la famiglia reale e per le cariche dello Stato, abol\u00ec la tortura, proib\u00ec le ingiurie ai cadaveri dei giustiziati e abol\u00ec la confisca dei beni dei condannati. \nAnalogamente, in campo economico, Carlo Alberto rinnov\u00f2 il commercio, ci\u00f2 che consent\u00ec investimenti in campo agricolo, della viabilit\u00e0 stradale e ferroviaria e delle infrastrutture portuali a Genova e Savona. Nello specifico, i provvedimenti del Re che consentirono questi investimenti furono: una riduzione delle tasse doganali per il grano (per il quale scesero da 9 a 3 lire il quintale), per il carbone, per i tessuti e per i metalli; una facilitazione nell'importazione dei macchinari per l'industria; e la possibilit\u00e0 di esportare la seta grezza. Questa politica port\u00f2 ovviamente a minori entrate nel settore dei dazi ma favor\u00ec altre entrate del bilancio dello Stato che, dal 1835, risult\u00f2 in attivo per diversi anni.\nLe riforme in campo culturale e della Giustizia.\nCarlo Alberto ebbe inoltre una notevole attenzione per la cultura: istitu\u00ec nel 1832 la \u201cPinacoteca Regia e della Galleria Reale\u201d in Palazzo Madama (oggi Galleria Sabauda) e la libreria di Palazzo reale che, gi\u00e0 nel 1835, arriver\u00e0 a contare ben 35.000 volumi. Edific\u00f2 diversi monumenti e palazzi, rifond\u00f2 nel 1833 l'Accademia d'arte che prese il suo nome, Albertina, e fond\u00f2 nello stesso anno la \"Regia Deputazione sopra gli studi di Storia Patria\", alla quale seguirono tutte le Deputazioni di storia patria fondate nel corso del XIX secolo. Le riforme non riguardarono soltanto le istituzioni culturali e le classi colte. Nel 1840, infatti, Carlo Alberto riform\u00f2 il sistema scolastico di base, fondando il ministero della Pubblica istruzione delegandolo alla persona di Cesare Alfieri. Sottrasse cos\u00ec il Regno di Sardegna al monopolio educativo del clero, soprattutto dei gesuiti, attribuendo invece un ruolo didattico importante ai chierici regolari.\nFin dal momento della sua ascesa al trono Carlo Alberto aveva nominato una commissione, sotto la presidenza di Barbaroux, che aveva avuto il compito di redigere i nuovi codici civile, penale, di commercio e di procedura penale. Il percorso di questa riforma fu assai lungo, al termine del quale, il 20 giugno 1837 fu promulgato il nuovo codice civile, ispirato in parte al Codice Napoleonico. Il Re partecip\u00f2 alla stesura anche del nuovo codice penale che fu emanato il 26 ottobre 1839. Durante i lavori Carlo Alberto insistette sul concetto della pena correttiva, limitando cos\u00ec il pi\u00f9 possibile la pena di morte. Egli chiese per\u00f2 pene dure per i colpevoli di sacrilegi e per i suicidi, i cui testamenti venivano annullati. Nel 1842, inoltre, vennero promulgati sia il codice di commercio, sia il codice di procedura penale, con delle innovazioni sulla parte di istruttoria del processo e sulla salvaguardia dei diritti dell'inquisito.\nA completare le riforme legislative, Carlo Alberto il 29 novembre 1847 attu\u00f2 la cosiddetta Fusione perfetta dello Stato Sabaudo, estendendo alla Sardegna le riforme attuate sul continente e ponendo fine alla posizione secondaria dell'isola rispetto alle province continentali.\nLe riforme dell'esercito e i rapporti con il clero.\nRiform\u00f2 inoltre l\u2019esercito, portando la ferma a 14 mesi e riordin\u00f2 gli enti pubblici e lo Stato, sottraendo quest\u2019ultimo, in parte, al controllo delle gerarchie ecclesiastiche. La corte, tuttavia, era affollata di religiosi, ve ne erano una cinquantina, e per essere quella di un piccolo regno, era sontuosa. Ci alloggiavano una quantit\u00e0 di cuochi, maggiordomi, camerieri, fantesche, scudieri, stallieri, paggi, valletti, musicisti, maestri di cerimonie, ecc..\nNel dettaglio, la riforma attuata il 15 ottobre 1831 dell'esercito stabiliva che questo fosse costituito da 10 brigate e che fossero eliminati i 5 battaglioni di cacciatori di fanteria leggera. Si stabil\u00ec inoltre che ciascuna brigata fosse composta di due reggimenti e che ogni ciascun reggimento fosse composto in guerra da 3 battaglioni e in pace da 2 e che ogni battaglione si componesse di 6 compagnie: una di granatieri, una di cacciatori e 4 di fanteria di linea. Considerando che l'esercito piemontese contava 800 uomini per battaglione, si arrivava alla cifra di 32.000 uomini di fanteria in tempo di pace e circa 48.000 in caso guerra. Per tutti i 18 anni di regno di Carlo Alberto, l'esercito fu la principale attenzione del monarca, provvedendo che la maggior parte delle entrate, e cio\u00e8 circa 30 milioni all'anno, andassero al mantenimento dell'apparato militare. Al momento della prova del fuoco, per\u00f2, gravi carenze furono riscontrate nei reparti del Genio e nella organizzazione della logistica.\nPer quanto riguarda i rapporti con il clero, Carlo Alberto promosse il pi\u00f9 possibile gli ordini religiosi e cerc\u00f2 di migliorarne le competenze, la condotta di vita e i costumi. Cos\u00ec come promosse la regolamentazione dei registri di stato civile e una riforma giuridica del foro ecclesiastico. Appena salito al trono, invi\u00f2 un \"memorandum\" al nuovo pontefice Gregorio XVI in cui proponeva di adottare misure disciplinari (gi\u00e0 attuate tre secoli addietro a Milano da Carlo Borromeo) nonch\u00e9 di dare maggiore autorit\u00e0 ai vescovi per valutare la morale del clero delle loro diocesi.\nLo spirito reazionario: contro Mazzini e Garibaldi.\nNell'anno dell'ascesa al trono di Carlo Alberto, nel 1831, vi erano stati tumulti a Roma, la rivolta carbonara di Ciro Menotti a Modena, e l\u2019insurrezione di Bologna e Parma con la fuga di Francesco IV e Maria Luigia. Ma l\u2019Austria era riuscita a riportare l\u2019ordine e Carlo Alberto consider\u00f2 provvidenziale la sua alleanza con gli Asburgo.\nAppena salito al trono, il nuovo re di Sardegna concesse l'amnistia solo a coloro che avevano commesso dei reati non politici e, deciso a riabilitarsi agli occhi delle corti europee, condusse un'azione violenta contro i movimenti rivoluzionari, in special modo contro quelli ispirati a Giuseppe Mazzini, il fondatore della \u2018\u2019Giovine Italia\u2019\u2019. Mazzini aveva rivolto a Carlo Alberto la lettera firmata \u201cUn italiano\u201d, in cui lo esortava a farsi promotore dell\u2019unit\u00e0 nazionale. Carlo Alberto ignor\u00f2 l\u2019appello e due anni pi\u00f9 tardi represse duramente una rivolta mazziniana scoppiata nel suo regno.\nNell'aprile 1833, infatti, a Genova due sottufficiali furono arrestati per una lite e si scopr\u00ec che appartenevano alla \"Giovine Italia\". Gli arrestati fecero vari nomi e le indagini si estesero ad altre guarnigioni. Carlo Alberto, che considerava l'associazione di Mazzini la \u00abpi\u00f9 terribile e sanguinaria\u00bb, ordin\u00f2 di andare fino in fondo, nel rispetto della legge, ma con la massima severit\u00e0.\nCelebrati i processi, furono eseguite 12 fucilazioni e ci furono due suicidi in carcere. 21 condanne a morte non poterono essere eseguite perch\u00e9 i condannati erano fuggiti o come Giuseppe Mazzini erano gi\u00e0 all'estero. Carlo Alberto non concesse alcuna grazia e gli ambasciatori di Francia e Gran Bretagna a Torino presentarono a corte una protesta per la severit\u00e0 delle condanne e la mancanza di qualsiasi gesto di clemenza. Il re di Sardegna manifest\u00f2 invece la sua gratitudine distribuendo onorificenze a quanti si erano distinti nella repressione.\nFalliti i moti insurrezionali, Mazzini pens\u00f2 a una spedizione militare. Nel 1834 tent\u00f2 infatti di organizzare un corpo di bande in Svizzera che avrebbe dovuto attaccare la Savoia (che a quel tempo faceva parte del Regno di Sardegna) e contemporaneamente sollevare la popolazione contro il Re. Ma le notizie di quella iniziativa trapelarono e Carlo Alberto predispose una vera e propria imboscata. L'invasione della Savoia del 3 febbraio 1834 fall\u00ec, comunque, quasi per conto suo: un po' per la disorganizzazione, un po' per gli svizzeri che bloccarono e internarono i mazziniani. Intanto, a Genova, il giovane Giuseppe Garibaldi che si preparava a far insorgere la citt\u00e0 veniva informato che tutto era finito e che era stato individuato. Riuscito a fuggire, il 3 giugno fu condannato a morte in contumacia.\nPolitica estera.\nLa Rivoluzione di luglio e l'alleanza con l'Austria.\n \nDurante la prima fase del regno di Carlo Alberto, se la politica interna registr\u00f2 aperture liberali, quella estera rimase conservatrice, a causa principalmente del ministro degli Esteri Solaro della Margarita. L'atteggiamento legittimista del re di Sardegna fu dimostrato in occasione della Rivoluzione di Luglio del 1830 che aveva deposto Carlo X di Francia e determinato l'ascesa al trono di un ex rivoluzionario, Luigi Filippo. Sconvolto e indignato, Carlo Alberto decise di stringere un'alleanza difensiva con l'Austria. Il patto, firmato il 23 luglio 1831 e confermato nel 1836, prevedeva in caso di invasione francese del Regno di Sardegna un consistente aiuto militare austriaco. In questa situazione il comandante dell'esercito congiunto sarebbe stato Carlo Alberto, che aveva scritto all'ambasciatore austriaco Ludwig Senfft von Pilsach (1774-1853): \u00ab[\u2026] il pi\u00f9 bel giorno della mia vita sar\u00e0 quello in cui si far\u00e0 guerra contro i francesi e io sar\u00f2 felice di servire nelle truppe austriache\u00bb.\nCoerente con tale atteggiamento legittimista fu l'appoggio che Carlo Alberto diede alla sua amica del dicembre 1823, Maria Carolina di Borbone che aspirava per il figlio al trono di Francia. Carolina era infatti la vedova del duca di Berry, secondogenito del re deposto Carlo X. Poich\u00e9 il primogenito di quest\u2019ultimo, il duca d'Angoul\u00eame, aveva rinunciato al trono, non rimaneva in linea di successione che il figlio di Carolina, Enrico, di cui il parlamento francese aveva invalidato la nomina a sovrano. Nel 1832, contraendo un debito, Carlo Alberto fece avere a Maria Carolina un milione di franchi e le mise a disposizione un piroscafo con il quale trasportare in Francia i volontari legittimisti. L\u2019impresa si rivel\u00f2 un totale disastro: il piroscafo fu bloccato a Marsiglia e in Vandea i partigiani della duchessa furono sconfitti dalle truppe regolari. Maria Carolina dopo una breve fuga fu arrestata a Nantes e rinchiusa nella cittadella di Blaye, presso Bordeaux.\nL'appoggio ai reazionari spagnoli e portoghesi.\nNella penisola iberica, nel frattempo, dopo la morte di re Ferdinando VII, alla cui liberazione dai costituzionalisti aveva partecipato anche Carlo Alberto, la Spagna si era divisa in due fazioni: la prima, di reazionari antiliberali che appoggiava le aspirazioni legittimiste di Carlo di Borbone-Spagna, detto Don Carlos, e la seconda di costituzionalisti che difendevano la reggenza di Maria Cristina di Borbone a tutela della piccola Isabella. Russia Austria e Prussia appoggiavano politicamente Don Carlos; Gran Bretagna, Francia e Portogallo appoggiavano, anche materialmente, i costituzionalisti. Carlo Alberto si un\u00ec ai primi, ma con la guerra carlista del 1833-1840, prevalsero i costituzionalisti.\nAnalogamente, nelle Guerre Liberali portoghesi (1828-1834) che seguirono la morte di Giovanni VI, Carlo Alberto si schier\u00f2 con gli assolutisti di Michele del Portogallo, Dom Miguel, che fu ospitato in Piemonte. Anche in questo caso, per\u00f2, vinsero i liberali comandati dal fratello di Dom Miguel, Dom Pedro, che era appoggiato dalla Gran Bretagna e dalla Francia di Luigi Filippo.\nL'inizio della crisi con l'Austria.\nTuttavia, l\u2019idillio fra Carlo Alberto e l\u2019Austria non era destinato a durare a lungo. Nel 1840, infatti, la crisi d'oriente che contrapponeva la Francia di Luigi Filippo alle altre potenze europee, indusse Carlo Alberto a progettare una politica espansionistica ai danni dell'Austria. Contestualmente, tra il 1840 e il 1843, si apr\u00ec una crisi commerciale fra Torino e Vienna per un vecchio trattato con il quale il Piemonte si impegnava a non fornire sale alla Svizzera. A seguito della violazione di questo trattato l'Austria aument\u00f2 del 100% il dazio sui vini piemontesi che entravano nel Lombardo-Veneto. La risposta di Carlo Alberto fu la minaccia di costruire una ferrovia che da Genova arrivasse al Lago Maggiore, di modo da deviare sulla citt\u00e0 ligure il commercio tedesco di cui beneficiava il porto austriaco di Trieste.\nMa si trattava ancora solo di schermaglie perch\u00e9 le diplomazie dei due Stati riuscirono, ad esempio, a combinare un magnifico matrimonio tra il primogenito di Carlo Alberto, Vittorio Emanuele, e Maria Adelaide d'Asburgo-Lorena, matrimonio che fu celebrato l'11 aprile del 1842 a Stupinigi. La sposa era figlia di Ranieri Giuseppe d'Asburgo, vicer\u00e9 austriaco del Lombardo-Veneto e cognato di Carlo Alberto, avendone sposato nel 1820 la sorella Maria Elisabetta. I due novelli sposi erano quindi cugini di primo grado.\nIl periodo liberale (1845-1848).\nL'elezione di Pio IX e il neoguelfismo.\n \nA partire dal 1845, in occasione dei moti che scoppiarono a Rimini, nello Stato Pontificio, Carlo Alberto mut\u00f2 definitivamente l'orientamento della sua politica estera. A Massimo d'Azeglio disse: \u00ab\u2026 che il giorno della lotta contro l'Austria egli si sarebbe gettato con i suoi figli, con il suo esercito, con tutte le sostanze, a combattere per l'indipendenza d'Italia\u00bb. Comprensibilmente, l'8 giugno 1846, per ordine del Cancelliere Klemens von Metternich l'ambasciatore austriaco a Torino, Karl Buol, invit\u00f2 Carlo Alberto a chiarire la sua politica estera: o con l\u2019Austria o con la rivoluzione. Il re di Sardegna prese tempo.\nMa la svolta ci fu qualche giorno dopo con l'elezione, il 16 giugno, di papa Pio IX, la cui prima preoccupazione fu di concedere l'amnistia ai condannati per reati politici. Il nuovo pontefice accus\u00f2 poi l\u2019Austria di aver occupato Ferrara, nel territorio della Chiesa, con la scusa di proteggere la citt\u00e0 dalla rivoluzione. Carlo Alberto rimase positivamente impressionato dalla politica del nuovo pontefice, riconoscendo nella situazione quanto auspicato nel \"Primato morale e civile degli italiani\" del sacerdote neoguelfo Vincenzo Gioberti. Costui sosteneva infatti un'unione federale degli Stati italiani sotto la guida del papa. Carlo Alberto vide in Pio IX un modo di conciliare la fede con le proprie idee liberali e gli scrisse offrendogli il suo appoggio, con l'intenzione di sfruttare il fermento e rendere il Piemonte protagonista del momento storico.\nConseguentemente, nel settembre 1847 Cesare Trabucco, segretario di Carlo Alberto, in un\u2019occasione pubblica fu autorizzato a leggere una lettera del 2 del mese nella quale il Re sperava che Iddio gli facesse la grazia di poter intraprendere una guerra di indipendenza per la quale lui avrebbe preso il comando dell\u2019esercito e della causa guelfa. Queste dichiarazioni e questi atteggiamenti resero molto pi\u00f9 popolare Carlo Alberto che, tuttavia, continuava a far sciogliere le manifestazioni antiaustriache, anche perch\u00e9 la corte e il governo erano divisi. Il generale De La Tour, Il ministro degli Esteri Solaro della Margarita (che poi si dimise) e l\u2019arcivescovo Luigi Fransoni consideravano pericolosa la nuova strada intrapresa; ma gli erano favorevoli il ministro della Guerra Emanuele Pes di Villamarina, Cesare Alfieri di Sostegno, Cesare Balbo, Massimo e Roberto d\u2019Azeglio e il giovane conte di Cavour.\nIl 1848: la \"Primavera dei popoli\".\nAnche sull'ondata del neoguelfismo ispirato dalla personalit\u00e0 di Pio IX, il biennio 1846-1848 vide il rinforzarsi del movimento risorgimentale. Carlo Alberto decise di allentare la presa assolutista sulla societ\u00e0 concedendo, sul finire dell'ottobre del 1847, l\"'Editto delle Riforme\", che prevedeva fra l'altro una certa libert\u00e0 di stampa e di parola.\nAll'inizio del 1848, in Francia scoppi\u00f2 la rivoluzione contro Luigi Filippo; e nel Regno delle Due Sicilie a seguito della rivoluzione in Sicilia, Ferdinando II di Borbone concedeva la costituzione. Analoghi provvedimenti di Leopoldo II di Toscana e di Pio IX misero Carlo Alberto davanti al dilemma se assecondare o meno i liberali piemontesi sulla medesima questione.\nIl 7 gennaio 1848 all'albergo \"Europa\" di Torino si tenne la riunione dei giornali della citt\u00e0 e Cavour, direttore del \"Risorgimento\", propose di chiedere al Re la costituzione. Anche la maggior parte dei ministri era del parere che la costituzione andava concessa, soprattutto per impedire che venisse imposta dal popolo. Carlo Alberto, indeciso sul da farsi, non volendo mancare al giuramento di pi\u00f9 di vent'anni prima fatto a Carlo Felice di rispettare le leggi fondamentali della monarchia, pens\u00f2 di abdicare come aveva fatto in circostanze simili Vittorio Emanuele I. Mand\u00f2 quindi a chiamare il figlio per prepararlo alla successione, ma l'erede riusc\u00ec a dissuaderlo. Carlo Alberto si fece dunque assolvere dal giuramento dall'arcivescovo di Vercelli, Alessandro d'Angennes, il 7 febbraio 1848.\nLo Statuto Albertino.\nIl 7 febbraio 1848 si riun\u00ec un Consiglio di Stato straordinario, che comprendeva sette ministri del governo, i decorati dell'ordine dell'Annunziata e altre importanti personalit\u00e0. L'argomento del Consiglio era la opportunit\u00e0 di promulgare una carta costituzionale e i lavori si dilungarono per diverse ore. Il Re era presente, ma decise in un primo momento di non intervenire. Contrari alla costituzione erano De La Tour, Carlo Beraudo di Pralormo e Luigi Provana di Collegno. Nell'intervallo del pranzo Carlo Alberto ricevette una rappresentanza della popolazione di Torino che gli chiese di concedere la costituzione per il bene comune e per preservare l'ordine pubblico.\nEra ormai necessario prendere una decisione e, alla fine, fu incaricato il ministro dell'Interno Giacinto Borelli (1783-1860) di preparare un progetto di costituzione. Una prima versione fu approvata e gli fu dato il nome di \u201cStatuto\u201d. Carlo Alberto aveva premesso che non avrebbe firmato se nel testo non fosse stato chiaro il rispetto della religione cattolica e l'onore della monarchia. Ottenutele, firm\u00f2. La seduta si sciolse all'alba.\nVerso le 15,30 dello stesso 8 febbraio, venne affisso per le strade di Torino un editto del Re che esponeva in 14 articoli le basi dello Statuto per un sistema di governo rappresentativo. Gi\u00e0 alle 18 la citt\u00e0 era tutta illuminata e percorsa da imponenti dimostrazioni a favore di Carlo Alberto. L'editto precisava che la religione cattolica era la religione di Stato, ma garantiva la libert\u00e0 religiosa; che il potere esecutivo apparteneva al Re che comandava le forze armate; che il potere legislativo era esercitato da due Camere, una delle quali elettiva e l'altra di nomina regia; e che si proclamava la libert\u00e0 di stampa e quella individuale. Lo Statuto, completo di tutti i suoi articoli, fu approvato e firmato il 4 marzo da Carlo Alberto. Il primo governo costituzionale fu presieduto da Cesare Balbo che si insedi\u00f2 il 16 marzo 1848, due giorni prima dell'inizio delle Cinque giornate di Milano.\nI rapporti con il governo provvisorio milanese.\nDopo i fenomeni rivoluzionari in Francia e in Sicilia e dopo la promulgazione dello Statuto albertino, la ribellione si propag\u00f2 a Milano il 18 marzo 1848, a Venezia e perfino a Vienna dove i moti costrinsero Metternich e l'imperatore Francesco Giuseppe alla fuga. A Milano ci si aspettava che Carlo Alberto cogliesse l'occasione ed entrasse in guerra contro l'Austria. Al liberale lombardo Francesco Arese giunto a Torino fece avere un chiaro messaggio: \nNonostante le risorse del Regno fossero esigue, l'esercito piemontese cominci\u00f2 la mobilitazione. Le truppe per lo pi\u00f9 si trovavano schierate ai confini occidentali, essendo quelli orientali garantiti dal trattato di alleanza con l'Austria. Tuttavia Carlo Alberto si rese conto che non avrebbe potuto mancare un'occasione unica, quella di ampliare i propri possedimenti con l'acquisto della Lombardia. Per questo chiese ai milanesi di proclamare l'annessione al Regno di Sardegna quale ricompensa al suo imminente intervento militare.\nIl 23 marzo 1848 a Torino l'inviato piemontese a Milano torn\u00f2 con la notizia che gli austriaci erano stati costretti a evacuare la citt\u00e0 e che si era costituito un governo provvisorio guidato da Gabrio Casati il quale invocava Carlo Alberto come alleato. Evidentemente non molto entusiasti dell'idea di essere annessi, i milanesi chiesero al Re di non entrare in citt\u00e0 e di adottare come bandiera il tricolore della Repubblica Cisalpina.\nCarlo Alberto, bench\u00e9 non avesse avuto la garanzia dell'annessione, accett\u00f2 le condizioni dei milanesi e chiese solamente che sul tricolore comparisse lo stemma di Casa Savoia. Stava per entrare in guerra contro una grande potenza le cui truppe in Italia erano comandate da uno dei migliori generali del momento: Josef Radetzky. Riscattatosi completamente dal suo passato reazionario, il sovrano apparve al balcone di palazzo reale a fianco dei rivoltosi milanesi agitando il tricolore, mentre, entusiasti, i torinesi lo acclamavano al grido di: \u00abViva l'Italia! Viva Carlo Alberto!\u00bb.\nLa prima guerra di indipendenza (1848-1849).\nIl 23 marzo 1848 venne pubblicato il proclama di Carlo Alberto ai popoli dell'italia settentrionale: \nIl federalista Carlo Cattaneo non apprezz\u00f2: \u00abOra che il nemico \u00e8 in fuga il Re vuole venire con tutto l'esercito: doveva mandarci almeno un carro di polvere tre giorni fa: si ud\u00ec per cinque giorni, in Piemonte, il rimbombo della mitraglia che ci divorava: il Re lo sapeva e non si mosse: i poveri volontari si sono ben mossi\u00bb.\nPer il Piemonte arriv\u00f2 comunque il momento di agire. Ma, al di l\u00e0 della situazione contingente, la decisione di Carlo Alberto rispondeva a un sogno dinastico, ovvero l'espansione verso la pianura padana che, da Carlo Emanuele I in avanti, era diventata parte della politica dei Savoia; e all'estromissione, di conseguenza, degli austriaci padroni del Lombardo-Veneto.\nLa prima Campagna.\nIntenzionato a mettersi a capo dell\u2019armata, la sera del 26 marzo 1848, Carlo Alberto part\u00ec dalla capitale sabauda per Voghera. Il governo provvisorio milanese non si era ancora pronunciato chiaramente sull\u2019annessione della Lombardia al Regno di Sardegna e ci\u00f2 lo metteva in ansia. Gli austriaci del generale Josef Radetzky, intanto, si apprestavano a schierarsi al di l\u00e0 del fiume Mincio, in quello che veniva denominato il Quadrilatero, ovvero l\u2019area geografica delimitata dalle quattro fortezze asburgiche di Peschiera, Mantova, Verona e Legnago. Proseguendo la sua avanzata verso est, Carlo Alberto fece il suo ingresso fra le acclamazioni del popolo, il 29 marzo, nella citt\u00e0 di Pavia e, passando per Cremona e Castiglione delle Stiviere, l'11 aprile giunse a Volta Mantovana, a quattro chilometri dal Mincio.\nAperte le ostilit\u00e0, fra l'8 e il 9 aprile i bersaglieri ottennero un successo nel primo scontro della campagna battendo gli austriaci nella battaglia del ponte di Goito. Passato il Mincio con il suo esercito, Carlo Alberto il 30 aprile riport\u00f2 un'altra vittoria a Pastrengo, dove si espose in prima linea: il reparto al suo seguito fu preso di mira dagli austriaci che vennero dispersi da una carica dei carabinieri a cavallo alla quale partecip\u00f2 anche il Re.\nFu in questa atmosfera di entusiasmi che il 2 maggio arriv\u00f2 la notizia che Pio IX il 29 aprile, con un'allocuzione, aveva ritirato il suo appoggio militare e politico alla causa italiana. Nonostante ci\u00f2 i soldati pontifici inviati non si ritirarono e rimasero a combattere come volontari, ma politicamente l\u2019idea neoguelfa di Vincenzo Gioberti che Carlo Alberto aveva abbracciato per giustificare la sua guerra, venne meno. N\u00e9 si sarebbe potuto realizzare il progetto di un\u2019Italia unita a guida pontificia. Il sovrano tuttavia non si scoraggi\u00f2 e continu\u00f2 l'avanzata verso Verona, alla cui periferia, il 6 maggio, un duro scontro con gli austriaci, la battaglia di Santa Lucia, gli precluse la possibilit\u00e0 di conquistare la piazzaforte.\nDue altri avvenimenti seguirono nei giorni successivi. Il 21 maggio il contingente di 14.000 uomini dell'esercito napoletano che si era messo in marcia contro l'Austria, ebbe ordine da Ferdinando II (che aveva seguito l'esempio Pio IX) di tornare in patria; e il 25 i rinforzi austriaci che avevano attraversato il Veneto raggiunsero a Verona. A Carlo Alberto, ambizioso ma di modeste capacit\u00e0 strategiche, non rimase che proseguire da solo la guerra. La battaglia di Goito e la resa di Peschiera (30 maggio) furono i suoi ultimi successi; poi, gli austriaci conquistarono Vicenza (10 giugno) disperdendo i volontari pontifici e, infine, ottennero sui piemontesi una vittoria decisiva nella battaglia di Custoza tra il 22 e il 27 luglio.\nL'8 giugno i milanesi e i lombardi avevano nel frattempo votato a stragrande maggioranza per l'annessione al Regno di Sardegna, cos\u00ec come avevano fatto il 24 maggio i cittadini del Ducato di Parma e Piacenza : . Ma le cose per Carlo Alberto andavano male: i soldati risentivano delle recente sconfitta e della fatica, ed erano affamati ed esausti, oltrech\u00e9 ormai ostili ideologicamente al conflitto. Un consiglio di guerra scelse, allora, l'ipotesi di chiedere una tregua all\u2019Austria.\nGli eventi di Milano e la tregua.\nLa sera del 27 luglio 1848 gli austriaci si resero disponibili alla tregua, ma solo se i piemontesi si fossero ritirati sulla sponda destra dell'Adda (a poco pi\u00f9 di 20\u00a0km a est di Milano) e avessero rinunciato sia alle fortezze, tra cui quella di Peschiera, sia ai ducati di Parma e Modena abbandonati dai loro monarchi. Carlo Alberto, in contrasto con il figlio Vittorio Emanuele sulla conduzione della guerra, esclam\u00f2 \u00abPiuttosto morire!\u00bb e si prepar\u00f2 a resistere sull'Oglio (cio\u00e8 almeno 25\u00a0km pi\u00f9 a est rispetto a quanto chiesto da Radetzky). Il re di Sardegna non voleva accettare l\u2019idea di perdere la Lombardia, con il grave pericolo per il Piemonte di un successo repubblicano a Milano e un conseguente soccorso della Francia ai lombardi.\nRifiutata la proposta austriaca, si giudic\u00f2 per\u00f2 l'Oglio troppo debole come linea difensiva e le truppe dovettero comunque ritirarsi sull'Adda. Qui alcune manovre dovute alla libera iniziativa di un generale portarono all'isolamento di una divisione e alla necessit\u00e0 di retrocedere ancora, verso Milano. Nei suoi pressi gli austriaci attaccarono i piemontesi il 4 agosto. Dopo una giornata di battaglia le truppe di Radetzky prevalsero e i piemontesi, il 6 agosto, si ritirarono nelle mura della citt\u00e0. Carlo Alberto, riparatosi a palazzo Brentani Greppi, tratt\u00f2 con gli austriaci la resa di Milano in cambio della possibilit\u00e0 di ritirarsi con l'esercito in Piemonte.\nIl giorno dopo i milanesi seppero dell'accordo e scoppi\u00f2 la loro indignazione. La folla protest\u00f2 di fronte a palazzo Brentani Greppi e quando il Re si affacci\u00f2 al balcone furono sparate alcune fucilate al suo indirizzo.\nAllora il secondogenito di Carlo Alberto, Ferdinando, e il generale Alfonso La Marmora portarono in salvo Carlo Alberto che, di notte, lasci\u00f2 Milano seguito dall'esercito.\nL'8 agosto, il generale Carlo Canera di Salasco torn\u00f2 a Milano e tratt\u00f2 con gli austriaci l'armistizio che poi prese il suo nome (Armistizio Salasco) e che fu firmato il 9. Carlo Alberto ratific\u00f2 l'armistizio nonostante il parere negativo di alcuni, fra cui Gioberti, che ritenevano auspicabile e probabile un aiuto della Francia. Quest'ultima, secondo il Re, cos\u00ec come aveva dichiarato l'ex ministro degli Esteri francese Alphonse de Lamartine, avrebbe aiutato esclusivamente i repubblicani.\nLa battaglia di Novara e l'abdicazione.\nDopo la sconfitta militare, che con l\u2019armistizio Salasco aveva sospeso la guerra almeno per sei settimane, Carlo Alberto fu oggetto di severe critiche, sia da parte dei politici che del popolo. Lo si invitava a lasciare l\u2019alto comando e a sostituire quei generali che avevano mancato nello spirito combattivo e nelle azioni. Ma il Re volle rimanere a capo dell\u2019esercito, restio a riconoscere le proprie manchevolezze e convinto che lo scoraggiante risultato della campagna militare in Lombardia era \u00abun segno dell\u2019ira divina per l\u2019empiet\u00e0 parlamentare e governativa verso gli ordini religiosi\u00bb. Carlo Alberto esoner\u00f2 tuttavia tre generali, ma non apr\u00ec alcuna inchiesta, n\u00e9 volle cambiare le modalit\u00e0 di reclutamento. Riabilit\u00f2 invece i gesuiti e stese la sua protezione sulle congregazioni religiose.\nMand\u00f2 anche alle stampe la sua versione della campagna militare e decise di rompere l'armistizio. Il 1\u00ba marzo, all'inaugurazione della legislatura, parl\u00f2 esplicitamente di guerra e la Camera gli rispose positivamente. Per la ripresa delle ostilit\u00e0 il Re si persuase a detenere il comando dell'esercito solo in modo formale e, amareggiando i generali piemontesi, scelse come comandante effettivo il generale polacco Wojciech Chrzanowski. L'8 marzo 1849 a Torino il consiglio dei ministri decise che la tregua sarebbe stata interrotta il 12. Per cui, secondo le clausole dell'armistizio che stabilivano un preavviso di otto giorni, la prima guerra d'indipendenza riprese il 20 marzo 1849.\nIl 22 Carlo Alberto giunse a Novara e il giorno dopo Radetzky attacc\u00f2 la citt\u00e0 da sud in superiorit\u00e0 numerica presso il borgo della Bicocca. Chrzanowski commise alcuni importanti errori tattici e, nonostante il valore dei piemontesi e dello stesso Carlo Alberto che si batt\u00e9 in prima linea con il figlio Ferdinando, la sconfitta nella battaglia di Novara fu disastrosa. Tornato in citt\u00e0, a palazzo Bellini, il Re dichiar\u00f2:\nLe condizioni poste dall'Austria furono durissime: occupazione della Lomellina e della fortezza di Alessandria, nonch\u00e9 consegna di tutti i patrioti lombardi che si erano battuti contro l'Austria. Carlo Alberto chiese allora al suo stato maggiore se fosse stata possibile un\u2019azione di sfondamento verso Alessandria. La risposta fu negativa: la sua incolumit\u00e0 era in pericolo, le truppe non rispondevano pi\u00f9 e molti soldati saccheggiavano le campagne del circondario.\nAlle 21,30 dello stesso 23 marzo, Carlo Alberto riun\u00ec l\u2019ultimo consiglio di guerra con i figli, Chrzanowski, i generali Alessandro e Carlo La Marmora, Giovanni Durando, Luigi Fecia di Cossato (che aveva trattato l'armistizio) e il ministro Carlo Cadorna. Dichiar\u00f2 che non poteva che abdicare e, ai tentativi di dissuasione, nella speranza che l'erede potesse ottenere condizioni migliori, concluse dicendo: \u00abLa mia decisione \u00e8 frutto di matura riflessione; da questo momento io non sono pi\u00f9 il re; il re \u00e8 Vittorio, mio figlio\u00bb.\nL'esilio (1849).\nIl figlio primogenito di Carlo Alberto, ormai re di Sardegna con il nome di Vittorio Emanuele II, si incontr\u00f2 il 24 marzo 1849 a Vignale con Radetzky e ottenne effettivamente delle clausole pi\u00f9 vantaggiose rispetto a quelle previste in un primo momento. Gli austriaci avrebbero occupato momentaneamente la Lomellina e solo una met\u00e0 della piazzaforte di Alessandria, per la cui servit\u00f9 nelle clausole di pace si parlava di \u201cpermesso\u201d e non di \u201cdiritto\u201d.\nIl viaggio verso il Portogallo.\nCarlo Alberto intanto aveva lasciato Novara a mezzanotte circa del 23 marzo 1849. La carrozza si diresse verso Orfengo (a met\u00e0 strada fra Novara e Vercelli) probabilmente senza una meta finale precisa, al solo scopo di lasciare l\u2019Italia. Ma dopo poco fu fermata a un posto di blocco austriaco. Carlo Alberto disse di essere il conte di Barge (titolo che realmente possedeva), colonnello dell'esercito piemontese. Il generale Georg Thurn Valsassina (1788-1866) volle interrogarlo e non si sa se lo riconobbe o meno. Fattolo riconoscere come conte di Barge da un bersagliere catturato (alla domanda \u00abpotete confermare che si tratta del conte di Barge?\u00bb il soldato rispose \u00ab\u00c8 il conte di Barge\u00bb), Carlo Alberto fu lasciato passare e prosegu\u00ec il suo viaggio verso sud-ovest.\nL'ex sovrano prosegu\u00ec per Moncalvo, Nizza Monferrato, Acqui, Savona, Ventimiglia e il Principato di Monaco, dove arriv\u00f2 il 26 marzo. A Nizza (all'epoca del Regno di Sardegna) gli fu consegnato un passaporto che gli avrebbe permesso di viaggiare senza problemi in Francia, Spagna e Portogallo. Da Antibes, in Francia, pur non citando la consorte, mand\u00f2 a Torino disposizioni riguardanti la famiglia. Il 1\u00ba aprile aveva raggiunto Bayonne, quasi sulla costa atlantica, e il 3 lo raggiunsero da Torino per fargli firmare l'atto legale di abdicazione.\nL'ex sovrano prosegu\u00ec per Torquemada, Valladolid, Leon, La Coru\u00f1a, dove arriv\u00f2 il 10 aprile e dove terminarono le strade rotabili. A cavallo, affrontando il maltempo, giunse a Lugo e il 15 aprile varc\u00f2 la frontiera con il Portogallo a Caminha. Da qui giunse a Viana do Castelo, P\u00f3voa de Varzim e, finalmente, il 19 aprile a Oporto. Da qui avrebbe voluto forse imbarcarsi per l'America, ma fu costretto a fermarsi perch\u00e9 era malato e il viaggio l'aveva troppo affaticato.\nGli ultimi tempi.\nAppena giunto nella citt\u00e0 portoghese, Carlo Alberto fu sistemato all\u2019Hotel do Peixe dove rimase per due settimane, durante le quali sue condizioni si aggravarono. Accett\u00f2 poi una nuova residenza da un privato in \"rua de Entre Quintas\", con vista sull'oceano. Qui il 3 maggio accolse Giacinto Provana di Collegno e Luigi Cibrario che gli trasmisero un saluto del governo piemontese. A loro disse: \nDurante quei giorni Carlo Alberto soffriva di deperimento progressivo, tosse, ascessi. Lo colpirono due infarti, ma i medici consideravano pi\u00f9 grave la situazione del fegato, per la quale l'ex sovrano si ostinava a mangiare pochissimo e a digiunare il venerd\u00ec. Leggeva le lettere e i giornali che arrivavano dall'Italia. Scriveva saltuariamente alla moglie, ma con calore e assiduit\u00e0 alla contessa di Robilant. Viet\u00f2 sia alla madre sia alla moglie e ai figli di fargli visita.\nNel mese di giugno il suo stato di salute peggior\u00f2 irrimediabilmente. Dal 3 luglio, assistito dal medico Alessandro Riberi che Vittorio Emanuele gli aveva inviato da Torino, non fu pi\u00f9 in grado di alzarsi ed era scosso da attacchi sempre pi\u00f9 frequenti di tosse. Trascorse la notte fra il 27 e il 28 luglio in grande agitazione. Durante la mattinata del 28 si sent\u00ec meglio ma poi le condizioni peggiorarono a causa di un terzo infarto. Il sacerdote portoghese don Antonio Peixoto, che lo assisteva spiritualmente, accorse e gli impart\u00ec l'estrema unzione. L'ex sovrano mormor\u00f2 in latino: \u00abIn manus tuas, Domine, commendo spiritum meum\u00bb (\u00abNelle tue mani, Signore, affido il mio spirito\u00bb). Si addorment\u00f2 con il crocifisso sul petto. Mor\u00ec alle 15,30 del 28 luglio 1849, a poco meno di 51 anni.\nIl corpo fu imbalsamato ed esposto nella cattedrale di Oporto. Il 3 settembre giunsero le navi \"Monzambano\" e \"Goito\" al comando di Eugenio di Savoia, cugino del defunto. Il 19 la salma fu trasportata a bordo del \"Monzambano\" che salp\u00f2 la sera stessa per Genova, dove giunse il 4 ottobre. I funerali, con grande partecipazione di popolo, si svolsero il 13 nel Duomo di Torino, celebrante l'arcivescovo di Chamb\u00e9ry Alexis Billiet assistito da cinque vescovi piemontesi. Il giorno dopo la salma venne tumulata solennemente nei sotterranei della Basilica di Superga, dove tuttora riposa.\nI soprannomi.\nCarlo Alberto ebbe diversi soprannomi, fra cui \"Italo Amleto\", assegnatogli da Giosu\u00e8 Carducci per il suo carattere cupo, conflittuale ed enigmatico. Ebbe anche l'appellativo di \"Re Tentenna\" ad opera di una satira di Domenico Carbone, perch\u00e9 oscill\u00f2 a lungo tra la firma dello Statuto e le idee del suo passato da reazionario.\nMatrimonio e discendenza.\nIl 30 settembre 1817 Carlo Alberto spos\u00f2 Maria Teresa d'Asburgo-Lorena, figlia del granduca Ferdinando III di Toscana e di Luisa Maria Amalia di Borbone-Napoli. Dal matrimonio di Carlo Alberto e Maria Teresa nacquero:\nOnorificenze.\nOnorificenze straniere.\nCarlo Alberto fu insignito di numerose onorificenze straniere. Queste quelle di cui si ha notizia da fonti attendibili:"}
{"id": "41509", "revid": "547034", "url": "https://it.wikipedia.org/wiki?curid=41509", "title": "Gian Giacomo Menon", "text": "Biografia.\nNato a Medea (Gorizia), allora nel Friuli austroungarico, Menon si \u00e8 laureato a Bologna in giurisprudenza e in filosofia; \u00e8 stato docente di storia e filosofia nei licei di Gorizia e di Udine (in quello del capoluogo friulano, il liceo classico Jacopo Stellini, ha insegnato ininterrottamente per trent'anni dal 1939-1940 al 1967-1968). Ha concluso la sua carriera scolastica nel 1977 all'istituto magistrale Caterina Percoto di Udine.\nNella sua vita ha scritto pi\u00f9 di 100.000 poesie, oltre un milione di versi, ma non ha pubblicato quasi niente. Dai suoi rapporti con gli ambienti futuristi nasce nel 1930 \"il nottivago\", che ottiene un lusinghiero giudizio dal padre fondatore del movimento Filippo Tommaso Marinetti. Insieme a Tullio Crali pubblica il manifesto \"Come diventammo futuristi\" e, con le scenografie dello stesso Crali, rappresenta al Teatro Petrarca di Gorizia \"Delitto azzurro\".\nNell'agosto del 1966 ha pubblicato alcune poesie sulla rivista \"La Fiera Letteraria\". Nel 1998 viene pubblicata la raccolta \"I binari del gallo\", a cura di Carlo Sgorlon e Maria Carminati (Campanotto, Udine).\nNel 2013 sono stati pubblicati altri due libri di e su di lui a cura di Cesare Sartori, suo ex allievo a Udine: \"Poesie inedite 1968-1969\" per \"Nino Aragno Editore\" di Torino e \"Qui per me ora blu - Una vita per la poesia (1910-2000)\" per i tipi di KappaVu di Udine (a quest'ultimo volume \u00e8 allegato un CD con la registrazione delle musiche che dieci compositori hanno scritto ispirandosi ai suoi versi).\nIl 19 dicembre 2017 il mitico stampatore Alberto Casiraghy di Osnago (Lecco), con la collaborazione in fase di composizione e rilegatura di Cesare Sartori e Cristina Privitera, ha pubblicato un \u00abpulcinoelefante\u00bb con alcuni versi di Gian Giacomo Menon e un disegno di Paolo Menon dal titolo \"non pi\u00f9 di un bisbiglio / nella pena dell'essere\". Ecco il testo ospitato nel libriccino (come sempre di 8 pagine e in 33 copie): \"\u00ab(\"\u2026) / \"coltivatore di ansie, / uomo solo / vado con bagagli di vento, / speranze di infanzia, / i segni lasciati sul cuore / dalla tua mano\u00bb\"\nNel 2018, sempre a cura di Cesare Sartori, di Gian Giacomo Menon \u00e8 uscito \"geologia di silenzi e altre poesie\" (Anterem, Verona, pp. 168, s.i.p.), un piccolo \u2018miracolo\u2019 editoriale perch\u00e9 frutto di un felice incontro tra, da un lato, l\u2019entusiasmo e l\u2019ammirazione dell\u2019editore Flavio Ermini, e, dall\u2019altro, la gratitudine e la riconoscenza, rimaste intatte in alcuni casi anche dopo pi\u00f9 di 60 anni, di ex allievi verso il loro indimenticabile maestro. Sparsi per il mondo e di generazioni diverse, sono stati 38 gli ex allievi di Menon che su invito del curatore hanno accettato di sottoscrivere una quota per coprire le spese di pubblicazione. I libro riunisce in un unico volume tre raccolte di poesie di Gian Giacomo Menon: \nMenon \u00e8 stato il poeta di riferimento dell'edizione 2014 del \"Festival itinerante internazionale poesia&amp;musica\", la pi\u00f9 importante manifestazione di poesia della regione Friuli-Venezia Giulia, un evento collegato a \"Corm\u00f2nslibri\". Di Gian Giacomo Menon e della sua poesia nel 2013 si \u00e8 parlato alla \"Stazione di Topol\u00f2-Postaja Topolova\", al \"Festival della filosofia\" di Grado (Gorizia) e alla \"Fiera delle parole\" di Padova. \nUn Fondo documentario a lui dedicato e contenente migliaia di inediti \u00e8 stato costituito nel 2012 alla biblioteca civica Vincenzo Joppi di Udine.\nLa poesia di Menon \u00e8 caratterizzata da una notevole libert\u00e0 espressiva, che sottrae le parole al vincolo della significazione corrente per farne strumento d'evocazione di quelli che Menon considera i suoi \"segnali di vita\": casualit\u00e0, nudit\u00e0, paura.\nLe liriche di Menon nella musica.\nIl compositore americano James Dashow nel 2000 ha composto \"Sul filo dei tramonti\", un lavoro per soprano, pianoforte e \"stereophonic electronic sounds\" da due liriche di Menon, lavoro poi riscritto nel 2004 per flauto, arpa e \"stereophonic electronic sounds\".\nCollegamenti esterni.\nSito ufficiale su \"giangiacomomenon.it\""}
{"id": "41510", "revid": "86654685", "url": "https://it.wikipedia.org/wiki?curid=41510", "title": "Anycast", "text": "In Internet, un indirizzo di tipo anycast \u00e8 un indirizzo IP che pu\u00f2 corrispondere a pi\u00f9 di un host sulla rete. Quando un pacchetto viene inviato ad un indirizzo anycast, la rete lo consegner\u00e0 ad \"uno qualsiasi\" tra quelli associati all'indirizzo, tipicamente al pi\u00f9 \"vicino\" o al \"migliore\".\nIl termine richiama anche le modalit\u00e0 di indirizzamento unicast, broadcast e multicast.\nQuesta tecnica viene utilizzata per distribuire il carico ed aumentare l'affidabilit\u00e0 di servizi essenziali per il funzionamento della rete, come il DNS.\nAnycast di solito \u00e8 implementato usando BGP, oppure OSPF se all'interno dello stesso AS, per annunciare lo stesso range di indirizzi IP da luoghi differenti su una rete TCP/IP. Questo porta ad avere pacchetti indirizzati ad indirizzi compresi in questo range che sono instradati al punto \"pi\u00f9 vicino\" sulla rete che ha l'indirizzo IP dato.\nNel passato, Anycast era adattato a protocolli connectionless (generalmente costruiti su UDP), piuttosto che a protocolli connection-oriented come TCP, che mantengono il loro stato. Oggi per\u00f2 Anycast \u00e8 abbastanza usato grazie all'uso del protocollo Cisco Express Forwarding (CEF) che permette di garantire la connessione in caso di protocolli stateful come TCP.\nUso di anycast per implementare DNS.\nAlcuni Internet root nameserver utilizzano la tecnica di indirizzamento anycast. Le macchine C, F, I, J, K, L e M sono presenti in pi\u00f9 luoghi ed in diversi continenti, usando annunci anycast per fornire un servizio decentralizzato. Come risultato si ha che la maggior parte dei root server fisici sono al di fuori degli Stati Uniti. L'RFC 3258 mostra come anycast \u00e8 usato per fornire servizi DNS autoritativi. Inoltre, il servizio DNS ricorsivo OpenDNS usa anycast per distribuire il carico sulla propria rete.\nAl fine di gestire la mole di query di reverse instradate verso i root server, \u00e8 stato implementato tramite anycast anche il progetto AS112."}
{"id": "41511", "revid": "1543377", "url": "https://it.wikipedia.org/wiki?curid=41511", "title": "Velocit\u00e0 radiale", "text": "La velocit\u00e0 radiale di un oggetto rispetto a un dato punto \u00e8 il tasso di variazione della distanza tra l'oggetto e il punto. La velocit\u00e0 radiale \u00e8 la componente radiale della velocit\u00e0 dell'oggetto, cio\u00e8 quella rivolta al punto, parallela al raggio che collega l'oggetto e il punto.\nLa velocit\u00e0 radiale di una stella o di altre sorgenti luminose distanti pu\u00f2 essere accuratamente misurata mediante uno spettro ad alta risoluzione confrontando la lunghezza d'onda delle linee spettrali degli elementi chimici dell'oggetto con le linee spettrali degli stessi elementi presi in un laboratorio.\nInfatti la luce di un oggetto o di una stella sar\u00e0 soggetta all'effetto Doppler, cos\u00ec la lunghezza d'onda della luce aumenter\u00e0 a causa dell'allontanamento dall'oggetto (redshift o spostamento verso il rosso), e decrementer\u00e0 nel caso dell'avvicinamento all'oggetto (blueshift o spostamento verso il blu).\nIn molte stelle binarie i moti orbitali di solito causano una variazione nella velocit\u00e0 radiale di diversi chilometri al secondo. Nel momento in cui lo spettro di queste stelle varia a causa dell'effetto Doppler, queste vengono chiamate binarie spettroscopiche. Lo studio della velocit\u00e0 radiale pu\u00f2 essere utilizzato per stimare le masse delle stelle, e alcuni elementi orbitali, come l'eccentricit\u00e0 e il semiasse maggiore. Lo stesso metodo viene utilizzato anche per individuare la presenza di pianeti che orbitano attorno alle stelle."}
{"id": "41512", "revid": "466539", "url": "https://it.wikipedia.org/wiki?curid=41512", "title": "Massimo d'Azeglio", "text": "Biografia.\nFamiglia e infanzia.\nMassimo Taparelli, Marchese D'Azeglio nacque a Torino, in via del teatro d'Angennes, l'attuale via Principe Amedeo, dalla nobile famiglia Taparelli di Lagnasco, nell'attuale provincia di Cuneo (la famiglia era imparentata con i Balbo, tra cui si ricordano Prospero e Cesare), gi\u00e0 discendente dei pi\u00f9 antichi marchesi di Ponzone, feudatari del vercellese e viveronese.\nFiglio del marchese Cesare Taparelli d'Azeglio, noto esponente della Restaurazione sabauda e del cattolicesimo subalpino, e di Cristina Morozzo di Bianz\u00e8 (5 novembre 1770 - 22 febbraio 1838), fu tenuto a battesimo da monsignor Giuseppe Morozzo, che sarebbe poi diventato cardinale. I genitori vissero dapprima nel Castello di Azeglio (da cui il nome del marchesato), vicino al Lago di Viverone, ma tutti i loro figli nacquero a Torino.\nDei suoi fratelli pi\u00f9 noti alla storia si ricordano Luigi, che sar\u00e0 presbitero gesuita e cofondatore de \"La Civilt\u00e0 Cattolica\", e Roberto, che diventer\u00e0 politico liberale come Massimo, promotore della campagna di emancipazione delle minoranze religiose del Piemonte (giudei e valdesi).\nGli altri cinque fratelli di Massimo morirono prematuramente: Giuseppe Luigi, appena nato nel 1796, Melania a soli 10 anni di etisia (10 luglio 1797 - 15 agosto 1807), Metilde ventiduenne (24 novembre 1791 - 12 agosto 1813) ed Enrico a 30 anni (24 novembre 1794 - 2 settembre 1824); un altro fratello, il primogenito Roberto, nacque morto nel 1789.\nPer via dell'occupazione napoleonica, Massimo da bambino (con la famiglia) fu costretto a vivere per qualche anno a Firenze, dove la domenica mattina si recava in casa della contessa d'Albany per recitarle i versi che lei gli faceva imparare durante la settimana e dove conobbe Vittorio Alfieri, amante della contessa e caro amico del padre. D'Azeglio stesso racconta un episodio curioso: quando aveva quattro anni Alfieri lo condusse nello studio del pittore Fran\u00e7ois-Xavier Fabre, che us\u00f2 il piccolo come modello per il Ges\u00f9 Bambino della \"Sacra Famiglia\" a cui stava lavorando in quel momento. L'opera and\u00f2 poi ad ornare una chiesa di Montpellier. A Firenze ricevette un'educazione severa: in casa i genitori gli imposero un forte senso del dovere e studi\u00f2 presso le Scuole Pie di Via Larga.\nL'attivit\u00e0 artistica e letteraria.\nAlla fine del 1810, i Taparelli tornarono a Torino, dove Massimo frequent\u00f2 filosofia all'Universit\u00e0, \u00abche cominciai all'et\u00e0 di circa tredici anni\u00bb. Il giovane non aveva grande amore per lo studio: segu\u00ec i corsi per dovere ma senza brillare, in un'indole vivace e gaudente che caratterizz\u00f2 la sua giovinezza, riavvicinandolo all'austerit\u00e0 dell'educazione ricevuta solo in epoca pi\u00f9 tarda. Il padre, intanto, forgiava nei figli uno spirito forte e pronto per le asperit\u00e0 della vita: \u00abNostro padre voleva vederci diventar uomini, anche fisicamente parlando\u00bb. Fu cos\u00ec che li inizi\u00f2 al fioretto, al nuoto e all'equitazione, e presto li condusse a fare lunghe escursioni nei boschi simulando situazioni militari.\nCaduto Napoleone nel 1814, gli austriaci rientrarono in citt\u00e0 tra il giubilo generale. Per papa Pio VII era possibile tornare a Roma, \u00abed il re volle che gli giungesse quanto pi\u00f9 presto si potesse un \"mi rallegro\" del capo della Casa di Savoia, nella quale era tradizionale lo sfottimento del papa. La scelta dell'inviato cadde sulla persona di mio padre; ed era certo impossibile trovare un pi\u00f9 vero rappresentante del principio politico come della fede religiosa dei due principi\u00bb. Massimo accompagn\u00f2 il padre a Roma, dove entr\u00f2 in contatto con molti scultori e pittori del tempo: Canova, Thorvaldsen, Rauch, Camuccini, Landi, tanto per fare qualche nome. Oltre ad approfondire quello che rimarr\u00e0 il principale interesse culturale della propria vita, quello della pittura, si appassion\u00f2 anche alla musica e alla poesia, conoscendo di persona il commediografo Gherardo de Rossi e il librettista Jacopo Ferretti.\nEntr\u00f2 quindi come allievo ufficiale militare sottotenente di Cavalleria (Reggimento \"Reale Piemonte\"), sulle orme del padre. Tuttavia, dopo qualche mese, abbandon\u00f2 la carriera militare per dissensi nei confronti della classe aristocratica, ed entr\u00f2 nella semplice fanteria (Guardia provinciale) con mansioni di segretariato, presso l'ambasciata sarda di Roma.\nRientrato a Torino presso la famiglia, cambi\u00f2 d'un tratto stile di vita, abbandonando i bagordi e dedicandosi interamente allo studio, continuando a dare la precedenza alla pittura, tanto che dormiva \u00abin mezzo ai colori, agli oli, le vernici\u00bb. Il mutamento fu tuttavia troppo drastico; la salute di d'Azeglio ne risent\u00ec, conducendolo a una sorta di esaurimento nervoso. Costretto a un periodo di riposo, cominci\u00f2 presto a sentire nostalgia dell'ambiente romano, dove sognava di poter riprendere il proprio apprendistato artistico. I genitori acconsentirono allo spostamento, nella speranza di assistere a un miglioramento del figlio, e fu cos\u00ec che la madre, pur cagionevole di salute, si trasfer\u00ec con lui e con il fratello Enrico a Roma.\nI tre dimorarono inizialmente in piazza Colonna. D'Azeglio approfond\u00ec gli studi di disegno, ma anche quelli letterari e musicali. Scrisse un poema cavalleresco in ottave, due opere teatrali e alcune poesie (odi e sonetti) patriottiche. Il fratello Enrico abbandon\u00f2 presto Roma per recarsi a Napoli, dove si ammal\u00f2 gravemente. La madre, molto preoccupata, invi\u00f2 Massimo nella citt\u00e0 partenopea. Enrico si riprese pi\u00f9 facilmente e pi\u00f9 in fretta del previsto, assistito da un marchese di Macerata amante delle arti e della musica, Domenico Ricci, che Massimo conobbe nell'occasione, senza pi\u00f9 averne notizie fino a quando, nel 1852, il figlio Matteo Ricci chiese la mano di Alessandrina, la sua unica figlia. Ritornati a Roma, i fratelli d'Azeglio si stabilirono con la madre in una piccola casa di Castel Gandolfo.\nD'Azeglio continu\u00f2 la propria attivit\u00e0 di pittore e letterato, alternandosi tra i salotti intellettuali di Roma, Firenze e Milano, dove conobbe Giulia, la figlia primogenita di Alessandro Manzoni, sposandola nel maggio del 1831 ma rimanendone presto vedovo, nel 1834, l'anno successivo alla nascita di Alessandra, la loro unica figlia.\nNel 1828-1829 soggiorn\u00f2 per un certo periodo a Sant'Ambrogio di Torino per dipingere le tavole del libro \"La Sacra di San Michele illustrata e descritta\" che pubblic\u00f2 a Torino nel 1829. A Milano giunse due anni pi\u00f9 tardi, dopo la morte del padre. Nella citt\u00e0 meneghina riscosse grande successo come pittore. Spieg\u00f2 nei \"Miei ricordi\" come Milano fosse allora culturalmente e artisticamente molto pi\u00f9 vivace di Torino. Il clima ambrosiano si confaceva assai meglio al suo spirito libero: vi trovava \u00abun non so che di abbondante, di ricco, di vivace, di attivo, che metteva buon umore a vederlo\u00bb. In questo contesto di fioritura delle arti present\u00f2 quindi tre dipinti all'Esposizione di Brera, un paesaggio e due soggetti storico-patriottici (\"La disfida di Barletta\" e \"La battaglia di Legnano\"). Il primo fu acquistato dall'arciduca Ranieri, vicer\u00e9 austriaco, mentre le altre due tele finirono nella prestigiosa collezione del patrizio Alfonso Porro Schiavinati.\nSi ciment\u00f2 anche come scrittore; in linea con la temperie romantica, a cui si era mostrato fedele gi\u00e0 nei quadri, scrisse il romanzo storico \"Ettore Fieramosca\" (1833) ispirandosi quindi anche in letteratura al famoso protagonista della disfida barlettana. Nel 1834 fu tra i primi frequentatori della casa di Clara e Andrea Maffei in via Tre Monasteri, nel primo embrione del salotto che avrebbe animato i successivi decenni della vita artistica e politica milanese. Il 24 agosto 1835 spos\u00f2 in seconde nozze Luisa Maumary, vedova del proprio zio Enrico Blondel, che era fratello di Enrichetta, prima moglie di Manzoni.\nTorn\u00f2 poi a Torino, dove cominci\u00f2 a interessarsi di politica attraverso il re Carlo Alberto, con approccio liberale moderato.\nGli anni della maturit\u00e0: le operazioni militari e l'ingresso in politica.\nAl settembre 1838 risale il primo soggiorno fiorentino, dove si rec\u00f2 per raccogliere il materiale necessario alla stesura del secondo romanzo storico, \"Niccol\u00f2 de' Lapi\". Nella citt\u00e0 toscana, che d'Azeglio am\u00f2 fin dall'inizio, entr\u00f2 in contatto con gli intellettuali liberali del Gabinetto Vieusseux, in particolare con il suo fondatore, Gian Pietro Vieusseux, e con Gino Capponi. Lasci\u00f2 quindi Firenze per Milano, ma vi torn\u00f2 nel 1840 per un secondo breve soggiorno. Durante tale soggiorno si rec\u00f2 prima a Gavinana, paese ove era stato ucciso Francesco Ferrucci nella battaglia del 1530, e poi a San Marcello Pistoiese, ove am\u00f2 ascoltare la dizione di una certa Rosa, contadina nel podere Partitoio (peraltro analfabeta), dizione che defin\u00ec \u00abla parlata pi\u00f9 pura e raffinata d'Italia\u00bb, per dimostrare come, allora, nella montagna pistoiese si parlasse la vera lingua italiana, senza alcuna influenza dialettale. A San Marcello d'Azeglio soggiorn\u00f2 alla Locanda La Posta situata sulla strada granducale, adesso via Roma.\nNel 1838, a Firenze, conobbe il marchese Carlo Luigi Torrigiani, cui sar\u00e0 legato da fraterna amicizia e da ideali patriottici. Torrigiani lo introdusse alla frequentazione di casa Targioni, composta dal naturalista Antonio, dalla moglie Fanny, di leopardiana memoria, e dalle loro tre figlie. Strinse un'amicizia particolarmente intensa con la pi\u00f9 giovane, Teresa Targioni Tozzetti, come testimonia il ricco carteggio che ci \u00e8 pervenuto.\nNell'estate del 1840 d'Azeglio soggiorn\u00f2 a Seravezza per ultimare in tranquillit\u00e0 gli ultimi capitoli della sua opera \"Niccol\u00f2 de' Lapi, ovvero i Palleschi e i Piagnoni,\" e per raccogliere testimonianze sulla tradizione popolare secondo cui molte famiglie di nobili si erano trasferite in Versilia dopo la caduta di Siena del 1555. In ricordo della sua permanenza a Seravezza, nel Novecento la citt\u00e0 gli dedic\u00f2 una via ed una lapide presso la casa dove visse.\nSincero patriota italiano, cosciente delle grandi differenze tra i vari regni italiani, deciso a rispettare i sovrani legittimi, fu contrario ad un'unificazione a sola guida piemontese ed auspicava la creazione di una confederazione di stati sul modello dell'unit\u00e0 tedesca. Fu duramente attaccato per questo dai mazziniani (in quanto essi ritenevano l'assetto federalistico estremamente dannoso, sia perch\u00e9 esponeva l'Italia al fuoco della politica straniera sia a causa del particolarismo che sarebbe perdurato) e definito da Cavour suo \"empio rivale\" (in seguito, quest'ultimo lo costrinse a dimettersi).\nDopo un viaggio in Romagna, avvenuto nel settembre 1845 con l'intento di raccogliere il consenso dei liberali sulla figura di Carlo Alberto per ottenere l'indipendenza italiana, scrisse \"Degli ultimi casi di Romagna\", in cui critica un'insurrezione che era stata tentata a Rimini.\nNel 1848, il colonnello d'Azeglio fu in prima linea nelle operazioni militari che coinvolsero il settentrione orientale della penisola. Si distinse come capo della difesa di Vicenza, in una missione militare condotta con grande coraggio. Il 10 giugno, ripiegando da Monte Berico, ridotto con una manciata di uomini e munizioni a fronte di un esercito austriaco molto pi\u00f9 equipaggiato, fu ferito al ginocchio destro. Si diresse in seguito verso Ferrara, sofferente e col timore di essere arrestato e quindi confinato, con ogni probabilit\u00e0, in Moravia. Assistito dal Cardinal Legato Luigi Ciacchi, rimase a Ferrara due settimane, prima di recarsi a Bologna, dove soggiorn\u00f2 per tutto il mese di luglio. \nIl 26 giugno, intanto, era stato eletto a deputato del Parlamento Subalpino, per il collegio di Strambino. Ad agosto era a Firenze, presso villa La Scal\u00e8re. Nonostante fosse ancora convalescente, si impegn\u00f2 attivamente alla diffusione delle proprie idee scrivendo articoli per \"La Patria\". Verso la fine di novembre part\u00ec per rientrare a Torino, con l'intenzione di partecipare ai lavori del Parlamento. Durante il tragitto fu costretto a fermarsi diversi giorni a Genova, colpito da un attacco di febbre. Il 10 dicembre ricevette una chiamata ufficiale del Re, che voleva affidargli la Presidenza del Consiglio del Regno di Sardegna, ma d'Azeglio declin\u00f2 l'incarico durante l'udienza regale del 14. Al suo posto fu Vincenzo Gioberti ad assumere l'incarico.\nA Torino diede alle stampe \"Timori e Speranze\", \"pamphlet\" antirepubblicano composto durante la permanenza a villa La Scal\u00e8re. L'opera, rifiutata dall'editore Le Monnier, fu pubblicata dai librai locali Gianini e Fiore, a cui d'Azeglio affid\u00f2 anche l'opuscolo \"Ai suoi elettori\", scritto dopo aver considerato la necessit\u00e0 di candidarsi per la nuova legislatura. \"Ai suoi elettori\" colp\u00ec per la sincerit\u00e0 e la purezza d'intenti, ed aveva tutti i crismi per essere considerato un capolavoro di letteratura politica, se \u00e8 vero che fu definito \u00abci\u00f2 che di pi\u00f9 perfetto \u00e8 uscito dalla piuma di d'Azeglio\u00bb. Il risultato, per\u00f2, fu diverso, perch\u00e9 venne rieletto Vincenzo Gioberti.\nD'Azeglio decise allora di abbandonare la citt\u00e0, e gi\u00e0 a fine gennaio prese la volta di Genova, sostandovi una decina di giorni. Prosegu\u00ec verso la Toscana, giungendo a Pisa, ospite della famiglia Giorgini, con l'intenzione di continuare fino a Firenze per riprendere la figlia, che studiava nella citt\u00e0 retta dal governo Guerrazzi. Nei medesimi giorni il granduca Leopoldo II era stato costretto alla fuga, mentre Guerrazzi, memore degli articoli azegliani apparsi su \"La patria\" e dell'ancor fresca invettiva antirepubblicana di \"Timori e Speranze\", dispose l'arresto del d'Azeglio. Questi riusc\u00ec per\u00f2 a mettersi in salvo, grazie ad un avvertimento segreto che l'amico Marco Tabarrini gli fece pervenire, e ripar\u00f2 a Sarzana.\nPresidente del Consiglio.\nRaggiunse quindi La Spezia, in uno stato di profondo rammarico per l'evolversi della situazione italiana e ancora sofferente al ginocchio destro. Il 23 marzo ci fu la disfatta di Novara, che gett\u00f2 il d'Azeglio in uno sconforto ancora maggiore, addolorato inoltre dalla morte del diciottenne Ferdinando Balbo \u2013 il fratello di Prospero \u2013 a cui era legato da sincera amicizia. Inviperito contro gli esponenti della Giovine Italia, contro la Camera e contro lo stesso Carlo Alberto, pens\u00f2 di ritirarsi a vita privata e ritorn\u00f2 a Sarzana, ma il 25 aprile ricevette la chiamata del nuovo re, Vittorio Emanuele II, e gli fu nuovamente proposta la presidenza del Consiglio. Fece di tutto per rifiutare, conscio di dover assumere le redini in un momento estremamente difficile, ma dovette piegarsi alla volont\u00e0 del sovrano quando questi, il 6 maggio, firm\u00f2 il decreto di nomina del nuovo Primo Ministro.\nDivenne Primo Ministro del Regno di Sardegna dal 1849 al 1852, costituendo quindi il cosiddetto Governo d'Azeglio I, in uno dei momenti pi\u00f9 drammatici della storia del Paese, al termine della Prima guerra d'Indipendenza. Nei primi mesi si adoper\u00f2 per concludere la pace con l'Austria, lavorando assieme al Re ai celebri proclami di Moncalieri, la cui ratifica definitiva avvenne con quello del 20 novembre. Emanuele d'Azeglio, nipote dello statista, ricord\u00f2 in seguito che \u00ab[D'Azeglio aveva] consigliato al Re d'atterrare i Titani; egli lo considerava come il fatto pi\u00f9 importante\u00bb della sua vita politica, \u00abed il pi\u00f9 segnalato servizio che aveva reso alla Dinastia ed al Paese\u00bb.\nL'anno successivo d'Azeglio si dimostr\u00f2 favorevole alle famose leggi Siccardi, che abolirono i privilegi del clero e attirarono sul Gabinetto le pronte risposte della Chiesa, incarnatesi con particolare veemenza negli articoli del sacerdote sanremese Giacomo Margotti e nell'intransigenza dell'arcivescovo di Torino Luigi Fransoni, che arriv\u00f2 a negare, in punto di morte, i sacramenti al ministro dell'Agricoltura Santarosa, che aveva votato le leggi lesive dei diritti della Chiesa. In sostituzione del Santarosa, d'Azeglio fece il nome di Cavour, a cui era legato da amicizia dai tempi in cui il conte aveva fondato \"Il Risorgimento\". Nonostante le reticenze di Vittorio Emanuele, Camillo Benso fu nominato ministro con un decreto dell'11 novembre.\nLa vita politica, per\u00f2, non piaceva a d'Azeglio, il quale rimpiangeva i tempi della giovinezza, delle conversazioni nei salotti e, soprattutto, del libero esercizio della pittura. Il carteggio con Teresa Targioni, nel suo stile confidenziale, \u00e8 ancora una volta rivelatore degli stati d'animo del presidente del Consiglio.\nNella seduta parlamentare del 12 febbraio 1851 d'Azeglio pronunci\u00f2 un discorso politico in cui esprimeva la propria concezione della carica che era stato chiamato a ricoprire, facendo risaltare l'importanza della rettitudine e della gentilezza, ritenute come qualit\u00e0 somme per chi voglia condurre una politica di giustizia. Gino Capponi lod\u00f2 la relazione, mentre il Bersezio si spinse fino a definire le parole espresse come le pi\u00f9 nobili \u00abche si udissero mai pronunziare da un ministro degli esteri in Parlamento\u00bb.\nNell'estate del 1851, approfittando di un momento di relativa quiete, ebbe la possibilit\u00e0 di rinfrancarsi con una vacanza nell'amata riviera ligure. Verso la met\u00e0 di luglio raggiunse quindi villa Oneto, a Sestri Ponente. Tornato a Torino, dopo altri mesi di calma, il Gabinetto si trov\u00f2 a dover fronteggiare una situazione molto delicata. Cavour stava prendendo in mano le redini del Governo, e aveva cominciato ad avvicinarsi al centrosinistra, sostenendo la candidatura di Urbano Rattazzi, avversario del d'Azeglio, alla presidenza della Camera. Quando Rattazzi fu eletto nonostante l'assoluta opposizione del Primo Ministro, la legislatura piomb\u00f2 nella crisi pi\u00f9 nera.\nNon vedendo via d'uscita, d'Azeglio si dimise il 12 maggio 1852, ma Vittorio Emanuele II volle rinnovargli la fiducia e 4 giorni dopo destitu\u00ec il Consiglio, rimettendo in carica d'Azeglio, che ricompose il Gabinetto in cinque giorni, estromettendo Cavour, Farini e Galvagno, e facendoli sostituire da Cibrario, Boncompagni e La Marmora. Rieletto quindi Primo Ministro, visse per pochi mesi l'avventura del Governo d'Azeglio II, dal 21 maggio fino al 4 novembre 1852. Cos\u00ec, colui che sperava di ritornare a dipingere e di abbandonare il guazzabuglio politico, si ritrovava pienamente impelagato in una nuova e difficile temperie governativa. \u00abPer quanto la salute e la testa non mi reggano, ho per\u00f2 ubbidito onde non aver mai a rimproverami d'essermi rifiutato quando il paese era in pericolo\u00bb.\nLa seconda legislatura cominci\u00f2 con le inaspettate manifestazioni di calore e vicinanza giunte dall'Inghilterra, dove il conte di Malmesbury, Ministro degli Esteri, elogi\u00f2 d'Azeglio durante una seduta della Camera dei Lord, mentre Lord Palmerston e Disraeli parlarono in favore del primo ministro piemontese alla Camera dei Comuni. Palmerston arriv\u00f2 addirittura a definire la Costituzione sarda come un modello che tutte le nazioni d'Europa avrebbero dovuto imitare.\nTornata l'estate, d'Azeglio scelse ancora la costa ligure, soggiornando a Cornigliano. In questa stessa localit\u00e0, il 16 settembre Alessandrina, la sua unica figlia, si un\u00ec in matrimonio con il marchese Matteo Ricci, in una cerimonia a cui fecero da testimoni Alessandro Manzoni (nonno materno dello sposo) e Emanuele d'Azeglio. L'autore dei \"Promessi Sposi\" conserv\u00f2 una viva emozione di quella giornata, felicitandosi con Teresa Borri, sua seconda moglie, per il partito della nipote, che \u00abnon poteva essere pi\u00f9 fortunata\u00bb. Anche Massimo approvava con gioia l'unione, una sorta di toccasana capace di alleviare in parte il peso della carica pubblica, nonostante la separazione dolorosa dalla figlia: \u00abquesto matrimonio di Rina, cos\u00ec conveniente per tutt'i versi, mi fa proprio l'effetto di un compenso o di un riposo, che ha voluto accordarmi la Provvidenza [...] Anche a Rina, poverina, rincresce separarsi da me (perdoni la fatuit\u00e0). Ma la vita \u00e8 prosa e non romanzo, e bisogna spesso, anzi sempre, sagrificare l'amor che vi contenta all'amor che vi affligge, che \u00e8 il solo vero e il solo utile\u00bb, scrisse il 18 settembre alla marchesa Marianna Trivulzio Rinuccini, con il consueto fiducioso abbandono nella fede cristiana.\nEra solo un lampo, la crisi governativa andava nuovamente acuendosi e il Re protestava vivacemente contro le decisioni della Camera, che aveva approvato in una seduta di fine luglio la legge sul matrimonio civile, creando una nuova rottura nei rapporti con lo Stato Pontificio. D'altra parte, lo stesso d'Azeglio, sempre sofferente per la ferita alla gamba rimediata nella ritirata di Monte Berico ed esausto per il prolungarsi di un ruolo vissuto sin dall'inizio come puro sacrificio, non vedeva \u00abl'ora di mutar mestiere\u00bb. Il 22 ottobre prese la decisione definitiva: recatosi a Stupinigi, rimise il proprio mandato nelle mani del Re, proponendo Cavour come successore.\nDopo la Presidenza: un rinnovato impegno politico.\nTornato ad essere \u00abun semplice mortale\u00bb, promise sostegno al suo successore, aspirando soprattutto a tornare ad una vita lontana dai veleni della politica e dedita alla sua vera grande passione: la pittura. Nell'autunno del 1852 veniva a sapere dalla moglie Luisa che erano stati ritrovati album e studi di quadri accantonati parecchi anni prima. D'Azeglio chiese con insistenza di riaverli, rivolgendosi anche a quanti ricordava di averne prestati. Poich\u00e9 il nipote Emanuele si trovava in Regno Unito, gli chiese di ottenere per lui commissioni artistiche, e lo scopo non tard\u00f2 a realizzarsi. D'Azeglio si rec\u00f2 oltre la Manica per i numerosi lavori che gli erano stati offerti, desideroso di ringraziare inoltre quegli uomini politici che lo avevano sostenuto negli anni trascorsi alla Presidenza del Consiglio. A Londra fu ricevuto dalla regina Vittoria e da Alberto, che lo invitarono a pranzo a corte.\nRifiut\u00f2 inoltre tutte le onorificenze di cui voleva insignirlo il sovrano (tra queste, la nomina a generale e quella a cavaliere dell'ordine supremo dell'Annunziata). Tuttavia, pur volendo ritirarsi dalla cosa pubblica, continuava, per necessit\u00e0 e per amor di patria, a seguire da vicino l'evolversi della situazione politica: Cavour lo teneva in grande considerazione e si avvaleva costantemente del suo aiuto. Quando, nel dicembre 1854, il Piemonte guadagn\u00f2 rilevanza internazionale aderendo all'alleanza con Francia e Inghilterra inviando un proprio contingente in Crimea \u2013 in risposta alle sollecitazioni delle due grandi potenze europee \u2013, d'Azeglio si schier\u00f2 tra i sostenitori dell'intervento. Il panorama politico era diviso sulla questione, tanto che il Ministro degli Esteri da Bormida si dimise protestando contro la decisione del governo, ma Cavour, favorevole all'alleanza, riusc\u00ec con la consueta abilit\u00e0 a prevalere, proponendo a d'Azeglio un nuovo mandato alla Presidenza del Consiglio. D'Azeglio rifiut\u00f2 l'offerta, ma sostenne Cavour nei propri obiettivi politici, conscio anch'egli dell'importanza decisiva di un futuro apporto francese e inglese per la causa risorgimentale.\nL'alleanza fu votata il 10 febbraio alla Camera e il 3 marzo al Senato. Una lettera a Teresa Targioni del 25 gennaio, al pari di quanto scrisse un mese pi\u00f9 tardi, certificano come d'Azeglio non avesse lesinato energie per giungere a questo risultato. Nello stesso periodo il clima politico viveva una situazione infuocata anche per l'approvazione della legge sui conventi, che prevedeva la soppressione delle corporazioni religiose. La reazione veemente del cardinale segretario di Stato Giacomo Antonelli chiamava in causa anche d'Azeglio; questi replic\u00f2 stizzito con l'articolo \"Il Governo di Piemonte e la Corte di Roma\", apparso su \"L'Opinione\" il 16 febbraio.\nL'intervento in Crimea e la legge sui conventi erano per d'Azeglio due decisioni obbligate, anche se non se ne rallegrava: la guerra voleva pur sempre dire morti e lutti, e neppure la legge lo entusiasmava, \u00abmal fatta e inopportuna e, secondo me, poco liberale. Ma anche questa \u00e8 quasi una necessit\u00e0 farla passare\u00bb.\nIntanto, una nuova estate chiamava una nuova villeggiatura, e il riposo veniva come sempre accolto con gioia. Quell'anno d'Azeglio stim\u00f2 prudente rinunciare al previsto soggiorno toscano, visto che nella zona impazzava il colera, scatenatosi l'anno precedente e ancora molto pericoloso. Scelse quindi di trascorrere un periodo alla Certosa di Pesio, \u00aba 3 ore da Cuneo ne' monti\u00bb. Pochi giorni dopo il suo arrivo nella localit\u00e0 rimase vittima di un incidente che avrebbe potuto rivelarsi fatale. Un diciottenne, volendo travestirsi da fantasma, pens\u00f2 bene di mettersi al collo \u00abun recipiente d'acquavite e sale accesi\u00bb, facendo prendere fuoco al lenzuolo che aveva indossato. Per salvare il giovane, d'Azeglio si ustion\u00f2 il volto, ma i danni non furono gravi e dopo qualche settimana i segni dell'incidente scomparvero.\nIn settembre Cavour volle che d'Azeglio si unisse a lui e al sovrano per il viaggio diplomatico in Francia, dove la delegazione doveva incontrare Napoleone III. La trasferta fu rinviata di due mesi a causa di un infortunio di caccia che aveva fatto temere per la vita di Vittorio Emanuele. Scampato il pericolo, a fine novembre i tre partirono alla volta di Parigi. Incontratisi a Lione, raggiunsero la grande citt\u00e0 il 23, accolti calorosamente dall'imperatore e dalla consorte Eugenia. Napoleone rifer\u00ec di avere a cuore la causa italiana. Il viaggio, estremamente faticoso, prosegu\u00ec per l'Inghilterra, salutato da entusiasmi ancora maggiori, e ripass\u00f2 da Parigi, finch\u00e9 a dicembre d'Azeglio ritrov\u00f2 Torino, distrutto e reduce da un forte mal di denti che l'aveva trattenuto pi\u00f9 del previsto in Francia, sottoposto alle cure del dottor Evans, il dentista americano dell'imperatore.\nMassimo era stato l'ultimo a lasciare le terre di Napoleone, e prima di partire Cavour gli aveva affidato una commissione che gli era stata espressamente richiesta dall'imperatore. Questi, infatti, aveva incaricato il conte di scrivere confidenzialmente a Walewski \u00abce que vous croyez que je puisse faire pour le Pi\u00e9mont et l'Italie\u00bb (\"ci\u00f2 che credete io possa fare per il Piemonte e per l'Italia\"), e il capo del governo aveva girato l'onere a d'Azeglio - il cui discorso regale di Londra aveva avuto grande successo -, molto abile in questo tipo di compiti e ottimo conoscitore della realt\u00e0 piemontese.\nD'Azeglio attese alla stesura (in francese) del documento con la massima cura e il massimo impegno, lavorandovi a dicembre e gennaio. Per quanto Cavour ne seguisse l'articolarsi con ammirazione e prodigalit\u00e0 di complimenti, si rese presto conto che lo scritto era eccessivamente curato e manifestamente troppo lungo. In pi\u00f9, mancavano conclusioni precise e pratiche. Pertanto il Presidente del Consiglio prefer\u00ec sostituirlo con uno proprio.\nLe nuove sfide.\nGli anni passavano e d'Azeglio, che non era pi\u00f9 rivestito di alcun incarico politico, propendeva per una vita sempre pi\u00f9 ritirata dalla cosa pubblica, pur continuando a parteciparvi con emozione e interesse. L'estate del 1856 lo vide pi\u00f9 libero e con maggior tempo a disposizione, sicch\u00e9 riusc\u00ec a soggiornare nell'amata Firenze e a rivedervi i numerosi amici che vi abitavano.\nIntanto, era nata a Torino una rivista, il \"Cronista\", a cui d'Azeglio cominci\u00f2 a inviare con cadenza regolare i suoi \"Racconti, leggende, ricordi della Vita italiana\", dove ricordava eventi e personaggi a cui era stato legato, abbozzando gi\u00e0 un proposito autobiografico che trov\u00f2 sbocchi ben pi\u00f9 importanti negli anni seguenti.\nFu proprio sulle pagine del \"Cronista\" che d'Azeglio fece apparire in ottobre un commosso ricordo dell'amico Giacinto Provana di Collegno, scomparso il mese prima. Con lui aveva perso \u00abil solo amico nel quale avessi fiducia assoluta, ed al qual potessi domandare un consiglio ne' casi difficili\u00bb.\nSempre nell'estate del 1856 cominci\u00f2 la costruzione di una villa a Cannero, sul lago Maggiore, dove poter trascorrere periodi di tranquillit\u00e0 lontano dalla vita cittadina. Gi\u00e0 in primavera aveva comprato un vasto appezzamento di terreno, cosicch\u00e9 pochi mesi dopo iniziarono i lavori. L'edificio, composto da due piani, fu definito una \u00abCartagine sorgente\u00bb, un luogo, come scrisse al nipote Emanuele, \u00abdove al caso possa da un giorno all'altro trovar ricetto, se un motivo qualunque m'obbligasse a dar un calcio alle grandezze umane\u00bb.\nQuanto fosse rest\u00eco ad addossarsi nuove responsabilit\u00e0 politiche parve chiaro al suo ritorno a Torino, nel mese di novembre. Cavour gli propose di trasferirsi a Firenze in qualit\u00e0 di Ministro sardo presso la Corte granducale, ma d'Azeglio rifiut\u00f2. Al suo posto ricevette la nomina Carlo Boncompagni. Nuovi malanni intanto scossero la fragile salute di d'Azeglio, colpito dalla gotta durante il rigido inverno che segu\u00ec. Per questo motivo dovette trascorrere l'estate successiva un mese a \u00c9vian, sulla sponda savoiarda del lago di Ginevra, per poter beneficiare della acque alcaline. Nonostante la prospettiva di soggiornare in compagnia di \u00abuna brigata di Ginevrini, gente seccante a grado superlativo\u00bb, non lo allettasse affatto, e nonostante si fosse informato sulla possibilit\u00e0 di farsi curare in Toscana, dovette alla fine rassegnarsi e recarsi sul lago Lemano (1857).\nTra commissioni artistiche - dipinse nel 1858, per volere del sovrano, un quadro raffigurante l'entrata di Vittorio Amedeo II di Savoia a Taormina nel 1714 - e prolungati soggiorni a Cannero, d'Azeglio godette ancora per qualche mese della tranquillit\u00e0 agognata, prima di tornare nuovamente in azione. Rimase il tempo per soddisfare un desiderio coltivato da anni: recarsi a Siena a vedere il Palio. Cos\u00ec, appassionato di cavalli, ammir\u00f2 la corsa all'inizio di luglio del 1858, e poi fece tappa ad Antignano e Firenze.\nVenne il capodanno del 1859, e gli eventi che portarono nel giro di due anni all'unit\u00e0 nazionale cominciarono a prendere una direzione precisa. Napoleone III ruppe con l'Austria, suscitando una vasta eco in Italia. D'Azeglio era a Firenze, sempre intenzionato a restare ormai in disparte, ma le novit\u00e0 lo indussero a tornare in azione. Il 13 gennaio Francesco Arese lo avvis\u00f2 della possibile invasione austriaca del Piemonte. Il 18 lasci\u00f2 Firenze, dopo aver scritto a Cavour manifestandogli la propria adesione. Quel giorno, a Torino, la Francia firmava il trattato con cui si impegnava a intervenire in difesa dei piemontesi qualora fossero stati invasi dalle forze austriache. Il Presidente del Consiglio accolse naturalmente con favore le parole di d'Azeglio, e non tard\u00f2 a fargli sapere in una missiva del 21 come Vittorio Emanuele fosse altrettanto lieto di una sua nuova discesa in campo.\nIl pretesto per andare a Roma e sondare segretamente la situazione fu offerto dal conferimento del Collare dell'Ordine Supremo della SS. Annunziata a Edoardo, figlio della regina Vittoria d'Inghilterra e principe ereditario. Azeglio, che aveva trascorso un mese a Genova, part\u00ec alla fine di febbraio. Il 24 giunse a Livorno, poi fece tappa a Siena, quindi arriv\u00f2 a Roma, ospite dell'\"H\u00f4tel d'Angleterre\". Il 5 marzo, si legge nei diari privati del principe inglese, \u00abil Marchese d'Azeglio, celebre uomo di Stato e soldato del Regno di Sardegna venne a darmi l'investitura del Collare dell'Annunziata in nome del Re di Sardegna, che mi aveva fatto l'onore di conferirmelo\u00bb.\nA Roma fu ricevuto anche dal pontefice Pio IX, a cui port\u00f2 i saluti di Vittorio Emanuele, e chiuse cos\u00ec gli impegni ufficiali che lo avevano portato nell'Urbe. Ora, \u00abin visite di societ\u00e0 ... andava mascherando la parte del cospiratore\u00bb. Nel frattempo Napoleone stava perdendo interesse per la causa italiana, e il colloquio che Cavour riusc\u00ec a ottenere il 29 marzo con l'imperatore e il ministro degli Esteri Walewski non produsse l'effetto sperato. Cavour, allora, decise di seguire il consiglio del nipote, Emanuele d'Azeglio, allora ambasciatore sardo a Londra, che gli sugger\u00ec di inviare lo zio in missione diplomatica a Parigi e Londra. Il 1\u00ba aprile d'Azeglio viene raggiunto a Roma da un dispaccio di La Marmora che \u00aball'una dopo mezzanotte\u00bb lo richiamava urgentemente a Torino, dove il sovrano voleva incontrarlo al pi\u00f9 presto per comunicargli l'importante incarico.\nDi nuovo nella citt\u00e0 natale, d'Azeglio si affrett\u00f2 a scoprire il motivo dell'urgente chiamata, ricevendo da Vittorio Emanuele l'ordine di partire per Parigi \u2013 e poi per Londra \u2013 in qualit\u00e0 di Inviato Speciale e Ministro Plenipotenziario. Nel frattempo, Cavour manifestava ad Emanuela d'Azeglio le ragioni che lo avevano spinto a designare lo zio per la missione. Nel succitato colloquio con l'imperatore francese, infatti, Napoleone III \u00abha citato brani di libri di Azeglio\u00bb e lo stesso Walewski \u00abha invocato alcune volte l'autorit\u00e0 di lui per sostenere la sua opinione\u00bb. Il Primo Ministro arriv\u00f2 ad affermare che la scelta era caduta sull'\u00abautore ed il padre della questione italiana\u00bb.\nEra tuttavia il soggiorno nel Regno Unito a interessare di pi\u00f9: Cavour e Vittorio Emanuele II avevano la chiara percezione che l\u00ec si giocasse la partita sabauda, e che, portato il Regno Unito dalla loro parte, la situazione sarebbe migliorata notevolmente. Per questo, quando il Ministro degli Esteri del Regno Unito Lord Malmesbury manifest\u00f2 il desiderio che d'Azeglio andasse a Londra senza passare dalla Francia, il 14 Cavour fece avere all'Inviato Speciale un sollecito, una missiva in cui gli chiedeva di affrettare l'andata oltre la Manica. Il giorno successivo d'Azeglio era in viaggio verso la Savoia. Arriv\u00f2 a San Giovanni di Moriana, da dove prese il treno per Parigi, citt\u00e0 in cui giunse il 16 aprile.\nVi rimase soltanto due giorni, ma fu sufficiente per adempiere alla propria funzione. Scrisse in francese un documento che imponeva all'Austria il disarmo preventivo, ricevendo il giorno seguente l'approvazione dell'imperatore. La sera del 17 era gi\u00e0 nel Regno Unito. Percep\u00ec verso i piani di casa Savoia un'ostilit\u00e0 palpabile, ma non discendeva da una prevenzione diretta, bens\u00ec dal recente riavvicinamento con i francesi, a cui Londra guardava con sospetto. D'Azeglio fu comunque ricevuto con tutti gli onori dalla regina, che lo invit\u00f2 amichevolmente a pranzo.\nLa congiuntura politica cominciava a volgere a favore del Regno di Sardegna: il progressivo allentarsi delle diffidenze del Regno Unito e le contemporanee minacce austriache sono viste come buona cosa. Era indubbiamente il momento migliore per essere attaccati, potendo schierare due grandi potenze al proprio fianco. Le parole che d'Azeglio scrive il 23 a Cavour sono in questo senso molto chiare: \u00abLa \"sommation\" de l'Autriche, juste au moment o\u00f9 notre conduite nous rendait les Benjamins de l'Angleterre, a \u00e9t\u00e9 un de ces ternes \u00e0 la loterie qui n'arrivent qu'une seule fois en un si\u00e8cle\u00bb (L'intimazione austriaca, contemporanea alle simpatie che la nostra condotta riscuoteva in Inghilterra, \u00e8 stata una di quelle fortune che capitano una sola volta in un secolo).\nL'11 luglio 1859 ebbe l'incarico di costituire un governo provvisorio a Bologna, dopo la cacciata delle truppe pontificie. Il 25 gennaio 1860 venne nominato Governatore della Provincia di Milano, carica che tenne fino al 17 marzo 1861, allorquando fu nominato prefetto Giulio Pasolini.\nDurante la sua vita politica continu\u00f2 comunque a dedicarsi alle sue passioni, la pittura e la letteratura, quest'ultima sia in veste di scrittore politico sia di romanziere. Da gaudente, il nobile Massimo si guadagn\u00f2, fra le dame di corte, una certa reputazione, mentre Francesco De Sanctis descrisse la sua attitudine come \u00abun certo amabile folleggiare... pieno di buon umore\u00bb.\nQueste connotazioni non posero tuttavia in secondo piano le sue doti di politico con la capacit\u00e0 di intravedere sia i limiti della riunificazione (\u00abPur troppo s'\u00e8 fatta l'Italia, ma non si fanno gl'Italiani\u00bb), sia della dirigenza sabauda (lasci\u00f2 la scuola di cavalleria per i contrasti con l'aristocrazia) e che propose una sua soluzione personale sia dal punto di vista costituzionale (stato federale), sia da quello economico (liberale).\nGli ultimi anni.\nMassone, durante le elezioni massoniche del 23 maggio 1864, che ebbero luogo a Firenze nel tempio della loggia \"Concordia\" e che videro Giuseppe Garibaldi eletto come Gran maestro del Grande Oriente d'Italia, con 45 voti su 50 delegati votanti, un voto and\u00f2 a Massimo D'Azeglio. Nonostante la sua appartentenenza alla Massoneria, d'Azeglio rimase sempre convintamente cattolico. \nDurante gli ultimi anni di vita, trascorsi sul lago Maggiore, si dedic\u00f2 alla stesura delle sue memorie, pubblicate postume con il titolo \"I miei ricordi\" nel 1867. Massimo D'Azeglio mor\u00ec in via Accademia Albertina a Torino nel 1866, e le sue spoglie sono conservate nella parte storica (porticato) del Cimitero monumentale di Torino.\nOpere.\nLetteratura.\nTra le sue opere pi\u00f9 famose si possono citare:\nPittura.\nMolti dei suoi quadri, soprattutto paesaggi d'ispirazione romantica, sono conservati nella Galleria d'arte moderna di Torino.\nI cimeli di D'Azeglio della scuola media a lui intitolata a Roma sono traslati nel \"Museo nazionale della Campagna Risorgimentale del 1867\" a Mentana (Roma) quando l'Istituto nel 2000 prese il nome di \"Giuseppe Sinopoli\" grazie all'accettazione della richiesta da parte del Direttore scientifico del Museo, il prof. Francesco Guidotti.\nPresso la Galleria d'Arte Moderna di Milano \u00e8 esposta la sua opera \"Una vendetta\" (1835).\nAdattamenti cinematografici.\nDal suo romanzo \"Ettore Fieramosca, o la disfida di Barletta\" sono stati tratti i seguenti film:"}
{"id": "41513", "revid": "122285894", "url": "https://it.wikipedia.org/wiki?curid=41513", "title": "Carlo Imbonati", "text": "Biografia.\nNacque in una ricchissima famiglia aristocratica, figlio di Giuseppe Maria, il fondatore dell'Accademia dei Trasformati, e della poetessa Francesca Bicetta dei Buttinoni. Nel 1763 per aio gli venne affidato Giuseppe Parini che in occasione del suo compleanno, nel 1764, gli dedic\u00f2 l'ode \"L'educazione\". A Milano conobbe nel 1790 Giulia Beccaria, la madre di Manzoni, donna di notevole levatura intellettuale con un matrimonio ormai in piena crisi. L'attrazione fu immediata, e due anni pi\u00f9 tardi Giulia ottenne la separazione da Pietro Manzoni. Carlo convisse con lei dal 1795 fino alla propria morte. \nManzoni nel 1805 scrisse in suo onore il carme \"In morte di Carlo Imbonati\", pubblicato poi nel 1806. In esso Manzoni immagina di interloquire con Imbonati, che gli appare in una visione notturna. Si tratta di una sorta di dialogo morale, in cui Manzoni riceve il \"punto di vista\" di Imbonati, che diviene, seppure defunto, una figura fondamentale nella sua vita. Imbonati gli parla di \"sentir\" e \"meditar\"; cosicch\u00e9 la poesia sembra nascere per Manzoni dall'unione di meditazione e sentimento."}
{"id": "41514", "revid": "1234424", "url": "https://it.wikipedia.org/wiki?curid=41514", "title": "Brunetto Latini", "text": "Biografia.\nBrunetto (quasi sempre \"Burnetto\" nei documenti) era figlio di Buonaccorso e nipote di Latino Latini, appartenente ad una nobile famiglia toscana. La datazione approssimativa della nascita all'inizio degli anni Venti si desume dal fatto che nel 1254 ricopr\u00ec l'incarico di scriba degli anziani del comune di Firenze. Le fonti storiche e una serie di documenti autografi testimoniano la sua attiva partecipazione alla vita politica di Firenze. Come egli stesso narra nel \"Tesoretto\", fu inviato dai suoi concittadini alla corte di Alfonso X di Castiglia, per richiedere il suo aiuto in favore dei guelfi. Tuttavia (sempre secondo il poemetto) la notizia della vittoria dei ghibellini a Montaperti (4 settembre 1260) costrinse Brunetto all'esilio in Francia.\nQui dimor\u00f2 per sette anni tra Montpellier, Arras, Bar-sur-Aube e Parigi, esercitando (come gi\u00e0 a Firenze) la professione di notaio, come testimoniano gli atti da lui stesso rogati.\nI cambiamenti politici conseguenti alla vittoria di Carlo I d'Angi\u00f2 a Benevento su Manfredi di Svevia consentirono il ritorno di Brunetto in Italia. Nel 1273 fu risarcito del torto subito, con il titolo di Segretario del Consiglio della repubblica, stimato ed onorato dai suoi concittadini.\nLa sua influenza divenne tale che a partire dal 1279 si trova a malapena nella storia di Firenze un avvenimento pubblico importante al quale Brunetto non abbia preso parte.\nNel 1280 contribu\u00ec notevolmente alla riconciliazione temporanea tra guelfi e ghibellini detta \"pace del Cardinal Latino\".\nPi\u00f9 tardi (1284) presiedette il congresso dei sindaci in cui fu decisa la rovina di Pisa.\nNel 1287 Brunetto Latini fu elevato alla dignit\u00e0 di Priore. Questi magistrati, in numero di dodici, erano stati previsti nella costituzione del 1282. La sua parola si faceva frequentemente sentire nei Consigli generali della repubblica. Era uno degli arringatori, od oratori, pi\u00f9 frequentemente designati.\nConserv\u00f2 integre le sue facolt\u00e0 anche in et\u00e0 avanzata e mor\u00ec nel 1294 (come scrive il Villani) o nel 1295 (come affermato da altre fonti), lasciando una figlia, Bianca Latini, che nel 1248 aveva sposato Guido Di Filippo De' Castiglionchi.\nLa tomba di Brunetto Latini \u00e8 stata ritrovata nella chiesa di Santa Maria Maggiore di Firenze, ed \u00e8 segnalata da un'antica colonnetta nella cappella a sinistra dell'altare maggiore.\nOpere.\nIl \"Tesoretto\".\nSi tratta di un poema (incompiuto o mutilo) scritto in volgare fiorentino, in settenari a rima baciata, narrato in prima persona da \"Mastro Brunetto\". L'autore definisce l'opera \"Tesoro\", ma il nome \"Tesoretto\" \u00e8 presente gi\u00e0 nei manoscritti pi\u00f9 antichi (fine del XIII secolo), presumibilmente per distinguerla dalle traduzioni italiane del \"Tresor\". Il protagonista, sconfortato dalla notizia della disfatta di Montaperti, si perde in una \"selva diversa\". Nella sua peregrinazione si imbatte nelle personificazioni della Natura e delle Virt\u00f9, che gli illustrano la composizione del Mondo e i modelli di comportamento cortesi. Il poema si interrompe nel momento in cui il protagonista incontra Tolomeo, che sta per spiegargli i fondamenti dell'astronomia.\nInfluenzato da un lato dal romanzo cortese in lingua d'o\u00efl, dall'altro dai poemi allegorici medio-latini e francesi, Brunetto realizza un'opera che da una parte della critica \u00e8 ritenuta tra i precursori diretti della \"Commedia\".\nIl \"Tresor\".\nQuest'opera (il cui titolo originale \u00e8 \"Livres dou Tresor\"), la pi\u00f9 celebre di quelle di Brunetto, fu scritta durante l'esilio in Francia, in lingua d'o\u00efl, perch\u00e9, come spiega il prologo: \"la parleure est plus delitable et plus comune a touz languaiges\" (\"\u00e8 la parlata pi\u00f9 dilettevole e pi\u00f9 comune tra tutte le lingue\").\nL'opera, della quale Alfonso D'Agostino ha segnalato ottantacinque testimoni manoscritti (61 completi, 11 incompleti, 13 frammentari), consta di tre libri e risulta la prima enciclopedia volgare in senso proprio.. Altri testimoni sono stati segnalati in seguito da Paolo Squillacioti, Paolo Divizia e Marco Giola.\nIl primo libro tratta \"de la naissance de toutes choses\"; tra gli argomenti affrontati vi sono un'ampia storia universale, dalle vicende dell'Antico e del Nuovo Testamento alla battaglia di Montaperti, elementi di medicina, fisica, astronomia, geografia, e architettura, e un bestiario. Si trova, in questo libro, una delle menzioni pi\u00f9 antiche che conosciamo di una bussola e l'indicazione della sfericit\u00e0 della terra.\nNel secondo libro si tratta dei vizi e delle virt\u00f9, attingendo sostanzialmente dall'Etica Nicomachea.\nIl terzo libro riguarda principalmente la retorica e la politica. Brunetto utilizza come fonti principali Aristotele, Platone, Senofane, Vegezio e Cicerone.\nA Bono Giamboni, di poco pi\u00f9 giovane di Brunetto, era un tempo attribuita una traduzione dell'opera in volgare italiano che ebbe una vasta diffusione manoscritta, ma Cesare Segre ha smentito la paternit\u00e0 giamboniana della traduzione (Prosa del Duecento).\nAltre opere.\nBrunetto \u00e8 inoltre autore di un altro breve poemetto, \"Il Favolello\", di una \"Rettorica\", volgarizzamento e commento del \"De inventione\" di Cicerone, nonch\u00e9 dei volgarizzamenti di tre orazioni ciceroniane (\"Pro Ligario\", \"Pro Marcello\", \"Pro rege Dei\u00f2taro\"). In passato gli si attribuivano, ma senza fondamento, varie opere tra cui il \"Mare amoroso\" e i \"Fiori e vita di filosafi\".\nNella cultura.\nNel Canto XV dell\"'Inferno\" Dante lo incontra tra i sodomiti, violenti contro Dio nella natura. Siamo nel terzo girone del settimo cerchio; Dante e Virgilio camminano su un piano rialzato rispetto alla landa desolata in cui i dannati procedono. Dante, che era stato allievo di Brunetto, \u00e8 profondamente scosso e non nasconde verso il maestro una persistente ammirazione. Brunetto \u00e8 il primo nell'opera a toccare fisicamente il poeta, tirandolo per la veste. Brunetto Latini passa poi a parlare di Firenze, introducendo la profezia dell'esilio di Dante, gi\u00e0 anticipata nel Canto X con Farinata degli Uberti."}
{"id": "41518", "revid": "118698265", "url": "https://it.wikipedia.org/wiki?curid=41518", "title": "Unicast", "text": "Nelle reti di calcolatori, un pacchetto destinato ad un solo computer, e l'indirizzo usato per inviare un tale pacchetto, \u00e8 detto Unicast.\nQuesto \u00e8 il caso pi\u00f9 comune nella destinazione di contenuti agli utenti, ma differenti tipologie di trasmissione, quali ad esempio Multicast e Broadcast, sono spesso utilizzate per lo streaming di dati.\nConcettualmente una connessione unicast corrisponde ad una connessione punto-punto.In alternativa, un pacchetto destinato a tutti i calcolatori di una rete \u00e8 detto Broadcast, uno destinato a molti \u00e8 Multicast, uno destinato ad uno qualunque di un gruppo Anycast."}
{"id": "41524", "revid": "322321", "url": "https://it.wikipedia.org/wiki?curid=41524", "title": "Vuoto", "text": ""}
{"id": "41526", "revid": "124429904", "url": "https://it.wikipedia.org/wiki?curid=41526", "title": "Multicast", "text": "Con il termine multicast, nelle reti di calcolatori, si indica la distribuzione simultanea di informazione verso un gruppo di destinatari, cio\u00e8 la possibilit\u00e0 di trasmettere la medesima informazione a pi\u00f9 dispositivi finali, senza dover indirizzare questi ultimi singolarmente e senza avere, quindi, la necessit\u00e0 di duplicare per ciascuno di essi l'informazione da diffondere.\nDescrizione.\nTerminologia.\nIl termine viene utilizzato anche per indicare:\nIn alternativa alla modalit\u00e0 di trasmissione multicast si hanno le modalit\u00e0:\nCaratteristiche.\nI computer che vogliono ricevere le \"trasmissioni\" del gruppo multicast si devono registrare per quel gruppo con qualche meccanismo, e la rete si occuper\u00e0 di consegnare i pacchetti multicast a tutti quelli che si sono registrati. Spesso non c'\u00e8 modo di controllare n\u00e9 chi trasmette su un gruppo multicast, n\u00e9 quali computer possono ricevere, se non in modo piuttosto grossolano.\nIl servizio di multicast \u00e8 stato pensato per esempio per permettere la diffusione efficiente di programmi multimediali su una rete di calcolatori; viene anche utilizzato per funzioni di gestione della rete (per risolvere problemi come \"trova tutti i computer su una sottorete che implementano la funzione X o che hanno bisogno della funzione Y\"); oppure per raggiungere un gruppo di routers.\nPer la natura del servizio di rete multicast, risulta molto difficile usare protocolli di trasporto orientati alla connessione come TCP, per cui si usano protocolli senza connessione come UDP.\nImplementazioni.\nIl multicast pu\u00f2 essere implementato a livello LAN o WAN:\nIl protocollo IGMP (Internet Group Management Protocol) viene usato dai computer per richiedere di essere iscritti ad un gruppo multicast, ed esistono appositi protocolli, basati su algoritmi di routing per il traffico multicast:\nInternet: il servizio multicast \u00e8 implementato solo parzialmente perch\u00e9 le problematiche sono complesse e perch\u00e9 le funzionalit\u00e0 di routing multicast inter-domain, cio\u00e8 i protocolli che le regolano, devono essere disponibili in tutti i router."}
{"id": "41528", "revid": "125889719", "url": "https://it.wikipedia.org/wiki?curid=41528", "title": "Calcolo della Pasqua", "text": "La Pasqua \u00e8 una festivit\u00e0 cosiddetta \"mobile\": la sua data varia di anno in anno perch\u00e9 \u00e8 correlata con il ciclo lunare. La Pasqua ebraica e la Pasqua cristiana celebrano eventi differenti e non possono cadere mai nello stesso giorno pur cadendo approssimativamente nello stesso periodo. All'interno del cristianesimo poi vi sono due regole differenti a seconda che si usi il calendario gregoriano (cattolici e protestanti) o quello giuliano (ortodossi e la maggioranza delle Chiese cattoliche orientali di vari riti). Queste due regole in alcuni anni danno la stessa data (e quindi tutti i cristiani festeggiano la Pasqua nello stesso giorno), in altri anni date differenti.\nPasqua ebraica o \"Pesach\".\nLa Pasqua ebraica \u00e8 celebrata al tramonto del giorno 14 del mese di Nisan del calendario ebraico, come prescrive la Bibbia. Ogni mese di tale calendario ha inizio con la luna nuova e il quindicesimo giorno coincide con il plenilunio. Si tratta, per\u00f2, di un calendario lunisolare, quindi la lunazione che corrisponde al mese di Nisan, il primo giorno dell'anno liturgico, \u00e8 determinata anche dall'eventuale inserimento di un mese embolismico nell'anno lunare precedente. Ci\u00f2 \u00e8 stato fonte di incertezze sino all'adozione del ciclo metonico in data incerta successiva al 359 d.C.\nIl 15 del mese di Nisan dovrebbe corrispondere sempre al primo plenilunio successivo all'equinozio di primavera (20 marzo); ma poich\u00e9 l'anno ebraico medio \u00e8 di circa 6 minuti e mezzo pi\u00f9 lungo rispetto all'anno tropico, nel corso dei secoli si sono accumulati alcuni giorni di ritardo nella definizione convenzionale del plenilunio.\nAttualmente quindi la Pasqua ebraica cade sempre tra il 26 marzo (nel XXI secolo \u00e8 avvenuto nel 2013 e avverr\u00e0 nel 2089) e il 25 aprile (nel 2043 e 2062) del calendario gregoriano (quello usato dalla maggior parte dei paesi del mondo, tra cui l'Italia); questo intervallo di date per\u00f2 si sposta lentamente sempre pi\u00f9 in avanti (circa 1 giorno ogni due secoli).\nInoltre per una regola del calendario ebraico, l'anno liturgico pu\u00f2 cominciare solo di domenica, marted\u00ec, gioved\u00ec o sabato (se la luna nuova cade in uno dei giorni vietati, il capodanno liturgico si sposta al giorno successivo), e poich\u00e9 la Pasqua cade esattamente dopo due settimane, anch'essa \u00e8 celebrata in questi stessi giorni.\nBreve storia del calcolo della Pasqua.\nNei primi secoli cristiani la pasqua venne celebrata la domenica successiva alla data in cui gli ebrei celebravano la loro pasqua. Purtroppo, per\u00f2, non c'era accordo fra gli stessi ebrei sulla data e in particolare se e quando inserire il mese lunare embolismico. Molti cristiani, perci\u00f2, si convinsero che gli ebrei spesso celebravano la pasqua nel mese sbagliato e decisero di rendersi autonomi sviluppando un loro algoritmo per il calcolo della Pasqua, detto in latino computus paschalis o pi\u00f9 semplicemente computus. \nIl primo \"computista\" ad acquisire una certa notoriet\u00e0 fu Ippolito di Roma (170-235), che svilupp\u00f2 un ciclo di date pasquali di 112 anni. Dato che 112 \u00e8 multiplo di 28, la durata del ciclo solare, al termine di ogni ciclo la pasqua si ripresentava nello stesso giorno della settimana. Successivamente la chiesa di Roma adott\u00f2 un ciclo di 84 anni, detto \"latercus\", anch'esso multiplo di 28 e pi\u00f9 accurato dal punto di vista astronomico. \nNel frattempo in oriente Anatolio di Laodicea si rese conto (verso il 260 d.C.) che il ciclo pasquale doveva utilizzare il ciclo metonico, altrimenti le date del plenilunio astronomico si sarebbero gradualmente allontanate da quelle calcolate con il computus. Nei secoli successivi la chiesa di Roma e quella di Alessandria entrarono talvolta in conflitto nella data della Pasqua fino a quando dovettero riconoscere che il ciclo pasquale esatto (nei limiti di precisione del calendario giuliano) doveva durare 28x19=532 anni. Lo riconobbe per primo in oriente Anniano di Alessandria (circa 400 d.C.) e poi in occidente Vittorio d'Aquitania (circa 447 d.C.). Il ciclo di 532 anni si diffuse lentamente in Europa grazie anche a Dionigi il piccolo e a Beda il Venerabile e rest\u00f2 in uso in occidente sino alla riforma gregoriana.\nPasqua cristiana.\nIl calcolo della data della Pasqua cristiana segue approssimativamente quello della Pasqua ebraica, ma se ne discosta per due motivi: il primo \u00e8 che essa si festeggia sempre di domenica, giorno della resurrezione di Ges\u00f9, ma giorno proibito per la Pasqua ebraica, il secondo \u00e8 che per il calcolo convenzionale del plenilunio non viene usato il calendario ebraico (codificato da Maimonide nel XII secolo), ma il calendario lunisolare ecclesiastico.\nIl principio-regola che fissa la data della Pasqua cristiana fu stabilito a seguito del Concilio di Nicea (325): la Pasqua cade la domenica successiva alla prima luna piena di primavera (all'epoca dei primi computi l'equinozio cadeva il 21 marzo, che pertanto divenne la data di riferimento).\nDi conseguenza essa \u00e8 sempre compresa nel periodo dal 22 marzo al 25 aprile. Supponendo infatti che il primo plenilunio di primavera si verifichi il giorno dell'equinozio stesso (21 marzo) e sia un sabato, allora Pasqua si avr\u00e0 il giorno immediatamente successivo, ovvero il 22 marzo. Qualora invece il plenilunio si verificasse il 20 marzo, bisogner\u00e0 aspettare il plenilunio successivo (dopo 29 giorni), arrivando quindi al 18 aprile. Se infine questo giorno fosse una domenica, occorrer\u00e0 fissare la data della Pasqua alla domenica ancora successiva, ovvero al 25 aprile.\nLa data \u00e8 calcolata utilizzando il calendario giuliano dagli ortodossi, quello gregoriano da protestanti e cattolici. Si noti che utilizzando il calendario giuliano, l'intervallo di date corrispondente nel calendario gregoriano va (nel XX e XXI secolo) dal 4 aprile all'8 maggio.\nCalcolo del plenilunio pasquale.\nPoich\u00e9 l'osservazione diretta della luna piena poteva dar luogo a errori (specie in caso di maltempo) e non si poteva prevedere in anticipo, si decise di fissare la Pasqua secondo una regola matematica prestabilita.\nQuesta regola \u00e8 basata sul calcolo dell'epatta, definita come l'et\u00e0 della Luna al 1\u00ba gennaio, vale a dire il numero di giorni trascorsi dall'ultima Luna nuova; questo numero pu\u00f2 andare da 1 a 30.\nLa regola valida per il calendario giuliano fu elaborata dal monaco Dionigi il Piccolo intorno al 532 a seguito degli studi di Vittorio d'Aquitania, che avevano trovato modo di conciliare le tesi degli astronomi romani e alessandrini. Il calendario gregoriano utilizza una regola modificata, che fu promulgata da papa Gregorio XIII nel 1582 insieme con il calendario stesso.\nCalendario giuliano.\nNel calendario giuliano, si assume che 19 anni solari corrispondano esattamente a un numero intero (235) di mesi lunari (vedi Ciclo metonico). Di conseguenza, i valori dell'epatta si ripetono regolarmente secondo un ciclo di 19 anni. Ne risultano le seguenti date del plenilunio (N sta per \"numero aureo\": \u00e8 il resto che si ottiene dividendo per 19 il numero dell'anno, pi\u00f9 uno; E sta per \"epatta\"):\nLa Pasqua cade la prima domenica successiva al giorno indicato dalla tabella. Ad esempio per l'anno 2007, dividendo il numero 2007 per 19 si ha 105 con il resto di 12 (105 x 19 = 1995), quindi \"N\" = 13. La tabella mostra che, negli anni contrassegnati con il \"13\", il plenilunio cade il 24 marzo, che \u00e8 un venerd\u00ec (nel calendario giuliano, anche se in quello gregoriano sarebbe un sabato); la Pasqua \u00e8 perci\u00f2 la domenica successiva, il 26 marzo del calendario giuliano. Dato che nel calendario gregoriano le date sono successive di 13 giorni (la differenza tra Natale \"gregoriano\", 25 dicembre, e \"giuliano\", 7 gennaio) queste date giuliane corrispondono rispettivamente al 6 aprile e all'8 aprile del calendario gregoriano.\nL'epatta (indicata con \"E\" nella tabella) a ogni anno aumenta di 11 (ma se il totale supera 30, si sottrae 30), \"tranne\" quando \"N\" passa da 19 a 1: in questo caso aumenta di 12 (in effetti diminuisce di 18, perch\u00e9 si deve sottrarre 30). Ci\u00f2 avviene perch\u00e9 19 \u00d7 11 = 209 non \u00e8 multiplo di 30 (ma lo \u00e8 210 = 209+1). Questa eccezione era chiamata \"saltus lunae\" (salto della luna): molti chierici medievali spesso dimenticavano di applicarla e quindi calcolavano la data sbagliata.\nPoich\u00e9 nel calendario giuliano i giorni della settimana si ripetono seguendo il ciclo solare di 28 anni mentre le epatte seguono il ciclo metonico, le date della Pasqua si ripetono ciclicamente ogni 28 \u00d7 19 = 532 anni. Tale numero fu scoperto da Vittorio d'Aquitania nel V secolo; egli invent\u00f2 questo ciclo in occasione della disputa sorta tra Greci e Latini sull'esatta datazione della Pasqua dell'anno 455.\nCalendario gregoriano.\nIl calendario giuliano presenta un certo margine di errore (circa 11 minuti all'anno), che nel corso dei secoli si accumulava, cosicch\u00e9 la data dell'equinozio non coincideva pi\u00f9 con quella nominale del 21 marzo (esatta al tempo del concilio di Nicea). Nel 1582, quando lo scarto era ormai di 10 giorni, papa Gregorio XIII riform\u00f2 il calendario per correggere questo errore. Simultaneamente, inoltre, il papa prese cura di correggere l'errore che si accumula a causa del fatto che 235 lunazioni non corrispondono a un numero intero di giorni.\nNel nuovo calendario, chiamato calendario gregoriano, l'epatta segue ancora un ciclo di 19 anni, che per\u00f2 pu\u00f2 cambiare da un secolo all'altro. Essa infatti \u00e8 data dalla seguente formula:\n\"E\" = \"G\" - \"S\" + \"L\"\ndove \"G\" \u00e8 l'epatta del calendario giuliano, che si ricava dalla tabella sopra; \"S\", chiamata \"equazione solare\", \u00e8 una correzione che incorpora la differenza tra il calendario giuliano e quello gregoriano (e quindi con ottima approssimazione la differenza fra anno giuliano e anno tropico); e \"L\", chiamata \"equazione lunare\", \u00e8 un'ulteriore correzione dovuta al fatto che 235 mesi lunari non sono esattamente uguali a 19 anni giuliani medi (la differenza \u00e8 di meno di 2 ore e determina lo spostamento del plenilunio pasquale di un giorno in circa 310 anni). Esse si calcolano in questo modo:\n\"S\" = 3\"C\" / 4\n\"L\" = (8\"C\" + 5) / 25\ndove \"C\" \u00e8 il numero del secolo corrente, ad esempio nel 2008 \"C\" = 21. Del risultato delle divisioni si considera solo la parte intera, scartando il resto. Ai fini di questa formula, gli anni centenari si considerano appartenere al nuovo secolo, vale a dire che, ad esempio, il XXI secolo va dal 2000 al 2099, invece che dal 2001 al 2100 come sarebbe corretto. Questo perch\u00e9 la differenza tra il calendario gregoriano e quello giuliano \u00e8 il 29 febbraio dell'anno centenario, che nel calendario gregoriano manca (tranne quando il secolo \u00e8 divisibile per 400): la Pasqua dell'anno centenario cade \"dopo\" il giorno bisestile mancante, quindi per quanto riguarda questa differenza siamo gi\u00e0 nel nuovo secolo.\nInfine, se l'epatta risultante da questa formula \u00e8 minore di 1 o maggiore di 30, si aggiunge o si sottrae 30 in modo da riportare il risultato entro questo intervallo.\nDall'epatta si ottiene la data del plenilunio dalla seguente tabella:\nQuando \"E\" = 25 la data \u00e8 il 18 aprile se il numero aureo \"N\" (vedi sopra) va da 1 a 11, altrimenti il 17 aprile.\nPer \"C\" = 20, 21 o 22, \"S\" - \"L\" vale sempre 9, perci\u00f2 per tutti gli anni dal 1900 al 2199 l'epatta segue il seguente ciclo:\nAd esempio, per l'anno 2007, \"N\" = 13 e quindi \"E\" = 11; la data del plenilunio \u00e8 perci\u00f2 il 2 aprile, che \u00e8 un luned\u00ec; e la Pasqua cade la domenica successiva, 8 aprile. Nel 2007 quindi la Pasqua giuliana e quella gregoriana cadono nello stesso giorno.\nLa Pasqua gregoriana pu\u00f2 cadere nella stessa data di quella giuliana (avviene mediamente circa una volta ogni tre anni), oppure una (il caso pi\u00f9 frequente), quattro o cinque settimane prima; mai dopo.\nDifferenza fra la Luna ecclesiastica e quella astronomica.\nLa data del plenilunio pasquale segue, come si \u00e8 visto, regole approssimate che inducono a celebrare la Pasqua in una data che talvolta potrebbe essere diversa da quella che si otterrebbe applicando la regola stabilita a Nicea ai dati astronomici. Tale differenza \u00e8 dovuta a due motivi:\nSecondo Steven Verhezen nel millennio fra il 1583 e il 2582 queste piccole differenze determinano una differente data per la Pasqua ben 78 volte. Nel XXI secolo la discrepanza di date si verificher\u00e0 per la prima volta nel 2038, quando la Pasqua ecclesiastica gregoriana sar\u00e0 celebrata il 25/04 e quella astronomica avverr\u00e0 invece il 28/03.\nCalcolo diretto col metodo di Gauss.\nQuesto algoritmo, sviluppato dal matematico tedesco Carl Friedrich Gauss, scoperto nel 1800 a parte un passaggio corretto da Gauss stesso nel 1816, d\u00e0 direttamente la data della Pasqua.\nL'anno di cui si calcola la Pasqua sia contrassegnato da \"Y\"; mod \u00e8 l'operatore modulo che restituisce il resto della divisione fra numeri interi (ad esempio, 13 mod 5 = 3 perch\u00e9 13 diviso 5 fa 2 con resto 3).\nSi calcolano dapprima \"a\", \"b\" e \"c\" nel seguente modo:\nPoi si calcolano\nSecondo il calendario giuliano si deve usare \"M\" = 15 e \"N\" = 6, mentre per il calendario gregoriano i valori di \"M\" ed \"N\" variano a seconda degli anni considerati, secondo la seguente tabella:\nSe (\"d\" + \"e\") &lt; 10, allora la Pasqua cade il giorno (\"d\" + \"e\" + 22) del mese di marzo, altrimenti si verificher\u00e0 il (\"d\" + \"e\" \u2212 9)-esimo giorno del mese di aprile.\nSi tenga tuttavia conto delle seguenti eccezioni:\nEsempio: Data della Pasqua 2020 secondo il calendario gregoriano, in uso in Italia (quindi M = 24, N = 5)\nSiccome d + e = 18 + 3 = 21 &gt; 10, allora nel 2020 la Pasqua cadr\u00e0 il (18 + 3 - 9) = 12 aprile.\nDate della Pasqua.\nPasqua ebraica.\nLe date della Pasqua ebraica nel XXI secolo sono le seguenti:\nPasqua cristiana (calendario gregoriano).\nLe date della Pasqua per il calendario gregoriano nel XXI secolo sono le seguenti:\nPasqua cristiana (calendario giuliano).\nLe date della Pasqua per il calendario giuliano nel XXI secolo sono le seguenti (per ottenere le corrispondenti date del calendario gregoriano si aggiungano 13 giorni fino al 2099, 14 nel 2100):"}
{"id": "41530", "revid": "4175", "url": "https://it.wikipedia.org/wiki?curid=41530", "title": "Albi", "text": "Albi pu\u00f2 riferirsi a:"}
{"id": "41531", "revid": "62748", "url": "https://it.wikipedia.org/wiki?curid=41531", "title": "Albi (Francia)", "text": "Albi \u00e8 un comune francese di abitanti, capoluogo del dipartimento del Tarn, nella regione dell'Occitania. \u00c8 situato sul fiume Tarn.\nLa citt\u00e0 venne fondata dall'Impero Romano, ed era nota come \"Albiga\". Gli Albigesi, eretici del XII e XIII secolo, presero il nome da questa citt\u00e0.\nTra i principali monumenti della citt\u00e0 sono da citare la Basilica di Santa Cecilia, che \u00e8 la pi\u00f9 grande costruzione in mattoni del mondo, il Palazzo della Berbie risalente al Medioevo, la collegiale Saint-Salvi (romanica) e il Ponte Vecchio (\"Pont Vieux\") ancor oggi utilizzato dopo un millennio dalla sua costruzione; il centro storico della citt\u00e0 \u00e8 stato inserito nel 2010 nella lista dei patrimoni dell'umanit\u00e0 dell'UNESCO.\nAlbi \u00e8 la citt\u00e0 natale del pittore Henri de Toulouse-Lautrec ed ospita un museo a lui dedicato, posto all'interno del Palazzo della Berbie.\nStoria.\nPreistoria e storia antica.\nGi\u00e0 insediamento dei Ruteni (IV secolo a.C.) e poi di altre trib\u00f9 celtiche, vide giungere i Romani all'inizio del I secolo a.C. Grazie alla navigabilit\u00e0 del fiume Tarn, che ha inizio proprio poco a monte della citt\u00e0 (cascata di \"Sabo\"), divenne presto un centro commerciale di smistamento prodotti agricoli, artigianali e minerari. Elevata a sede vescovile all'inizio del V secolo (il primo vescovo fu Diogene o Diogeniano),\nIl medioevo.\nNel 418 i Visigoti invasero la regione prendendone il controllo, poi, nel 507 furono sostituiti dai Franchi. Il duca Desiderio la sottomise temporaneamente alla tutela di Chilperico I. I Franchi recuperarono la regione durante il regno di Clotario II. Nel luglio del 666 un grande incendio distrusse la citt\u00e0.\nA met\u00e0 dell'VIII secolo fu occupata, con il suo circondario, da Pipino il Breve per poi divenire capoluogo di contea sotto Carlomagno.\nIntorno al 1035 fu costruito il ponte sul Tarn (allora abbastanza largo solo per pedoni e cavalieri) poi allargato nel 1655, oggi ancora utilizzato e detto \"Pont Vieux\" (Ponte vecchio, affiancato poi da un secondo ponte nel periodo del secondo impero).\nIn quel periodo divenne di fatto feudo della famiglia Trencavel, signori di Ambialet,\nFra il XII ed il XIII secolo si sviluppava in Albi l'eresia c\u00e0tara, i cui seguaci furono indicati come \"albigesi\" proprio dal nome della citt\u00e0. L'eresia venne estirpata con le armi. A seguito delle battaglie contro gli albigesi e l'intervento della corona di Francia, quest'ultima annett\u00e9 Albi ed il suo territorio, insieme a Carcassonne e B\u00e9ziers (1226).\nNel 1277 il vescovo Bernard de Castanet, in accordo con il capitolo dei canonici, decise di costruire una nuova cattedrale. I lavori per la costruzione della nuova cattedrale di Santa Cecilia iniziarono quattro anni dopo (15 agosto 1281). Intanto veniva eretta la sede del vescovado (curia), il fortificato \"Palais de la Berbie\" (Palazzo della \"Berbie\")\nLa citt\u00e0 divenne quindi un centro culturale, oltre che commerciale, grazie anche al suo centro scrittorio.\nNel XIV secolo la citt\u00e0 fu divisa in quartieri circondati da mura, il Ponte vecchio fu fortificato con un ponte levatoio alle due estremit\u00e0 e fu sormontato da una cappella dedicata alla Vergine. Nei sobborghi sorsero mulini e tintorie..\nLa coltivazione nei dintorni del guado, una pianta dalla quale si ricava un pigmento azzurro, fu fonte di grande prosperit\u00e0 per la citt\u00e0.\nNumerosi borghesi diventano ricchi ed influenti nella vita della citt\u00e0. \u00c8 l'epoca della costruzione di numerose case e palazzi particolari ancora visibili oggi nelle sue vie: la casa \"Enjalbert\", il palazzo \"Gorsse\" e il palazzo \"de Reyn\u00e8s\" sono esempi dell'architettura di quel tempo, caratterizzata dall'uso esclusivo del mattone per i muri e della pietra per gli aggetti e le cornici di porte e finestre.\nL'Et\u00e0 moderna.\nNel 1474 Luigi I d'Amboise, gi\u00e0 ambasciatore a Roma e consigliere di Luigi XI, fu nominato vescovo di Albi e luogotenente generale delle province di Linguadoca. Si install\u00f2 allora ad Albi, Neumeister, un mastro tipografo di Magonza, allievo di Gutenberg. Si tratt\u00f2 di uno dei primi stabilimenti tipografici di Francia dopo quelli di Parigi e Lione.\nNel XVI secolo le guerre di religione e l'arrivo del calvinismo verso il 1540 furono fonti di grandi turbolenze. Il 9 maggio 1561 la reggente in nome di Carlo di Valois, Caterina de' Medici, nomin\u00f2 il cardinale Lorenzo Strozzi amministratore apostolico della diocesi di Albi, incaricandolo di difendere la citt\u00e0 dalle incursioni protestanti. Anche ad Albi, il 5 ottobre 1572, si ebbe una specie di notte di San Bartolomeo, che fu per altro piuttosto un sanguinoso regolamento di conti. Albi ader\u00ec alla Lega cattolica e nel 1593 gli Stati della Lega si riunirono sotto la presidenza del principe di Joyeuse. Il Palazzo di Berbie divenne una fortezza fino al 1598 allorch\u00e9 la Lega cattolica si sciolse con la conversione di Enrico III di Navarra al cattolicesimo e la sua ascesa al trono di Francia con il nome di Enrico IV.\nIl XVII secolo vide il declino della prosperit\u00e0 economica di Albi, causa anche alla concorrenza che l'indaco faceva al guado. Tuttavia il 3 ottobre 1678 la diocesi di Albi venne elevata al rango di archidiocesi.\nLa Rivoluzione Francese ed il XIX secolo.\nL'avvento della Rivoluzione francese nel 1789 vide la citt\u00e0 in notevoli difficolt\u00e0 economiche. Essa perse il ruolo di un tempo a favore della citt\u00e0 vicina di Castres, divenuta il capoluogo del nuovo dipartimento del Tarn nel 1790, ma ridivenne capoluogo sette anni dopo. Intanto i beni ecclesiastici furono venduti all'asta ed il convento dei carmelitani divenne l'attuale Palazzo di giustizia mentre quello dei cappuccini fu trasformato in un carcere. Il Palazzo di Berbie divenne sede dell'amministrazione dipartimentale e rimase tale fino al 1823.\nNel XVIII secolo il marchese di Solages, signore di Carmaux, tent\u00f2 una delle prime estrazioni industriali del minerale di carbone in Francia ed ottenne l'autorizzazione a costruire una linea ferrata con mezzi ippotrainati: nacque cos\u00ec il nuovo sobborgo de \"La Madeleine\".\nLa ferrovia vera e propria giunse ad Albi nel 1864. Venne costruito sul fiume Tarn un viadotto ferroviario ed un nuovo ponte stradale. Furono eretti impianti siderurgici e fonderie specializzate ma l'attivit\u00e0 pi\u00f9 nota divenne quella delle vetrerie (la prima fu fondata nel 1896 come cooperativa operaia grazie all'aiuto di Jean Jaur\u00e8s). Albi divenne anche famosa nel XIX secolo per le sue fabbriche di cappelli, tra le prime di Francia.\nCantoni.\nLa citt\u00e0 \u00e8 suddivisa amministrativamente in 4 cantoni:\nInfrastrutture e trasporti.\nFerrovie.\nLa stazione ferroviaria principale della citt\u00e0 \u00e8 la Stazione di Albi-Ville."}
{"id": "41533", "revid": "767487", "url": "https://it.wikipedia.org/wiki?curid=41533", "title": "Lifford", "text": "Lifford (irlandese: \"Leifear\") \u00e8 il capoluogo (\"county town\") della contea di Donegal, in Irlanda, sviluppatasi in tempi non troppo remoti intorno ad un castello costruito nel XV secolo dal signore del Donegal Occidentale, \"Manghus \u00d3 Domhnaill\". Durante la dominazione inglese, Lifford divenne un importante insediamento militare inglese fino alla successiva indipendenza dell'attuale Eire. Oggi \u00e8 un attivo centro commerciale posto a ridosso del confine con l'Irlanda del Nord, nonch\u00e9 il centro amministrativo di tutta la contea di Donegal.\nInfrastrutture e trasporti.\nStrade.\nLifford \u00e8 conosciuta come \"Gateway to Donegal\" essendo il primo abitato che si incontra entrando nel Donegal quando si viaggia da Dublino sulla N2 (A5/A38 attraverso l'Irlanda del Nord). Dalla N15 per Sligo e anche la N14 per Letterkenny \u00e8 possibile infatti raggiungere tutte le parti della contea. Lifford ha diversi servizi di autobus giornalieri operati da Bus \u00c9ireann che la collegano all'aeroporto e al centro di Dublino (Bus\u00e1ras).\nCanali.\nNel 1792 i 6\u00a0km dello Strabane Canal furono costruiti dalle acque di marea del fiume Foyle e Leck, a Strabane. Il canale cadde in disuso nel 1962.\nFerrovie.\nLa stazione ferroviaria di Lifford fu aperta nel 1\u00ba gennaio 1909 e chiusa definitivamente nel 1\u00ba gennaio 1960. Era una fermata tra la stazione di Strabane e Letterkenny.\nSport.\nLifford ospita un certo numero di club sportivi, tra cui:"}
{"id": "41537", "revid": "125509615", "url": "https://it.wikipedia.org/wiki?curid=41537", "title": "Ulster", "text": "L'Ulster (: ; in inglese ; in irlandese \"Ulaidh\" ), \u00e8 una provincia dell'Irlanda, geograficamente collocata alla sua estremit\u00e0 nordorientale.\nIl toponimo \u201cUlster\u201d \u00e8 impropriamente usato come sinonimo di \u201cIrlanda del Nord\u201d. In realt\u00e0, l'Ulster comprende sia l'Irlanda del Nord, che ricade sotto la sovranit\u00e0 del Regno Unito e che comprende sei delle nove contee che costituiscono l'Ulster (Antrim, Armagh, Down, Fermanagh, Derry e Tyrone), sia le tre contee che ricadono sotto la sovranit\u00e0 della Repubblica d'Irlanda (Cavan, Donegal e Monaghan).\nPeraltro, le sei contee dell'Ulster sotto sovranit\u00e0 britannica hanno solo valore storico, non essendo pi\u00f9 unit\u00e0 amministrative dal 1973, quando il territorio dell'Irlanda del Nord fu suddiviso in distretti.\nAl pari delle altre tre province irlandesi (Connacht, Leinster e Munster), l'Ulster non ha alcuna funzione amministrativa n\u00e9 per la Repubblica d'Irlanda n\u00e9 per il Regno Unito; essa ha solo valore storico-culturale.\nTuttavia l'Organizzazione internazionale per la normazione (ISO) ha distribuito, nella sua classe 3166-2, anche i sottocodici per le province irlandesi () e ha assegnato all'Ulster il codice IE-U.\nIl capoluogo della provincia dell'Ulster \u00e8 Belfast, citt\u00e0 sotto sovranit\u00e0 britannica e capitale dell'Irlanda del Nord, che amministrativamente \u00e8 oggi una citt\u00e0-distretto. Storicamente la citt\u00e0 \u00e8 parte delle contee di Antrim e Down.\nAltri importanti centri della provincia sono, nella parte nordirlandese (britannica), Armagh, Derry (o Londonderry), Lisburn e Newry, cui il Regno Unito ha garantito lo \"status\" di citt\u00e0, nonch\u00e9 Cavan, Lifford e Monaghan, capoluoghi delle tre contee che si trovano nella Repubblica d'Irlanda.\nStoria.\nLa pi\u00f9 settentrionale delle province dell'antica Irlanda, quando l'isola faceva ancora integralmente parte del Regno Unito. \nNota in origine con il nome gaelico di \"Uladh,\" all'inizio della nostra era l'Ulster formava un vasto regno comprendente pi\u00f9 della met\u00e0 dell'isola, dal Boyne allo Shannon. Il regno si smembr\u00f2 nel IV secolo e la famiglia O'Neill divenne la pi\u00f9 potente dell'Irlanda settentrionale. Nel XII secolo, durante l'invasione anglo-normanna, Giovanni di Courcy conquist\u00f2 l'Ulster, che per\u00f2 gli fu strappato nel 1205 da Giovanni Senzaterra, il quale lo don\u00f2 a Ugo di Lacy, che prese il titolo di Conte di Ulster. Per lungo tempo l'effettiva dominazione inglese non super\u00f2 la Contea di Down; soltanto nel XVI-XVII secolo, sotto i regni di Elisabetta I e di Giacomo I, si estese verso nord-ovest nella Contea di Londonderry (chiamata dapprima \"Coleraine\"). \nDa allora la provincia dell'Ulster si divise in 9 contee: Antrim, Down, Armagh, Monaghan, Londonderry, Donegal, Tyrone, Fermangh e Cavan. Alla fine del XIX secolo l'Ulster contava una popolazione di 1.600.000 abitanti, di cui 740.000 cattolici; questa regione fu cos\u00ec il centro dell'opposizione al movimento nazionalista irlandese. Dopo aver cercato di far arenare ogni richiesta d'autonomia, i protestanti della regione chiesero di restare nel Regno Unito. \nCon il trattato anglo-irlandese del 1921 l'Ulster fu cos\u00ec diviso: le 3 contee cattoliche di Cavan, Donegal e Monaghan entrarono a far parte dello stato libero d'Irlanda, mentre le altre 6 contee restavano legate al Regno Unito formando l'Irlanda del Nord, chiamata anche \"Ulster\". il nuovo Ulster era abitato in maggioranza da protestanti (circa il 65% contro il 35% di cattolici) e questa maggioranza costituiva la parte pi\u00f9 ricca della popolazione. Forti del loro numero, ma anche grazie a una suddivisione criticabile delle circoscrizioni elettorali e a un sistema censitario che fu mantenuto in Irlanda del Nord anche dopo la sua abolizione nel resto del Regno Unito, i protestanti, rappresentanti del partito unionista, si assicurarono il monopolio del potere dal 1921. I cattolici si unirono nel Partito nazionalista, che reclamava legami pi\u00f9 stretti con l'Irlanda del Sud o addirittura l'integrazione pura e semplice con questo paese. \nRappresentato al Parlamento britannico, l'Ulster aveva anche un proprio Parlamento composto da una Camera dei Comuni e da un Senato. Ritenendosi discriminata politicamente e socialmente (soprattutto rispetto al lavoro e agli alloggi), la minoranza cattolica diede il via (5 ottobre 1968) a Londonderry a una violenta campagna di proteste che, cominciata con manifestazione nelle strade, fin\u00ec con scontri sanguinosi fra cattolici e protestanti. Il conflitto degener\u00f2 con l'entrata in azione dell'Irish Republican Army in un terrorismo urbano che colp\u00ec non solo l'Ulster, ma anche Londra e altre citt\u00e0 inglesi. Nel 1969 il governo britannico dovette inviare nell'Ulster 5.000 soldati, portati via via a 15.000. Quattro soluzioni furono prospettate per il problema Ulster: \nIl governo di Londra si sforz\u00f2 in un primo tempo di convincere i protestanti a dividere il potere con i cattolici. Con gli accordi di Sunningfale (8 dicembre 1973) i rappresentanti di Belfast, di Londra e di Dublino posero le basi d'una soluzione che permettesse la divisione dei poteri fra le due comunit\u00e0 e aprisse la strada a una futura riunificazione delle due Irlande. Un governo della provincia comprendente protestanti e cattolici pot\u00e9 essere costituito il 1\u00ba gennaio 1974; era la prima volta dal 1921 che l'Ulster non era pi\u00f9 governato solo dai protestanti. Ma a maggio i protestanti si ritirarono dal governo comune costringendo Londra a istituire la propria amministrazione diretta. \nNel maggio 1975 fu eletta una convenzione costituzionale, chiamata a elaborare un nuovo statuto per l'Irlanda del Nord; i protestanti vi conquistarono 46 seggi su 79. Da allora le violenze dell'IRA \"provisional\" , braccio armato degli estremisti cattolici di Belfast, ripresero con forza, malgrado le iniziative coraggiose come quella della protestante Mairead Corrigan e della cattolica Betty Williams, che fondarono un movimento delle donne e organizzarono grandi manifestazioni pacifiste (settembre 1976). Pur rafforzando la presenza di soldati britannici in Ulster, il governo di Londra volle ricercare di nuovo una soluzione negoziata alla fine degli anni Settanta. \nNel decimo anniversario dei sanguinosi scontri di Londonderry, che avevano scatenato una guerra civile responsabile di almeno 2000 morti, l'IRA \"provisional\" assassin\u00f2 lord Mountbatten, due persone del suo seguito e 18 soldati del contingente britannico, facendo esplodere lo yacht su cui si trovavano (27 agosto 1979). Nonostante un rafforzamento della cooperazione fra i governi di Londra e di Dublino nella lotta contro il terrorismo (che comunque non imped\u00ec all'IRA di attentare , il 12 ottobre 1984 alla vita della stessa Margareth Thatcher, riunita con tutto il governo a Brighton), la situazione dell'Ulster rimase sempre molto difficile. Per questo, dopo lunghe trattative segrete per cercare di porre fine a una guerra civile che in 16 anni aveva causato 2.500 morti e circa 30.000 feriti, i primi ministri inglesi e irlandese sottoscrissero a Belfast un accordo che riaffermava la sovranit\u00e0 britannica sull'Ulster e consentiva al governo di Dublino di tutelare gli interessi della minoranza cattolica attraverso l'istituzione di un Consiglio ministeriale anglo-irlandese (15 novembre 1985). L'accordo fu violentemente respinto sia dagli estremisti cattolici che da quelli protestanti. Pi\u00f9 stretta divenne per\u00f2 la collaborazione tra polizia britannica e quella irlandese ai fini dell'arresto e dell'estradizione dei militanti estremisti. \nL'IRA, tuttavia, inaspr\u00ec la propria strategia e moltiplic\u00f2 gli attentati (talvolta alla cieca) contro l\"'occupante britannico\". Il partito nazionalista irlandese Sinn Fein, di cui l'IRA rappresentava il braccio armato, attivo anche nella Repubblica d'Irlanda, tent\u00f2 da parte sua, di avvalersi delle istituzioni parlamentari in Ulster, ma anche del Parlamento britannico, dove disponeva di rappresentanti (nel 1988, temendo l'effetto della propaganda, il governo britannico proib\u00ec l'accesso ai media ai deputati del Sinn Fein). \nJohn Major tent\u00f2 dal 1991, di uscire da questa spirale di violenza, promuovendo colloqui tra i partiti politici dell'Irlanda del Nord, a esclusione del Sinn Fein. Il 15 dicembre 1993, in occasione di una dichiarazione congiunta dei governi di Londra e di Dublino, il Regno Unito si impegn\u00f2 a rinunciare alla sua sovranit\u00e0 sull'Irlanda del Nord, a condizione che la maggioranza della popolazione della regione manifestasse l'intenzione di essere annessa alla Repubblica d'Irlanda. In questo nuovo contesto, il 31 agosto 1994, l'IRA annunci\u00f2 un cessate il fuoco, imitata , il 13 ottobre, dalle formazioni paramilitari protestanti. Nel dicembre 1994 furono avviati i primi negoziati ufficiali tra Londra e il leader dello Sinn Fein, Gerry Adams\".\" Il 21 febbraio 1995 John Major e il primo ministro irlandese, John Bruton\",\" sottoscrissero un documento che doveva rappresentare la base dei negoziati tra i diversi partiti in causa allo scopo di rendere il processo di pace irreversibile. Nel maggio 1996 ebbero quindi luogo le elezioni per designare i delegati ai negoziati di pace. Nel luglio 1997, poco dopo la vittoria dei laburisti alle legislative britanniche, l'IRA annunci\u00f2 una tregua degli attentati, che permise, nel dicembre successivo, l'incontro storico di una delegazione dell Sinn Fein, guidata da Gerry Adams, con il nuovo ministro britannico, Tony Blair. I colloqui portarono agli accordi di Stormont (aprile 1998), che prevedevano la creazione di un'assemblea e di un governo semiautonomi nell'Ulster. \nIn seguito ai risultati del referendum del maggio 1998, con il quale oltre il 70% delle contee nordirlandesi ha accettato il dialogo per una politica senza armi, mentre la Repubblica d'Irlanda ha votato una modifica costituzionale con la quale ha rinunciato alla rivendicazione della sovranit\u00e0 nazionale sul territorio dell'Ulster, la neoeletta assemblea ha aperto i lavori (febbraio 1999); ma la formazione del governo, nel dicembre successivo, ha incontrato non poche difficolt\u00e0, che hanno indotto Londra , in seguito ad alcuni sanguinosi atti di intolleranza, a sospendere la sua attivit\u00e0 fino a quando l'IRA non si fosse impegnata a deporre le armi. Nel giugno 2000 alcuni ispettori internazionali hanno visitato numerosi nascondigli d'armi dell'IRA, ma alcuni episodi, come i cruenti scontri tra paramilitari protestanti e gli attentati a Londra alla fine dell'estate hanno fatto dubitare del conflitto. \nI lavori del governo regionale dell'Ulster si sono poi arenati sulla questione della Royal Ulster Constabulary (RUC), la forza di polizia controllata dai protestanti e famosa per i suoi atti di repressione contro i cattolici, che con grandi difficolt\u00e0 i politici stavano tentando di trasformare in un corpo multiconfessionale. Dopo alterne vicende, nuovi attentati e il reiterato rifiuto dell'IRA di consegnare le armi, nell'ottobre 2001 l'IRA ha finalmente accettato un piano di disarmo parziale rilanciando il processo di pace. Ripristinato nelle sue funzioni alla fine dell'anno, il governo dell'Ulster, sotto la guida del protestante David Trimble, nel marzo 2002 ha proposto, con grande sorpresa sia di Londra che di Dublino, di indire per il 2003 un referendum di autodeterminazione pro o contro l'annessione dell'Ulster alla Repubblica di Irlanda.\nLe contee.\nLe tre contee appartenenti alla Repubblica d'Irlanda contano una popolazione di circa 246\u00a0000 abitanti e sono situate in luoghi completamente differenti fra loro: il Cavan e il Monaghan si trovano nella parte pi\u00f9 meridionale della provincia (molto vicine a Dublino), mentre il Donegal \u00e8 isolato nella parte nord occidentale (dove l'isola d'Irlanda raggiunge il punto pi\u00f9 settentrionale presso Capo Malin)."}
{"id": "41539", "revid": "4", "url": "https://it.wikipedia.org/wiki?curid=41539", "title": "Isomero", "text": ""}
{"id": "41540", "revid": "125185315", "url": "https://it.wikipedia.org/wiki?curid=41540", "title": "Lars von Trier", "text": "Celebre per aver lanciato, insieme a Thomas Vinterberg, il movimento Dogma 95, von Trier \u00e8 in breve tempo diventato uno degli autori cinematografici pi\u00f9 innovativi e influenti del cinema contemporaneo.\nBiografia.\nInfanzia, giovinezza e vita privata.\nI suoi genitori, Inger H\u00f8st e Ulf Trier, nudisti, comunisti e atei, sono fermamente convinti del diritto del bambino all'autodeterminazione, cos\u00ec il giovane Lars cresce in un clima di libert\u00e0 assoluta che gli crea non pochi problemi. In mancanza di un'autorit\u00e0 che gli indichi la strada, egli deve fare il \"padre\" di se stesso: questo gli fa nascere un forte desiderio di autodisciplina e lo spinge a una propensione alla leadership che lo accompagna anche nella vita adulta. Frequenta il Lundtofte, un istituto scolastico dai metodi molto autoritari, cosa che entra in contrasto con l'educazione libera che Lars conosce: questo lo spinge ad abbandonare la scuola all'et\u00e0 di 15 anni, e a finire gli studi con un metodo di insegnamento a distanza solo tre anni pi\u00f9 tardi.\nRitenutosi ebreo da parte di padre, solo sul letto di morte la madre gli rivela che Ulf Trier non \u00e8 biologicamente suo padre, e che quindi non \u00e8 di origine ebraica. Lars sarebbe figlio di Fritz Michael Hartmann, appartenente a una illustre famiglia danese di compositori, in quanto, secondo alcune fonti, la madre \"voleva dei geni artistici per suo figlio\". Pi\u00f9 volte il regista prova a riallacciare i rapporti con il padre naturale, ormai novantenne, ma riuscir\u00e0 solo a inviargli comunicazioni tramite un avvocato. \nLars von Trier \u00e8 ateo. Si \u00e8 sposato due volte e ha due figli: prima dal 1987 al 1996 con la regista C\u00e6cilia Holbek e dal 1997 con Bente Fr\u00f8ge.\n\"Von\".\nLars Trier d\u00e0 all'aggiunta del \"von\" al suo nome un valore molto profondo e radicato in s\u00e9. Suo nonno, Sven Trier, amava raccontare che durante il suo soggiorno in Germania, il suo nome abbreviato \"Sv.\" venne confuso con \"von\", per cui tutti lo chiamavano Sven von Trier. Molti degli artisti che Lars ama hanno aggiunto un titolo nobiliare al proprio nome: Edward Kennedy Ellington si faceva chiamare Duke Ellington, cos\u00ec come William Allen Basie divent\u00f2 Count Basie, per non parlare dei registi Josef von Sternberg o Erich von Stroheim che aggiunsero entrambi il \"von\" arbitrariamente.\nUnendo questi elementi al fatto che nel 1975 diventa \"vittima\", come dice lui stesso, \"di un'enorme autovenerazione\", Lars adotta questo titolo nobiliare. La sua prima apparizione pubblica \u00e8 nel 1976, quando su un quotidiano locale pubblica un articolo su Strindberg intitolato \"Al limite della follia\", firmato da \"Lars von Trier\".\nFobie.\nLars von Trier \u00e8 famoso per le fobie che lo torturano. Viaggia solo in auto o in treni di una determinata compagnia: ogni anno attraversa l'Europa in camper per recarsi al Festival di Cannes. Non viaggia in aereo, e questo gli preclude spostamenti troppo lontani: durante alcune scene di \"Le onde del destino\", che si svolgono su una chiatta sull'oceano, il regista ha seguito le riprese a distanza, sulla terraferma. Inoltre non fa segreto della propria ipocondria; \u00e8 sempre convinto di avere qualche tipo di cancro o tumore, e se ne lamenta spesso: \"Io [di fobie] ne ho da vendere\". Von Trier ha sofferto anche di lunghi periodi di depressione.\nTelevisione.\nLars von Trier, prima del successo internazionale, si divide spesso fra cinema e televisione. Ha molti spot pubblicitari al suo attivo, alcuni hanno come protagonista Ernst-Hugo J\u00e4reg\u00e5rd che sar\u00e0 suo attore preferito in molti lavori successivi (come \"Europa\").\nPer la televisione danese nel 1988 gira il film \"Medea\", riprendendo un lavoro incompiuto di Carl Theodor Dreyer, suo maestro spirituale. Dreyer, infatti, aveva adattato per lo schermo il dramma di Euripide, ma non lo aveva mai girato. All'epoca della sua uscita, per\u00f2, il lavoro non piace.\nIl successo televisivo lo raggiunge nel 1994 quando esce \"The Kingdom - Il regno\" (\"Riget\"), con Ernst-Hugo J\u00e4reg\u00e5rd protagonista di una storia a met\u00e0 fra horror e commedia. La miniserie ha cos\u00ec tanto successo che 3 anni dopo esce \"The Kingdom 2\" (\"Riget II\", 1997), che riprende fedelmente la storia interrotta. In tutte e due le serie, alla fine di ogni puntata appare von Trier in persona, in smoking, a commentare la puntata: lo smoking \u00e8 quello appartenuto a Dreyer, e von Trier va fiero di avere questo \"cimelio\".\nNel 2000 va in onda uno spettacolo a episodi, \"D-Dag\", in cui si mostrano le attivit\u00e0 di alcuni personaggi televisivi poco prima della fine dell'anno: von Trier dirige l'episodio chiamato \"Lise\". La particolarit\u00e0 interattiva di \"D-Dag\" consiste nel fatto che \u00e8 stato trasmesso contemporaneamente su alcuni canali televisivi danesi in versioni diverse, focalizzate sui vari personaggi, affinch\u00e9 fosse lo spettatore a crearsi un proprio personale montaggio col telecomando.\nAttivit\u00e0 cinematografica.\nAll'et\u00e0 di 13 anni, probabilmente grazie al fatto che lo zio B\u00f8rge H\u00f8st lavora nel cinema come regista e sceneggiatore, ha un ruolo nella serie televisiva \"Hemmelig sommer\" (1969) (\"L'estate segreta\") di Thomas Winding, mentre cresce la sua passione per la cinematografia grazie alla cinepresa a 8 millimetri della madre. Trova impiego alla Statens Filmcentral come consulente, e questo gli consente di utilizzare strumenti professionali, soprattutto per la fase di montaggio.\nNel 1977 gira i suoi primi due mediometraggi: \"Orchid\u00e9gartneren\" e \"Menthe - la bienheureuse\", quest'ultimo in francese. Vince il concorso per entrare al Danish Film Institute, con cui realizza altri film, \"Nocturne\" e \"Befrielsesbilleder\", scritti dal compagno di corso Tom Elling. Ma il primo vero successo arriva nel 1984 con \"L'elemento del crimine\" (\"Forbrydelsens element\"), scritto ancora una volta con l'amico Tom Elling e con Niels V\u00f8rsel. Il film, un insuccesso in patria, vince parecchi premi all'estero, tra cui quello per il miglior contributo tecnico al Festival di Cannes.\nIl film fa parte di un'ideale trilogia, \"Europa\", ma questa denominazione non ha alcun legame con la geografia: \"Europa\" \u00e8 uno stato mentale. Il secondo episodio \u00e8 \"Epidemic\" (1987), girato con pochi mezzi, tanto che i ruoli principali sono coperti da von Trier stesso e dal co-sceneggiatore Niels V\u00f8rsel. Nel film \u00e8 presente C\u00e6cilia Holbek, la prima moglie del regista, che compare anche nel terzo episodio della trilogia, \"Europa\" (1991), in cui lo stesso von Trier interpreta una piccola parte: il suo personaggio, un ebreo, viene considerato un omaggio alle origini ebraiche perdute. Tutti i film della trilogia sono degli insuccessi in patria, ma riescono a ottenere premi in altri paesi europei.\nNel 1992 fonda la casa di produzione cinematografica Zentropa assieme al produttore Peter Aalb\u00e6k Jensen. \"Le onde del destino\" (\"Breaking the Waves\", (1996) \u00e8 il primo film realizzato da von Trier dopo aver redatto il manifesto Dogma 95, ma l'opera \u00e8 un compromesso tra lo stile precedente del regista e quello del manifesto stesso. La pellicola che viene girata secondo i dettami del Dogma 95 \u00e8 \"Idioti\" (\"Idioterne\", 1998). Nel 2000 riesce a ottenere un grande riscontro al botteghino con \"Dancer in the Dark\", interpretato dalla cantante islandese Bj\u00f6rk. Il film \u00e8 un musical \"sui generis\" ed \u00e8 uno dei primi a usare la tecnica di ripresa completamente digitale.\nIl successo ottenuto dal film consente a von Trier di poter ingaggiare una diva hollywoodiana come Nicole Kidman per il suo \"Dogville\" del 2003. Si tratta della prima opera di una nuova trilogia, che ha questa volta come protagonisti gli Stati Uniti d'America. Il secondo capitolo del progetto \u00e8 \"Manderlay\", in cui Bryce Dallas Howard prende il ruolo che fu della Kidman. Prima di concludere la trilogia \"America: terra dell'opportunit\u00e0\", von Trier scrive e dirige una commedia ambientata nel mondo aziendale, \"Il grande capo\" (\"Direkt\u00f8ren for det hele\", 2006), cui dovrebbe seguire \"Washington\".\nNel 2009 inizia una fase di sperimentazione all'insegna dello scabroso, attraverso il completamento di una \"trilogia della depressione\". Von Trier realizza quindi \"Antichrist\", un \"horror gotico\" (classificazione discutibile) definito da CIAK \"un capolavoro delirante\"; per alcune scene, come avvenuto con \"Idioti\", utilizza attori pornografici professionisti. L'idea generale del film \u00e8 stata ispirata dal libro \"L'anticristo\" del filosofo Friedrich Nietzsche. La protagonista Charlotte Gainsbourg vince a Cannes il premio d'interpretazione, assegnato due anni dopo a Kirsten Dunst per il suo ruolo di sposa depressa nell'apocalittico \"Melancholia\", vincitore di tre \"European Film Awards\": miglior film europeo dell'anno, miglior fotografia (Manuel Alberto Claro) e migliore scenografia (Jette Lehmann).\nIl 25 dicembre 2013 esce a Copenaghen \"Nymphomaniac\", con Charlotte Gainsbourg. Le riprese sono iniziate in Germania nell'estate del 2012: la Gainsbourg interpreter\u00e0 Joe, una donna che racconta la sua relazione sessuale all'anziano professore universitario Seligman, interpretato dall'attore svedese Stellan Skarsg\u00e5rd. Von Trier gira due versioni del film, una soft e un'altra hardcore, utilizzando anche qui attori hard come controfigure. \u00c8 uscito nelle sale cinematografiche italiane a marzo 2014, anche a seguito di una raccolta firme online che ha contribuito alla popolarit\u00e0 del film.\nStile artistico: \"Dogma\", dogmi e regole.\nGi\u00e0 il 3 maggio 1984, in occasione dell'uscita de \"L'elemento del crimine\", von Trier pubblica il suo primo manifesto, una dichiarazione d'intenti in cui focalizza l'identit\u00e0 attiva e non passiva del regista (il regista \"maschio\" contrapposto al film \"femmina\"). Il 17 maggio 1987, per l'uscita di \"Epidemic\", pubblica un altro manifesto inneggiante alla \"bazzecola\": \u00e8 nelle opere minori che si trovano i capolavori. Il 29 dicembre 1990 esce il suo terzo manifesto per \"Europa\", in cui si autodefinisce \"masturbatore dello schermo\".\nMa \u00e8 del 13 marzo 1995 il vero decalogo registico, il \"voto di castit\u00e0\" che von Trier firma insieme ad altri registi: il Dogma 95, un progetto artistico con l'idea di produrre film minimalisti, ad esempio con la tecnica della telecamera a spalla, o con minore utilizzo della musica. L'idea di partenza \u00e8 di fare 5 film secondo queste regole, ma il manifesto ha trovato tanti di quei consensi in cos\u00ec tanti registi, che attualmente ne sono stati girati centosette, provenienti da tutto il mondo, anche dall'Italia: Dogma#35 - Cos\u00ec x caso di Cristano Ceriello e Dogma#107 - Radikal Idioterne di Roberto Schinardi.\nAnche se non le ufficializza pi\u00f9, il regista ama sempre le regole e ne crea sempre di nuove a ogni suo film, come lo si vede fare ne \"Le cinque variazioni\" (\"De fem bensp\u00e6nd\", 2003). Un esempio viene anche da \"The Humiliated\" (\"De udstillede\", 2000), un documentario che segue le riprese di \"Idioti\", e dove si vede von Trier imporre regole e trattare a volte duramente i propri attori: perch\u00e9 \u00e8 cos\u00ec, a sua detta, che ottiene il massimo da loro.\nControversie.\nLo scherzo e l'espulsione dal Festival di Cannes.\nIl 18 maggio 2011, durante la presentazione al Festival di Cannes del suo film \"Melancholia\", fa delle dichiarazioni riguardo al nazismo che sconcertano tanto la sala stampa e le attrici presenti accanto a lui (Gainsbourg e Dunst) quanto l'opinione pubblica, affermando, come risposta a una domanda su suo padre: \"What can I say? I understand Hitler. He did some wrong things, absolutely, but I can see him sitting there in his bunker at the end ... I sympathize with him, yes, a little bit\" (\"Cosa posso dire? Capisco Hitler. Ha fatto molte cose sbagliate, assolutamente, ma posso immaginarmelo seduto nel suo bunker, alla fine ... mi immedesimo, s\u00ec, un po'\"). In seguito afferma che lo stato di Israele \u00e8 \u00abuna rottura di scatole\u00bb (\"pain in the ass\") e sostiene di ammirare molto l'architetto Albert Speer, uno dei ministri di Hitler, processato e condannato a 20 anni al Processo di Norimberga: \"No, I just want to say about the art, I'm very much for Speer. Albert Speer, I liked. He was also maybe one of God's best children. He had some talent that was kind of possible for him to use... Ok, I'm a Nazi\" (\"No, io voglio solo parlare dell'arte. Albert Speer mi piaceva. Era forse uno dei migliori figli di Dio... Ha avuto del talento che poteva essere utilizzato... Ok, sono nazista\"). In seguito, alla specifica domanda di un giornalista, che chiedeva se \"Melancholia\" potesse essere un film distribuito su larga scala come i \"blockbuster\" di Hollywood, Von Trier risponde, testualmente: \u00abNoi nazisti siamo piuttosto bravi a fare le cose su larga scala\u00bb. Questo gli comporta l'espulsione immediata dal Festival di Cannes, anche se il suo film \"Melancholia\" rimane in concorso.\nIl cineasta danese, su spinta dei produttori del film, si scusa il giorno seguente. Molti paesi, infatti, avevano minacciato di annullare i contratti di distribuzione del film a causa delle dichiarazioni del regista. La procura di Cannes lo indaga per \"apologia del nazismo\". Le polemiche per le sue dichiarazioni per\u00f2 non si placano e dopo essere stato nuovamente interrogato dalla polizia, in seguito alle accuse della procura francese, decide di non parlare pi\u00f9 in pubblico.. In merito alle frasi pronunciate da von Trier, Claude Lelouch ha parlato di un vero e proprio \"suicidio professionale\". Successivamente von Trier ha chiarito di non essere per nulla nazista o antisemita, ma che si trattava di uno scherzo fatto ai giornalisti, chiarendo dettagliatamente le ragioni del gesto.\nUso di droga e alcool.\nCon un'intervista al quotidiano danese \"Politiken\", a novembre 2014, von Trier rompe il silenzio stampa che durava dal 2011 quando venne cacciato dal Festival di Cannes. Durante questa intervista von Trier confessa di essere stato in cura in seguito a dipendenza da droga e alcool e afferma anche di essere ora sobrio e non pi\u00f9 dipendente. Von Trier ha ammesso di aver scritto gran parte dei suoi film sotto l'effetto di alcool e droga, e che ultimamente beveva una bottiglia di vodka al giorno. Von Trier dice di essere riuscito, sotto l'effetto di droga e alcool, a scrivere \"Dogville\" in soli 12 giorni, mentre per \"Nymphomaniac\", scritto da sobrio, dopo la disintossicazione, gli ci sono voluti 18 mesi.\nAccuse di abusi sessuali.\nNell'autunno del 2017 l'attrice e cantante Bj\u00f6rk afferm\u00f2 che un regista danese l'avrebbe molestata sessualmente durante le riprese di un film. Pur senza essere esplicita, la cantante si riferiva a Von Trier e alla pellicola \"Dancer in the Dark\" (2000). Successivamente \u00e8 arrivata la replica del regista, che sulla versione online del quotidiano danese \"Jyllands-Posten\" ha dichiarato: \u00abNon \u00e8 quello che \u00e8 successo, tra noi due c\u2019era solo una grande inimicizia. E la sua \u00e8 una delle performance migliori di tutta la mia filmografia\u00bb. Bj\u00f6rk ha allora rincarato la dose, descrivendo le presunte molestie subite dal regista durante le riprese.\nProgetti.\nUn progetto parallelo di Von Trier \u00e8 \"The Five Obstructions\", avviato nel 2003 con J\u00f8rgen Leth, maestro dello stesso Trier, del quale ha realizzato una nuova versione del suo cortometraggio del 1967 \"The Perfect Human\". \"The Five Obstruction\" prevede di girare una stessa scena cinque volte, ogni volta con una limitazione diversa. Nel 2011 Lars von Trier propone la sfida a Terrence Malick, Bernardo Bertolucci e Woody Allen, ma l'unico ad accettare tale prova \u00e8 Martin Scorsese. La produzione era prevista per il 2012 e la distribuzione per il 2013."}
{"id": "41543", "revid": "33689", "url": "https://it.wikipedia.org/wiki?curid=41543", "title": "Bach (disambigua)", "text": ""}
{"id": "41545", "revid": "1745361", "url": "https://it.wikipedia.org/wiki?curid=41545", "title": "Gilbert Abbott \u00e0 Beckett", "text": "Fu padre di due scrittori dell'epoca vittoriana: Gilbert Arthur \u00e0 Beckett e Arthur William \u00e0 Beckett.\nBiografia.\nNato a Londra, apparteneva a una famiglia che si dichiarava discendente dal padre di san Thomas \u00e0 Becket. Il suo fratello maggiore, Sir William \u00e0 Beckett (1806-1869), divenne giudice capo dello Stato di Victoria, in Australia.\nGilbert Abbott \u00e0 Beckett venne educato alla Westminster School, e venne chiamato a svolgere l'attivit\u00e0 forense al Gray's Inn nel 1841. Pubblic\u00f2 \"Figaro\" a Londra, e fu uno dei membri originali della redazione della rivista \"Punch\", alla quale contribu\u00ec fino alla sua morte.\nFu un giornalista attivo per il \"The Times\" e il \"The Morning Herald\", contribu\u00ec inoltre con una serie di articoli leggeri al \"The Illustrated London News\", nel 1846 diresse \"The Almanack of the Month\" e trov\u00f2 tempo per produrre qualcosa come cinquanta o sessanta rappresentazioni teatrali, tra le quali una versione drammatizzata dei racconti brevi di Charles Dickens, in collaborazione con Mark Lemon. In qualit\u00e0 di difensore dei poveri present\u00f2 un prezioso rapporto al Segretario agli Interni inglese sugli scandali collegati alla Andover Union, e nel 1849 divenne magistrato della polizia metropolitana.\nMor\u00ec di tifo a Boulogne-sur-Mer, in Francia.\nOpere.\nThe Comic History of England"}
{"id": "41546", "revid": "307923", "url": "https://it.wikipedia.org/wiki?curid=41546", "title": "Pasquale Soccio", "text": "Ha studiato al Magistero di Roma, laureandosi in pedagogia. \u00c8 stato maestro elementare, docente di filosofia e storia, quindi preside nel Liceo classico di Lucera. Studioso di Giambattista Vico, ha curato un'antologia dei suoi scritti presso l'editore Garzanti (G. B. Vico, \"Autobiografia, Poesie, Scienza Nuova\", 1983).\nCome storico ha studiato le vicende del brigantaggio postunitario nel suo paese natale in \"Unit\u00e0 e brigantaggio\" (1969), ricostruendo anche molti fatti di storia meridionale e segnatamente pugliese in numerosi scritti eruditi. Ma la sua opera principale \u00e8 \"Gargano segreto\" (1965; la quarta e definitiva edizione \u00e8 del 1999), un libro nel quale la natura e la spiritualit\u00e0 garganiche sono evocate con una prosa raffinata e leggera, che ha appreso la lezione della Ronda.\nNegli ultimi anni, resi difficili dalla cecit\u00e0, Soccio ha raccolto le sue riflessioni filosofiche nel volume \"Penso, dunque invento\" (2001), in cui sostiene la tesi della persistenza di una tendenza alla mitizzazione nella ragione evoluta, sia nel campo della filosofia che in quello della scienza.\nPostumo \u00e8 apparso \"Incontri memorabili\" (2002), in cui si parla delle frequentazioni avute con personaggi come Benedetto Croce, alla cui lezione filosofica e politica \u00e8 rimasto sempre sensibile, Giuseppe Ungaretti, Riccardo Bacchelli e altri.\n\u00c8 stato collaboratore della Nuova Antologia.\nA Soccio \u00e8 intitolata una Fondazione, che ha sede nella sua citt\u00e0 natale, formata da accademici e studiosi pugliesi, che si propone di diffondere la cultura, grazie ai 5.000 volumi lasciati dallo scrittore e a numerose iniziative che annualmente vengono prese a favore degli studenti universitari e liceali."}
{"id": "41547", "revid": "467420", "url": "https://it.wikipedia.org/wiki?curid=41547", "title": "Giovanni Pellielo", "text": "Biografia.\nAfflitto da crisi asmatiche, comincia a dedicarsi all'attivit\u00e0 sportiva solo dopo i 15 anni.\nDopo aver conseguito il diploma di perito tecnico agrario, si iscrive alla facolt\u00e0 di ingegneria genetica che successivamente decide di abbandonare. Si dedica anche al ballo liscio e nel 1989 \u00e8 Campione Italiano Juniores della specialit\u00e0.\nNel 1996 entra per concorso nelle Fiamme Azzurre, il gruppo sportivo della Polizia Penitenziaria di cui fa parte.\nNel 2000 \u00e8 stato convocato in Vaticano in udienza da Pontefice Giovanni Paolo II alla presenza del Cardinal Crescenzio Sepe ed \u00e8 stato insignito del Discobolo d'oro per la morale, dal Cardinal Camillo Ruini a Castel Gandolfo, in occasione della festa nazionale del CSI, il Centro Sportivo Italiano.\nHa fondato un gruppo di solidariet\u00e0, denominato \"Team Shooting J. P.\", per i pi\u00f9 bisognosi ed una Scuola Internazionale di Tiro che ha sede a Vercelli e di cui sta portando avanti la ristrutturazione.\nCarriera sportiva.\nInizia nel giorno del suo diciottesimo compleanno quando la madre, che da anni praticava questo sport, lo accompagna per la prima volta su un campo da tiro. Appena quattro anni dopo, viene convocato per partecipare alle Olimpiadi di Barcellona '92, dove si classifica a ridosso della finale a sei.\nVince 6 finali di Coppa del Mondo, 3 titoli mondiali, 3 titoli europei, 17 prove di Coppa del Mondo, 10 titoli italiani, 2 volte i Giochi del Mediterraneo, la medaglia di bronzo alle Olimpiadi di Sydney 2000, le medaglie d'argento alle Olimpiadi di Atene 2004, Pechino 2008 e Rio de Janeiro 2016. Risultati a livello individuale, cui si aggiungono quelli a squadre, che lo pongono da anni ai vertici del ranking mondiale.\nIl 3 agosto 2010 ha ottenuto dal CONI la \"carta olimpica\" che gli ha consentito di prendere parte alla sua 6\u00aa Olimpiade consecutiva, a .\nPartecipando a Rio 2016 ha preso parte alla sua 7\u00aa olimpiade.\nPalmar\u00e8s.\nA squadre.\noro campionato mondo lima 2013 individuale \nOnorificenze.\nCAVALIERE DI MALTA\nCavalieri Ospitalieri"}
{"id": "41548", "revid": "1573940", "url": "https://it.wikipedia.org/wiki?curid=41548", "title": "Valentina Turisini", "text": "Si avvicin\u00f2 al tiro a segno da ragazzina, \"per tigna e per scommessa\" (sono parole sue) nei confronti della madre, che voleva iscriverla a un corso di danza. Nel 1990, a 21 anni, entr\u00f2 nel giro della nazionale.\nPer la prima partecipazione alle Olimpiadi ha dovuto per\u00f2 aspettare fino a 35 anni. Quattro giorni dopo il suo compleanno, il 20 agosto 2004, Valentina Turisini si \u00e8 \"regalata\" la medaglia d'argento, arrivando seconda nella gara della carabina 50 m a tre posizioni femminile delle Olimpiadi di Atene.\nLaureata in giurisprudenza, avvocato, Valentina Turisini \u00e8 la sindacalista della nazionale di tiro a segno. Gareggia per la Forestale e spesso si allena a Dortmund, dove vive Gaby Buehlmann, l'allenatrice della nazionale."}
{"id": "41549", "revid": "187", "url": "https://it.wikipedia.org/wiki?curid=41549", "title": "Lucia Morico", "text": "Biografia.\nHa iniziato a praticare questo sport all'et\u00e0 di otto anni, grazie all'apertura di una palestra di arti marziali, \"Kodokan Mondolfo\", nella sua citt\u00e0 natale, Marotta (PU).\nIl suo primo maestro, \u00e8 stato Aldo Enea, mentre l'attuale maestro e tecnico in nazionale \u00e8 Felice Mariani.\nAi campionati europei ha collezionato una vittoria nel 2003, e tre secondi posti.\nHa rappresentato l' ai Giochi olimpici estivi di , vincendo la medaglia di bronzo nel torneo dei 78\u00a0kg, e a quelli di , classificandosi nona nella stessa categoria di peso."}
{"id": "41556", "revid": "125309281", "url": "https://it.wikipedia.org/wiki?curid=41556", "title": "Alessandra Sensini", "text": " Dal 2017 \u00e8 Vicepresidente del CONI.\nBiografia.\nDirettore tecnico Giovanile e Vicedirettore tecnico della Nazionale della Federazione Italiana Vela, componente della Giunta Nazionale Coni, membro della Commissione atleti del COE e membro della Commissione Giochi Olimpici del COE. Diplomata in ragioneria all'Istituto Tecnico Commerciale \"V. Fossombroni\" di Grosseto, ha conseguito il Master Management dello Sport nel 2005. Nel 2014, al termine dell'attivit\u00e0 agonistica, ha ottenuto il diploma per tecnici di IV livello Europeo. Incomincia a praticare il nuoto all'et\u00e0 di sei anni, per poi passare alla corsa campestre e al basket.\nNel 1982, grazie alle sorelle sale per la prima volta su una tavola da windsurf. Ha partecipato sei volte alle Olimpiadi. Vince due medaglie di Bronzo nel 1996 e 2004 e l'Oro nel 2000 nella classe Mistral e l'Argento nel 2008 nella classe . In carriera ha vinto 10 titoli mondiali, 5 titoli europei, 2 titoli ai Giochi del Mediterraneo, una World Cup del Circuito professionistico Windsurf e 23 titoli italiani. Dopo la carriera agonistica ha ricoperto importanti ruoli dirigenziali tra cui quello di membro del Consiglio Nazionale del Coni in rappresentanza degli atleti (dal 2000 al 2004), membro del Consiglio Nazionale della Fiv (dal 2001 al 2012), Vice Chairman del Windsurfing Committee nell'ISAF, Vicepresidente della Federvela (dal 2009 al 2012), Team Manager del Consorzio Azzurra alla Louis Vuitton Cup di Nizza del 2009.\nTra le altre esperienze strettamente collegate alla sua attivit\u00e0 di campionessa sportiva c'\u00e8 la collaborazione - dal 2005 al 2007 - con Sailing Channel, con permanenza a Valencia in occasione della Coppa America. Nel 2013 partecipa alla seconda edizione del reality \"Pechino Express\" col nuotatore Massimiliano Rosolino, formando la coppia de \"Gli Olimpionici\". A causa di un infortunio, \u00e8 costretta a ritirarsi nel corso della quinta puntata del programma.\nCarriera.\nNel 1985 ottiene il suo primo successo nei Campionati Juniores Windsurfer a Formia, l'anno successivo ripete l'impresa a Porto Sant'Elpidio nella stessa categoria. Dopo la convocazione in Nazionale, ottiene nel 1986 il terzo posto salendo sul podio ai Campionati del Mondo Giovanili di Porto Carrasn in Grecia. Il primo grande successo arriva nel 1987 quando vince il suo primo titolo Mondiale Mistral a Manly Beach in Australia. Il primo titolo Mondiale assoluto arriva nel 1989 in Texas. La sua prima partecipazione olimpica a Barcellona 1992 le frutter\u00e0 solo un settimo posto, dopo essere stata a lungo in zona medaglia. Dopo l'esperienza di Barcellona entra a far parte del circuito professionistico (PWA) dedicandosi a tempo pieno all'attivit\u00e0 agonistica.\n\u00c8 un periodo molto proficuo, durante il quale gestisce e programma a tempo pieno la sua attivit\u00e0 agonistica, passando dalla scelta dei materiali da utilizzare in gara fino agli accordi commerciali con le aziende per le sponsorizzazioni. Nel contempo, per arricchire il suo bagaglio tecnico si allena studiando i venti e prendendo confidenza con le onde di tutto il mondo. Passa dall'Australia ai Caraibi, dalle Canarie alle Hawaii per accrescere e affinare la sua tecnica sul windsurf. \u00c8 un'esperienza importante e formativa - vissuta in piena autonomia - che la arricchisce dal punto di vista umano e professionale. E i risultati non tardano ad arrivare. Ad Atlanta 1996 arriva il primo podio olimpico, con una medaglia di Bronzo nel windsurf con la nuova classe Mistral. Il podio olimpico conquistato ai Giochi di Atlanta la porta a lasciare il circuito professionistico per abbracciare la carriera olimpica con la Federvela.\nIntanto continua a vincere titoli italiani che a fine carriera arriveranno a essere ventitr\u00e9. L'apice della sua carriera agonistica \u00e8 rappresentato dalla medaglia d'Oro conquistata alle Olimpiadi di Sydney, in Australia, dove il 23 settembre riesce a primeggiare sulla tedesca Amelie Lux nella classe Mistral. Nel 2004 arriva alle Olimpiadi di Atene come campionessa uscente, e dopo aver ottenuto la certezza di una medaglia dopo le prime regate, nella Medal Race \u00e8 penalizzata dalla scarsit\u00e0 di vento, e ottiene una medaglia di Bronzo. Dopo i Giochi di Atene si prende una pausa dall'attivit\u00e0 agonistica per incominciare un percorso di studi con un Master Management sulla Gestione e valorizzazione degli atleti di alto livello. Torna in attivit\u00e0, si qualifica per i Giochi olimpici, e nel 2008 a Pechino conquista l'Argento nella nuova classe di windsurf RS:X. Chiude la sua carriera olimpica nel 2012 a Londra conquistando un nono posto nella categoria RS:X. Nel 2000 e nel 2004 le viene conferito il Collare d'Oro del Coni, nel 2006 ottiene il Diploma d'onore, nel 2008 vince l'Isaf World Sailor of the Year a Madrid per essere l'unica donna al mondo ad aver conquistato 4 medaglie olimpiche consecutive nella vela."}
{"id": "41565", "revid": "2175", "url": "https://it.wikipedia.org/wiki?curid=41565", "title": "Open System Interconnection", "text": ""}
{"id": "41567", "revid": "438678", "url": "https://it.wikipedia.org/wiki?curid=41567", "title": "ISO 7498", "text": ""}
{"id": "41571", "revid": "363629", "url": "https://it.wikipedia.org/wiki?curid=41571", "title": "Autocarro", "text": "L'autocarro (o camion) \u00e8 un veicolo in grado di trasportare merci autonomamente; si tratta di un mezzo di trasporto singolo e differisce dagli altri veicoli adibiti al trasporto su strada, come i rimorchi o i semirimorchi, perch\u00e9 fornito di motricit\u00e0 propria.\nImpropriamente la denominazione di autocarro viene spesso utilizzata anche nel caso che sia accoppiato ad un'appendice, ad esempio un rimorchio, in questo caso \u00e8 corretto parlare di autotreno; talvolta ci si riferisce, sempre impropriamente, anche al complesso veicolare costituito da un trattore stradale e da un semirimorchio, che formano in questo caso un autoarticolato, regolamentato in maniera differente rispetto all'autotreno.\nStoria.\nPer quanto esistano tentativi per far muovere autonomamente dei veicoli per trasporto merce tramite dei motori a vapore gi\u00e0 nella seconda met\u00e0 del XVIII secolo, quello che pu\u00f2 essere definito il primo autocarro della storia vide la luce nel 1896.\nCostruito dalla Daimler-Motoren-Gesellschaft, si pu\u00f2 notare che il progetto iniziale era derivato dai carri del tempo, semplicemente eliminando la parte anteriore destinata all'aggancio degli animali da traino e con il montaggio tra gli assi delle ruote di un motore bicilindrico da circa 2.200 cm\u00b3 che sviluppava 6 CV di potenza e riusciva a spingere il veicolo alla velocit\u00e0 di 16 km/h. Si pu\u00f2 notare che le ruote erano rigorosamente di legno con il cerchione esterno in metallo e anche l'impianto frenante era lo stesso utilizzato per le carrozze.\nBen presto l'estetica, seguendo di pari passo l'evoluzione delle autovetture, miglior\u00f2 con l'adozione di una carrozzeria chiusa che proteggeva il guidatore, con il motore che venne posizionato davanti all'abitacolo ed il moto che veniva trasferito alle ruote tramite una catena. Un'altra miglioria importante riguard\u00f2 il passaggio alle ruote in gomma piena e alla presenza della prima diversificazione dei vani di carico, ora anche chiusi.\nNei primi due decenni del XX secolo l'importanza del camion aument\u00f2 sempre pi\u00f9, diversi costruttori si immisero sul mercato, come ad esempio la Fiat che forn\u00ec i primi autocarri al Regio Esercito, i Fiat 15. Come in altri casi, l'impiego ai fini bellici durante la prima guerra mondiale diede un impulso alla progettazione di nuove soluzioni tecniche e, verso la fine degli anni venti si videro i primi autocarri dotati di trasmissione ad albero e con i primi pneumatici forniti di camera d'aria. I motori continuavano ad essere a benzina e non riuscivano ad avere delle potenze particolarmente elevate; di conseguenza anche i carichi utili che si potevano trasportare erano di entit\u00e0 ridotta, raramente superiori alle 3 tonnellate. Anche gli ingombri, se paragonati ai mezzi odierni erano quasi risibili, la lunghezza totale giungeva intorno ai 5 metri mentre la larghezza e l'altezza non superavano i 150 e 250\u00a0cm.\nLe novit\u00e0 introdotte negli anni trenta furono molto importanti anche per il proseguimento della storia del camion. Innanzitutto il motore, fino allora posizionato subito dietro l'asse anteriore, venne portato molto pi\u00f9 avanti, davanti e sopra l'asse stesso, ottenendo un'immediata migliore distribuzione del peso sull'automezzo ed un aumento considerevole nella portata di carico. Le ruote in legno venivano nel frattempo completamente abbandonate in favore di cerchi in metallo e i freni, sino ad allora limitati di norma alle ruote anteriori, si ampliarono anche all'asse posteriore del veicolo. Nelle citt\u00e0 si vedevano sempre pi\u00f9 autocarri ad effettuare le consegne e diventava sempre pi\u00f9 diffusa la soluzione delle furgonature, cio\u00e8 delle carrozzerie interamente in metallo e senza una divisione esterna tra abitacolo e vano di carico.\nAnche le motorizzazioni si stavano spostando sempre pi\u00f9 da quelle a benzina verso quelle diesel; questo soprattutto dopo l'inizio della produzione in serie delle pompe di iniezione cominciata nel 1927 da parte della Robert Bosch GmbH che vide la MAN come suo primo cliente.\nIl decennio successivo vide nuovamente l'autocarro al centro dell'attenzione soprattutto per la sua attivit\u00e0 in campo bellico; durante la seconda guerra mondiale fu il mezzo principale per il trasferimento di truppe e salmerie sui vari fronti e tutte le aziende del ramo furono impegnate in uno sforzo enorme per soddisfare l'imponente domanda di questo tipo di veicolo.\nNel secondo dopoguerra si torn\u00f2 nuovamente a progettare automezzi per uso civile e si videro uscire sul mercato sempre pi\u00f9 camion forniti di motore diesel ad iniezione diretta, un passo avanti notevole nel campo dell'efficienza, che permise l'erogazione di potenze molto pi\u00f9 elevate, a regimi di giri pi\u00f9 bassi e con una coppia pi\u00f9 elevata che in precedenza. Anche le misure esterne aumentarono, diventando molto pi\u00f9 simili a quelle odierne. La conformazione pi\u00f9 classica era ancora quella con un muso anteriore molto pronunciato e con il cofano motore apribile dai lati per consentire un agevole accesso alle parti meccaniche.\nNegli anni cinquanta si videro i primi motori provvisti di turbocompressore e le potenze ebbero cos\u00ec un'impennata arrivando mediamente intorno ai 200 CV. Forse l'unica cosa che non aveva fatto grandi passi da gigante era la cura dell'allestimento interno delle cabine, soprattutto per quanto riguarda l'insonorizzazione dell'abitacolo e l'isolamento termico dello stesso dal comparto motore. Con i primi spostamenti del guidatore direttamente sopra il vano motore le condizioni di guida non erano certamente favorevoli, soprattutto nei mesi pi\u00f9 caldi dell'anno.\nL'importanza dell'autista venne presa in seria considerazione solo negli anni successivi con lo studio di nuove soluzioni atte a rendere le ore di guida il pi\u00f9 confortevoli possibili. Tra le soluzioni trovate vi furono quelle di un maggior isolamento termico ed acustico, una progettazione di sedili pi\u00f9 ergonomici ed ammortizzati, l'utilizzo del servosterzo, l'inserimento di supporti antivibrazioni (poi sostituiti da un impianto di sospensioni) tra cabina e telaio e, con l'affermarsi delle cabine tutto avanti che presero il posto dei \"musoni\", della presenza di un vano letto dietro i sedili di guida atto ad alloggiare il guidatore nelle soste notturne.\nGli anni settanta e ottanta videro la ricerca indirizzata in principal modo alla sicurezza dell'autocarro con studi approfonditi in merito alla visibilit\u00e0 verso l'esterno del guidatore, all'introduzione di barre rigide sui fianchi e al posteriore per impedire agli altri veicoli di potersi infilare al di sotto dell'autocarro in caso di incidente, all'introduzione di freni a disco sempre pi\u00f9 potenti e con la presentazione delle prime sospensioni ad aria che migliorarono nettamente l'assetto di marcia.\nSempre in questi stessi anni si sviluppava anche una tecnologia che permetteva ai trasportatori di rimanere sempre in contatto tra di loro e a volte anche con le loro sedi, cosa molto utile ad esempio per segnalare problemi di viabilit\u00e0: sulla quasi totalit\u00e0 degli autocarri destinati a lunghi viaggi fu installato un ricetrasmettitore ad onde radio, il famoso \"CB\".\nL'ultimo decennio del secolo vide una sempre maggiore importanza data all'impatto ecologico e le case costruttrici dedicarono gran parte delle loro capacit\u00e0 alla messa in produzione di motori con sempre minor numero di emissioni inquinanti e che consentissero contemporaneamente una riduzione generalizzata dei consumi, uno dei problemi da sempre pi\u00f9 sentiti da chi guida un automezzo pesante.\nCaratteristiche.\nPoich\u00e9 lo scopo degli autocarri \u00e8 il trasferimento su strada di merci, sono dotati di cassoni o di vani di carico pi\u00f9 o meno grandi e, in certi casi, di particolari apparecchiature da lavoro (come gru caricatrici e sponde montacarichi, per rendere pi\u00f9 facili le operazioni di carico e scarico).\nIn generale il veicolo \u00e8 dotato di uno o due sedili di fianco al conducente per eventuali passeggeri. Negli ultimi anni, per\u00f2, le case costruttrici hanno omologato dei modelli idonei a trasportare un maggior numero di persone, fino a nove posti totali. Bisogna comunque tenere in debita considerazione il fatto che la legge italiana prevede che a bordo dell'autocarro possano trovarsi solamente le persone addette alla guida o direttamente collegate alle operazioni di carico e scarico delle merci trasportate, pertanto i suddetti passeggeri non possono essere assimilati a quelli delle autovetture.\nIl posto di guida di un autocarro deve sempre essere protetto da eventuali spostamenti degli oggetti trasportati. Questo risultato viene ottenuto mantenendo separata la cabina dal vano di carico, oppure applicando un divisorio di protezione alle spalle del conducente in caso di carrozzeria ad unico vano (quest'ultima soluzione \u00e8 particolarmente diffusa nei veicoli commerciali, tecnicamente appartenenti alla categoria N1, data la loro impostazione automobilistica).\nQuesta \u00e8 la classificazione internazionale degli autocarri:\nAll'interno di questa classificazione generale, che rileva particolarmente per quanto riguarda la differenziazione dei limiti massimi di velocit\u00e0, si possono distinguere 2 sottocategorie, quella dei veicoli ad uso speciale e quella dei veicoli per trasporti specifici; i primi non effettuano alcun tipo di trasporto, ma sono dotati permanentemente di una particolare attrezzatura atta a svolgere un certo tipo di lavoro (autogr\u00f9, veicoli antincendio, veicoli per perforazione pozzi, veicoli con piattaforma elevatrice, autonegozi, veicoli pubblicitari, carri attrezzi ecc.), i secondi sono allestiti con carrozzerie o allestimenti in grado di svolgere unicamente un solo tipo di trasporto. \nIn Italia esiste poi la categoria dei mezzi d'opera, non riscontrabile in nessun altro codice della strada, anch'essa soggetta a normative speciali; tali veicoli sono considerati \"veicoli per trasporti specifici\", anche se esiste un particolare allestimento (autobotte con braccio) che pu\u00f2 considerarsi appartenente ad entrambe le categorie.\nL'autocarro contemporaneo.\nL'autocarro classico, e contemporaneamente il pi\u00f9 diffuso sulle strade, \u00e8 quello in cui il vano di carico, sia esso di tipo \"telonato\" che \"furgonato\", \u00e8 completamente diviso dalla cabina di guida.\nGli autocarri possono essere interamente prodotti dalla stessa casa costruttrice oppure ottenuti in pi\u00f9 fasi; molti degli autocarri in circolazione derivano da autotelai o cabinati (veicoli provvisti di cabina ma senza carrozzeria) sui quali aziende specializzate hanno installato in un secondo tempo le attrezzature da lavoro idonee al tipo di trasporto effettuato dal cliente. L'allestimento pi\u00f9 diffuso \u00e8 quello con una \"centinatura\" composta da un telaio in metallo provvisto di traversine (\"stecche\") per fermare il carico e ricoperto da un telone in materie plastiche; questa soluzione \u00e8 quella che consente il pi\u00f9 agevole carico e scarico dei materiali essendo facilmente apribile su tutti i lati.\nUn'alternativa \u00e8 l'allestimento con una \"furgonatura\", solitamente coibentata se non frigorifera, che consente un migliore stivaggio delle merci grazie alle pareti piene che bloccano il carico trasportato.\nLa terza soluzione di uso comune \u00e8 quella di applicare sul telaio dell'autoveicolo un impianto idraulico di sollevamento e l'impianto di aggancio per poter disporre, nella parte destinata al carico, un container o una cassa mobile.\nUn'altra soluzione ancora \u00e8 quella di avere un cassone con sponde, ribaltabile per mezzo di pistoni idraulici, utilizzato negli autocarri adibiti al trasporto di materiali di scavo nell'edilizia.\nLe norme del codice della strada specificano molte delle regole a cui l'autocarro deve sottostare, in particolare per quelle di ingombro che non pu\u00f2, nella circolazione normale, superare i 255\u00a0cm in larghezza (i veicoli con cella frigo i 260\u00a0cm per compensare in parte lo spessore del coibentato), i 400\u00a0cm in altezza (i veicoli per trasporto veicoli possono arrivare a 420\u00a0cm, i veicoli per trasporto animali vivi o balle di paglia o fieno i 430\u00a0cm) e i 12 metri in lunghezza, pi\u00f9 eventualmente una sponda posteriore da 30\u00a0cm.\nIl carico pu\u00f2 sporgere posteriormente dalla sagoma del veicolo per un massimo del 30% della lunghezza totale, ma i 12\u00a0m non possono comunque essere oltrepassati (ad esempio, se una motrice fosse lunga 10\u00a0m, la sporgenza massima posteriore sarebbe di 2\u00a0m e non di 3\u00a0m); anteriormente, invece, non \u00e8 ammessa alcuna sporgenza.\nAnalogamente per i complessi di veicoli, autotreni o autoarticolati, non \u00e8 consentita nessuna sporgenza di carico. Anche le classificazione dei vari tipi in base alla massa a pieno carico (pi\u00f9 diffusa nel campo specifico dei trasporti la sigla \"PTT\", sigla di \"Peso totale a terra\", tara + carico) sono specificate nel codice stesso: la prima divisione avviene tra i mezzi sino a 3.500 kg classificati alla stregua di normali autovetture e quelli che superano tale limite. In quest'ultimo caso la guida \u00e8 consentita solo a chi \u00e8 in possesso di patente di guida di categoria superiore (la \"C\" in Italia per veicoli sprovvisti di rimorchio o con rimorchio fino a 750\u00a0kg di massa totale).\nUna seconda divisione in classi avviene al traguardo dei 7.500\u00a0kg di PTT dove avviene la distinzione tra i mezzi di media portata e i veri mezzi pesanti.\nSono questi ultimi quelli il cui transito \u00e8 spesso limitato, sia nell'accesso alle aree urbane, sia nell'applicazione del divieto di circolazione nelle giornate festive e in determinate giornate, quelle definite di esodo.\nSempre secondo il codice della strada italiano la massa a terra di un automezzo isolato, pur variabile in base anche al numero di pneumatici e ad altri parametri, non pu\u00f2 superare le 32 tonnellate, raggiungibili nel caso di veicolo a 4 assi con sospensioni pneumatiche.\nNaturalmente oltre alla massa totale \u00e8 da tenere in considerazione una corretta distribuzione dei pesi tra i vari assi del camion: su ognuno di essi non deve in alcun caso gravare una massa superiore alle 12 tonnellate.\nPer i mezzi d'opera (veicoli per il trasporto di inerti: macerie edili, ghiaia, sabbia, cemento) la massa totale massima \u00e8 di 40 tonnellate per i 4 o pi\u00f9 assi con due assi anteriori sterzanti, e il limite di massa per asse \u00e8 di 13 tonnellate.\nIl Codice della strada ammette tuttavia una tolleranza del 5% calcolata sulla massa massima ammessa a pieno carico del veicolo: ad esempio, nel caso di una motrice a 4 assi con sospensioni pneumatiche che raggiunga le 32 tonnellate, si ha una tolleranza di 1,6 tonnellate, permettendo di arrivare legalmente ad una massa totale a terra di 33,6 tonnellate.\nPer i mezzi d'opera, la tolleranza si calcola sulla massa legale dei medesimi e non su quella eccezionale.\nConformazione della cabina.\nMentre in passato le cabine erano normalmente di carattere allungato per ospitare il motore davanti ad essa (cosiddetta cabina arretrata), la continua evoluzione della tecnica ha permesso di accorciarla continuamente, posizionandola al di sopra del vano motore (questa impostazione prende il nome di cabina avanzata); in questo modo si \u00e8 ottenuta una maggiore lunghezza utilizzabile per il vano di carico retrostante senza andare ad aumentare l'ingombro complessivo del veicolo.\nTuttavia, per molti anni i costruttori hanno mantenuto l'accesso al motore tramite un cofano apribile sito all'interno della stessa cabina, con accessibilit\u00e0 e posizione di lavoro abbastanza problematiche; anche la pulizia all'interno dell'abitacolo risentiva in maniera negativa nel caso di interventi meccanici, cos\u00ec come l'insonorizzazione del propulsore.\nTale soluzione ha resistito per buona parte degli anni settanta, quando si diffusero le cabine avanzate completamente ribaltabili verso la parte anteriore del veicolo tramite martinetti idraulici; ci\u00f2 ha consentito sia di sigillare completamente la cellula abitativa rispetto alla meccanica sia di garantire un'accessibilit\u00e0 pressoch\u00e9 totale non solo al propulsore, ma anche ad altri organi meccanici, in quanto il veicolo si \"scopre\" nella parte anteriore per tutta la sua larghezza.\nUna caratteristica che questo tipo di cabina ha imposto \u00e8 la necessit\u00e0 di utilizzare un comando del cambio sfilabile, per garantire il ribaltamento della cabina, ma alcuni costruttori non fissano la leva dentro l'abitacolo, ed essa rimane solidale con la barra che la unisce alla scatola del cambio.\nIl ribaltamento della cabina \u00e8 generalmente effettuato con una piccola pompa idraulica azionata manualmente all'esterno (quasi sempre posta sul lato sinistro subito dopo l'asse anteriore), anche se in alcuni veicoli particolarmente accessoriati \u00e8 presente un comando elettrico.\nDurante la manovra di ribaltamento, la cabina viene sollevata fino ad un certo angolo, dopodich\u00e9 prosegue la corsa per effetto del suo peso, analoga situazione si ha nella fase opposta; poich\u00e9 la fascia paracolpi rimane fissa, un apposito meccanismo garantisce l'apertura automatica di un eventuale mascherina anteriore, altrimenti essa si romperebbe a causa dell'angolo di ribaltamento raggiunto dall'abitacolo.\nAnche il sistema di molleggio della cabina ha conosciuto una notevole evoluzione, passando da semplici tamponi in gomma (i cosiddetti \"silent-block\") fino ad arrivare ai moderni impianti di sospensione dotati di quattro molle ad aria, ammortizzatori, barre stabilizzatrici e correzione automatica dell'assetto, che garantiscono ovviamente un notevole grado di comfort; tra questi due estremi esiste una certa variet\u00e0 di soluzioni, dalla sospensione completamente meccanica a quella mista (meccanica-pneumatica), con o senza correttore dell'assetto.\nAnche l'aerodinamica \u00e8 sempre pi\u00f9 considerata e la cabina moderna presenta delle linee molto pi\u00f9 arrotondate rispetto al passato ed \u00e8 anche usuale l'apposizione al di sopra di essa di appositi spoiler per deflettere l'aria al di sopra del vano di carico guadagnando nel coefficiente di penetrazione.\nPer gli autocarri destinati ad un uso prettamente locale la cabina \u00e8 relativamente ridotta e spartana ma per quelli destinati a lunghi viaggi l'allestimento interno comprende almeno un letto posizionato dietro (e/o sopra) il guidatore ed \u00e8 molto spesso fornita di tutti i comfort necessari durante le soste notturne e nelle lunghe ore trascorse alla guida. Oltre all'impianto di riscaldamento invernale (spesso funzionante in maniera totalmente autonoma dal veicolo) e a quello di climatizzazione estiva \u00e8 molto facile trovarvi frigorifero ed impianto televisivo; come \u00e8 diventata usuale anche la possibilit\u00e0 di modificare la disposizione interna dei sedili in modo da trasformare l'ambiente di guida in un confortevole salotto, o in un funzionale ufficio viaggiante, durante le soste.\nUn'altra caratteristica che si rileva spesso sulle cabine degli autocarri moderni \u00e8 la fondamentale presenza, ai fini della sicurezza, di vetri molto ampi e di un gran numero di specchi esterni, diversamente orientati, per agevolare il controllo da parte dell'autista di tutti i vari ingombri dell'automezzo, sia in sede di manovra sia nell'uso su strada dello stesso.\nTra le norme di sicurezza che riguardano gli autocarri di massa superiore ai 3.500\u00a0kg vi \u00e8 quella fondamentale in merito alle velocit\u00e0 e ai tempi di guida. A questi controlli \u00e8 delegato il \"cronotachigrafo\", obbligatoriamente installato a bordo del veicolo, solitamente a fianco della normale strumentazione di controllo, che annota su appositi dischi di carta giornalieri le velocit\u00e0 raggiunte dal camion e le ore di effettivo utilizzo alla guida.\nAll'inizio del XXI secolo il normale cronotachigrafo a funzionamento meccanico \u00e8 stato sostituito dalle moderne versioni elettroniche che memorizzano i dati non pi\u00f9 su supporto cartaceo bens\u00ec su memoria digitale.\nAnche l'elettronica \u00e8 oggi molto presente nelle cabine dei camion, sia attraverso i computer di bordo forniti di sempre pi\u00f9 funzioni destinate al monitoraggio del motore e dei consumi, sia con la presenza dei recenti navigatori satellitari GPS o attraverso evoluti sistemi di telefonia in viva voce che hanno affiancato se non sostituito gli apparati di ricetrasmissione (i famosi CB) di una volta.\nTelaio e motore.\nI telai dell'autocarro sono forniti di un numero di assi variabile, solitamente 2 o 3 per gli usi pi\u00f9 comuni, e quello motore \u00e8 in genere dotato di ruote gemellate. I pi\u00f9 moderni sono corredati di sospensioni pneumatiche che provvedono ad un livellamento ottimale del mezzo indipendentemente dal carico trasportato e consentono anche un maggior comfort di marcia, non raggiungibile dalle soluzioni precedentemente adottate con sospensioni a balestre.\nAl telaio sono fissati il serbatoio del carburante, la ruota di scorta e le attrezzature accessorie destinate alla sicurezza, come gli estintori o i fermi da apporre sotto le ruote per evitare movimenti del mezzo. Inoltre sono quasi sempre presenti uno o pi\u00f9 vani chiusi dove si possono stivare attrezzi di uso comune e accessori per il fissaggio dei carichi (cavi d'acciaio, cinghie ecc.).\nI motori della produzione attuale sono rigorosamente diesel di varia cubatura, spazianti da quelli utilizzati sui veicoli leggeri (che derivano da quelli per la produzione automobilistica di serie) sino ai grossi motori che superano i 16.000\u00a0cm\u00b3 ed erogano potenze superiori ai 600\u00a0CV. Di questi tipi di propulsore esistono varie conformazioni, sia in linea che a V e la maggior parte sono dotati di turbocompressore.\nI cambi montati sono abitualmente meccanici, multimarcia con la presenza delle marce ridotte per superare pi\u00f9 facilmente le asperit\u00e0.\nIl numero delle marce varia generalmente in funzione della massa del veicolo; in quelli leggeri \u00e8 di 5 o 6 rapporti, come nelle autovetture, mentre nei veicoli di fascia media \u00e8 possibile che al cambio base venga accoppiato un riduttore, in maniera da raddoppiare il numero di marce disponibili.\nL'azionamento del cambio \u00e8 meccanico, a leva, mentre il riduttore \u00e8 generalmente comandato da un pulsante posto sul pomello del cambio stesso.\nNei veicoli pesanti, specialmente quelli adibiti al traino di rimorchi o semirimorchi, il cambio \u00e8 tipicamente costituito da una scatola base, contenente in genere 3 o 4 marce pi\u00f9 la retromarcia, un selettore di gamma ed un riduttore posti rispettivamente a valle ed a monte della scatola base; in tal modo si arriva a quadruplicare il numero dei rapporti disponibili.\nL'innesto delle marce della scatola base \u00e8 in genere comandato tramite leva mentre il riduttore (tecnicamente denominato \"splitter\") ed il selettore di gamma sono azionati con pulsanti posti sul pomello del cambio.\nEsistono pure sistemi di azionamento nei quali la leva \u00e8 sostituita da un piccolo joystick e da alcuni pulsanti posti su di esso, mentre dei cilindri pneumatici azionano le forcelle di innesto marce; questo sistema consente un azionamento facile e confortevole, non esistendo collegamenti meccanici tra il comando e la scatola del cambio.\nRecentemente si sta affermando anche la presenza di sistemi con cambio automatico, che assumono varie denominazioni commerciali a seconda del costruttore del veicolo e che permettono un azionamento in completa sinergia con le effettive condizioni di marcia del veicolo; sono diffusi specialmente nei veicoli con potenza e coppia motrice molto elevati (recentemente si sono raggiunti i 730\u00a0CV di potenza massima e i 3500\u00a0Nm di coppia massima), al fine di salvaguardare la catena cinematica da utilizzi inappropriati e/o da errori di guida.\nVani di carico.\nI vani di carico dell'autocarro di uso comune sono caratterizzati da una larghezza che consenta di caricare agevolmente le merci su pallet, tipicamente 240\u00a0cm, con un fondo livellato e fabbricato in legno o in alluminio. L'altezza utile per il carico si aggira intorno ai 280\u00a0cm sui mezzi pi\u00f9 moderni, forniti di telaio ribassato e sospensioni pneumatiche. L'automezzo medio ha una lunghezza del vano intorno ai 6 metri utili ma, arrivando al limite complessivo massimo ammesso, sono stati predisposti anche cassoni con lunghezze fino ai 10/10,5 metri (per rimanere nei 12 metri totali, circa 2 metri di cabina + 10 metri di cassone).\nAnche per il trasporto di merci pericolose (ADR) si pongono sempre maggiori attenzioni e per essere omologato il vano di carico deve sottostare a determinate condizioni: devono essere presenti materiali ignifughi sia per il fondo che per i teloni esterni e devono essere presenti all'esterno delle tabelle indicanti il tipo di merce trasportata e il carattere della pericolosit\u00e0. Tabelle dello stesso tipo devono essere riportate anche ai lati e sul davanti dell'automezzo, all'esterno della cabina.\nIn aggiunta a ci\u00f2, i veicoli adibiti al trasporto di merci pericolose devono possedere un allestimento specifico, generalmente eseguito dallo stesso costruttore, che consiste in:\nTipologia.\nLe immagini che seguono illustrano le altre forme pi\u00f9 diffuse degli autocarri, per ciascuna delle quali, comunque, esistono diverse varianti.\nAutocarro con cassone e gru dietro la cabina.\nIl cassone pu\u00f2 essere fisso oppure di tipo ribaltabile (per il trasporto di materiali sfusi) e la gru pu\u00f2 avere il braccio raccolto dietro la cabina oppure disteso sul cassone o ancora, sebbene pi\u00f9 raramente, montata sullo sbalzo posteriore.\nPer la stabilit\u00e0 e la sicurezza durante il sollevamento dei materiali attraverso la gru, che deve essere effettuato rigorosamente da fermo, \u00e8 dotato di 4 piedi stabilizzatori indipendenti, comandati idraulicamente, per potersi adattare ad ogni conformazione di terreno ed impedire pericolosi spostamenti del carico movimentato.\nL'utilizzo pi\u00f9 comune \u00e8 quello per il carico di mezzi d'opera (scavatrici, ruspe, carrelli elevatori) e per le consegne di materiali pesanti in luoghi dove non si trovano banchine di carico e attrezzature idonee (cantieri edili ad esempio).\nL'autoveicolo da cui viene ricavato pu\u00f2 avere da due a quattro assi in base alla portata massima della gru che vi si vuole installare.\nPer gli utilizzi pi\u00f9 gravosi e pi\u00f9 particolari, l'autogr\u00f9 pu\u00f2 avere anche solo la funzione di \"gru mobile\" per lo spostamento locale dei materiali e non per il relativo trasporto a destinazione. Esempi di questo tipo sono i veicoli utilizzati per i traslochi dai piani alti o quelli in uso ai servizi di emergenza antincendio.\nAutocarro con furgonatura e sponda montacarichi posteriore.\nSi tratta dell'automezzo classico in uso nel trasporto di consistenti quantit\u00e0 di beni verso i pubblici esercizi.\nSoprattutto nelle grandi citt\u00e0 difficilmente gli esercizi commerciali dispongono di aree attrezzate specificatamente al carico scarico, di conseguenza l'uso della sponda idraulica consente di portare le merci, spesso disposte su pallet, dal cassone dell'autoveicolo al livello strada risparmiando su tempi e fatica.\nLa furgonatura dell'automezzo, consistente nella presenza di pareti rigide ai lati e sul fondo, pu\u00f2 essere pi\u00f9 o meno coibentata ed in vari casi specificatamente frigorifera per non interrompere la catena del freddo nel trasporto dei prodotti alimentari. La sponda caricatrice, in ordine di marcia, pu\u00f2 essere verticale (come nel caso rappresentato) oppure ripiegata sotto lo sbalzo. Questo tipo di autoveicolo difficilmente ha pi\u00f9 di 3 assi, nonostante l'incremento della tara dovuto alla presenza della furgonatura e della sponda aggiuntiva, in virt\u00f9 del fatto che di norma deve raggiungere delle destinazioni cittadine dove l'ingombro eccessivo \u00e8 fonte di problematiche aggiuntive.\nAutocarri silos e cisterna.\nSi tratta dell'automezzo per trasporto specifico destinato al trasporto di liquidi, cio\u00e8 di un autotelaio su cui \u00e8 montata una cisterna con caratteristiche particolari in base al tipo di liquido contenuto, sia esso alimentare come il latte, sia per il trasporto di prodotti chimici diversi, sia per quello molto usuale dei derivati del petrolio.\nEssendo molto spesso destinati al trasporto di merci pericolose a vario titolo (infiammabile, tossico, corrosivo), particolare cura deve essere destinata agli accorgimenti di sicurezza.\nLa stessa ingegneria di base viene utilizzata anche per la realizzazione dei camion destinati al trasporto delle polveri, dove la cisterna viene sostituita da un silos adatto sia al trasporto di mangimi animali sia a quello di ogni altro prodotto polverizzato.\nSono di solito attrezzati con accessori come impianti di scarico del contenuto a pressione, contatori di precisione del quantitativo di merce scaricato, ecc.\nAutocarro per trasporto altri veicoli.\n\u00c8 l'automezzo destinato al trasporto di altri veicoli gommati, il cui vano di carico \u00e8 aperto, provvisto di guide per gli pneumatici dei veicoli caricati a bordo, di fermi per gli stessi una volta caricati e di una rampa di carico estraibile posteriormente per consentire un agevole carico e scarico.\nLe versioni di uso pi\u00f9 comune sono quelle per il soccorso stradale di auto in difficolt\u00e0, dove nella parte anteriore \u00e8 installato anche un verricello per il traino a bordo del veicolo non funzionante.\nEsistono poi le versioni a due piani di carico (in cui quello superiore \u00e8 dotato di meccanismi che ne consentono l'abbassamento) utilizzate per il trasporto di pi\u00f9 auto contemporaneamente, adatte al trasferimento tra le fabbriche costruttrici e le reti di vendita.\nAutocarro con cabina allungata (tipo \"pick-up\").\nQuesti autoveicoli, in genere, hanno una massa complessiva non maggiore di 3.500\u00a0kg consentendone l'uso con la patente di guida \"B\", cio\u00e8 quella della normale autovettura.\nSi tratta dell'autoveicolo classico utilizzato per lavoro dalle imprese edili dato che il tipo di cabina, allungata, permette di ospitare dei passeggeri anche dietro il conducente. Viene cos\u00ec agevolato contemporaneamente il trasferimento degli operai e delle loro attrezzature di base. Il cassone pu\u00f2 essere occasionalmente coperto con un telone atto a proteggere le merci trasportate o con una scocca rigida rimovibile.\nNello stesso tempo fa oggi parte anche dei veicoli alla moda, specialmente negli Stati Uniti, dove gli allestimenti interni non sono pi\u00f9 improntati alla massima utilit\u00e0 bens\u00ec sono identici a quelli delle normali autovetture d'alta classe.\nSi tratta anche della categoria di autocarri dove \u00e8 pi\u00f9 frequente la presenza della trazione integrale anzich\u00e9 dell'abituale trazione posteriore, soluzione tecnica che agevola il raggiungimento delle destinazioni pi\u00f9 disagiate come quelle montane.\nAutocarro con cabina incorporata nella carrozzeria.\nQuesto tipo di carrozzeria \u00e8 propria dei cosiddetti autoveicoli commerciali (come Fiat Ducato, Renault Kangoo, Citro\u00ebn Berlingo, Ford Transit etc.). Negli ultimi tempi, tuttavia, presentano una morfologia simile anche gli autocarri derivanti da autoveicoli multiuso (o monovolume) e fuoristrada, dotati di posti a sedere anche dietro il conducente.\nPer poter essere considerato un mezzo da puro trasporto di merci e non come un mezzo da \"uso promiscuo\", la protezione degli occupanti dagli spostamenti del carico deve essere assicurata da una paratia metallica, montata fra l'abitacolo e il vano delle merci. Sono degli autocarri con una massa totale non superiore a 3.500\u00a0kg, pertanto utilizzabili con la semplice patente di guida delle autovetture.\nGli ingombri di questo mezzo sono nettamente inferiori a quelle dell'autocarro classico per consentire degli agevoli spostamenti anche nelle zone interdette al traffico pesante.\nAutocarro a 4 ruote motrici.\nSi tratta di un tipo di autocarro per usi particolari, soprattutto destinato agli impegni pi\u00f9 gravosi, sia in campo civile che militare, e a terreni anche impervi o sprovvisti di asfaltatura.\nSono naturalmente provvisti di trazione integrale sulle 4 ruote, solitamente hanno il telaio maggiormente rialzato e delle sospensioni indipendenti con un'escursione particolarmente ampia per poter meglio assorbire le asperit\u00e0 del terreno.\nUno degli automezzi pi\u00f9 famosi di questo tipo \u00e8 l'Unimog, veicolo progettato dalla Mercedes-Benz e costruito sin dal primo dopoguerra.\nL'eclettismo di questo tipo di autocarro \u00e8 dimostrato anche dalla molteplicit\u00e0 di allestimenti in cui pu\u00f2 essere trasformato, da quelli per interventi di emergenza in casi di calamit\u00e0, sino agli allestimenti a duplice uso che gli consentono di muoversi anche lungo dei binari e sulla sede ferroviaria.\nL'autocarro nei media.\nNel 1995 sono iniziate le avventure di \"Overland\", con l'utilizzo di autocarri Iveco specificatamente attrezzati e patrocinate dall'UNICEF. Si \u00e8 trattato di una serie di spedizioni geografiche esplorative su varie rotte che hanno toccato tutti i continenti, tranne l'Oceania, e da cui \u00e8 stata tratta una serie di documentari televisivi."}
{"id": "41573", "revid": "287204", "url": "https://it.wikipedia.org/wiki?curid=41573", "title": "Andres Segovia", "text": ""}
{"id": "41574", "revid": "682087", "url": "https://it.wikipedia.org/wiki?curid=41574", "title": "Hashing", "text": ""}
{"id": "41575", "revid": "399", "url": "https://it.wikipedia.org/wiki?curid=41575", "title": "Download", "text": "Il download, anche noto come scaricamento, indica in informatica l'azione di ricevere o prelevare da una rete telematica (ad esempio da un sito web) un file, trasferendolo sul disco rigido del computer o su altra periferica dell'utente. Nella maggior parte dei casi, il download di un file \u00e8 la conseguenza di una richiesta pi\u00f9 o meno trasparente all'utente del sistema; l'azione inversa \u00e8 invece detta upload.\nDefinizione.\nIl download generalmente trasferisce interi file per l'archiviazione locale e un uso successivo, a differenza dello streaming, in cui i dati vengono utilizzati quasi immediatamente, mentre la trasmissione \u00e8 ancora in corso e che potrebbero non essere archiviati a lungo termine. I siti Web che offrono contenuti multimediali in streaming o visualizzati nel browser, come YouTube, impongono sempre pi\u00f9 restrizioni alla capacit\u00e0 degli utenti di salvare questi materiali sui loro computer dopo che sono stati ricevuti.\nIl download non \u00e8 la stessa cosa del trasferimento dei dati; lo spostamento o la copia di dati tra due dispositivi di archiviazione sarebbe un trasferimento di dati, ma la \"ricezione di\" dati da \"Internet\" o da BBS \u00e8 in fase di \"download\".\nProcedimento.\nOgni volta che un computer connesso a Internet richiede una pagina o un qualsiasi contenuto su internet, un computer remoto invia l'oggetto richiesto attraverso una rete di calcolatori fino al computer che aveva inviato la richiesta, il quale riceve i dati sotto forma di pacchetti da ricostruire.\nAll'interno di questo meccanismo la richiesta di download, che pure prevede l'invio di informazioni al sistema remoto, non viene definita propriamente upload in quanto vengono trasferite solo le informazioni necessarie per sincronizzare il trasferimento dei dati. Per questo motivo lo scaricamento di un file comporta necessariamente anche l'utilizzo di parte di banda dell'upload; nel caso in cui la banda in caricamento sia satura la velocit\u00e0 dello scaricamento si autolimiter\u00e0.\nLa velocit\u00e0 massima con la quale si possono scaricare pacchetti \u00e8 fortemente legata con la banda di scaricamento, o \"downstream\" a seconda che la linea di collegamento sia divisa rigidamente (Adsl) o dinamicamente (fibre ottiche) dalla banda di upload, l\"upstream\".\nIn particolare nella tecnologia di accesso alla rete Internet tramite ADSL, al flusso di scaricamento tra destinatario e sorgente della comunicazione \u00e8 associata una banda di trasmissione maggiore rispetto a quella in upload (asimmetria o sbilanciamento) in quanto tale ultimo flusso (che comprende traffico di segnalazione) \u00e8 inferiore a quello di trasferimento di informazioni utili all'utente e settato quindi a valore pi\u00f9 basso per ottenere un risparmio della banda totale del canale full-duplex di comunicazione.\nSpesso il download si effettua attraverso tecniche di compressione dei file, per ridurre la dimensione dei file da scaricare e, quindi, il tempo di scaricamento. Ne consegue che il file compresso una volta scaricato dovr\u00e0 essere decompresso per essere utilizzato.\nCopyright.\nIl download di file multimediali implica l'uso di collegamenti e framing di materiale Internet e si riferisce alla legge sul copyright. Lo streaming e il download possono comportare la creazione di copie di opere che violano i diritti d'autore o altri diritti e le organizzazioni che gestiscono tali siti Web possono diventare responsabili di violazione del copyright inducendo altri a farlo.\nI server di hosting aperti consentono alle persone di caricare file su un server centrale, che incorre in costi di larghezza di banda e spazio su disco rigido a causa dei file generati con ogni download. Server di hosting anonimi e aperti rendono difficile ritenere responsabili gli host. L'azione legale contro le tecnologie alla base della \"condivisione di file\" non autorizzata si \u00e8 dimostrata efficace per le reti centralizzate (come Napster) e insostenibile per le reti decentralizzate come (Gnutella, BitTorrent).\nIl download e lo streaming si riferiscono all'uso pi\u00f9 generale di Internet per facilitare la violazione del copyright, nota anche come \"pirateria del software\". Poich\u00e9 l'hosting statico palese di copie non autorizzate di opere (cio\u00e8 reti centralizzate) viene spesso respinto in modo rapido e incontrovertibile, negli ultimi anni le questioni legali hanno avuto la tendenza a trattare l'uso di tecnologie web dinamiche (reti decentralizzate, BitTorrent senza tracker) per aggirare la capacit\u00e0 del copyright proprietari di coinvolgere direttamente particolari distributori e consumatori.\nContenziosi nell'Unione Europea.\nIn Europa, la Corte di giustizia dell'Unione europea (CGUE) ha stabilito che \u00e8 legale creare copie temporanee o cache di opere (protette da copyright o altro) online. La sentenza si riferisce al caso britannico Meltwater risolto il 5 giugno 2014.\nLa sentenza della Corte afferma che: \"L'articolo 5 della direttiva 2001/29/CE del Parlamento europeo e del Consiglio, del 22 maggio 2001, sull'armonizzazione di taluni aspetti del diritto d'autore e dei diritti connessi nella societ\u00e0 dell'informazione deve essere interpretato nel senso che le copie sullo schermo del computer dell'utente e le copie nella \"cache\" di Internet del disco rigido di quel computer, realizzate da un utente finale durante la visualizzazione di un sito web, soddisfano le condizioni che tali copie devono essere temporanee, che devono essere di natura transitoria o incidentale e che debbano costituire parte integrante ed essenziale di un processo tecnologico, nonch\u00e9 le condizioni di cui all'articolo 5, paragrafo 5, di tale direttiva, e che pertanto possano essere effettuate senza l'autorizzazione del titolari di copyright.\"\nIl 17 aprile 2009, un tribunale svedese ha condannato quattro uomini che gestiscono il sito Internet The Pirate Bay per violazione penale del copyright. The Pirate Bay \u00e8 stata fondata nel 2003 dall'organizzazione svedese anti-copyright Piratbyr\u00e5n per fornire le informazioni necessarie per scaricare film o file musicali da terze parti, molte delle quali hanno copiato i file senza autorizzazione. The Pirate Bay non archivia copie dei file sui propri server, ma ha fornito collegamenti peer-to-peer ad altri server su cui sono state archiviate copie illegali. Apparentemente la teoria dell'accusa era che gli imputati, con il loro comportamento, inducevano attivamente alla violazione. Secondo la legge sul copyright degli Stati Uniti, questa sarebbe una cosiddetta teoria di \"Grokster\" sulla responsabilit\u00e0 per violazione.\nIl tribunale distrettuale svedese ha imposto ai quattro imputati un risarcimento di 30 milioni di corone svedesi ($ 3.600.000) e una pena detentiva di un anno. \"Gli imputati hanno promosso i crimini commessi dai conduttori di file\", ha detto il giudice del tribunale distrettuale Tomas Norst\u00f6m. Ha aggiunto: \"Sono stati utili a tal punto che sono entrati nel campo della responsabilit\u00e0 penale\". \"Naturalmente faremo appello\", ha detto l'avvocato difensore Per Samuelsson. The Pirate Bay ha 25 milioni di utenti ed \u00e8 considerato uno dei pi\u00f9 grandi siti di condivisione di file al mondo. Si ammette che The Pirate Bay non fa di per s\u00e9 copie o archivia file, ma il tribunale non ha ritenuto tale fatto dispositivo. \"Fornendo un sito web con ... funzioni di ricerca ben sviluppate, facili possibilit\u00e0 di caricamento e archiviazione, e con un tracker collegato al sito web, gli accusati hanno incitato i crimini che i condivisori di file hanno commesso\", ha detto la corte in un comunicato."}
{"id": "41578", "revid": "111272540", "url": "https://it.wikipedia.org/wiki?curid=41578", "title": "Radioastronomia", "text": "La radioastronomia \u00e8 lo studio dei fenomeni celesti attraverso la misura delle caratteristiche onde radio emesse da processi fisici che avvengono nello spazio. Le onde radio sono molto pi\u00f9 lunghe della luce e, data la debolezza dei segnali astronomici, occorrono grandi antenne, dette radiotelescopi. La radioastronomia \u00e8 un campo relativamente nuovo della ricerca astronomica.\nStoria.\nNikola Tesla nel laboratorio a Colorado Springs registr\u00f2 onde cosmiche emesse da nuvole interstellari e da stelle giganti rosse. Osserv\u00f2 nel suo ricevitore segnali ripetuti e annunci\u00f2 in alcune riviste scientifiche del tempo di aver ricevuto segnali radio extraterrestri. La comunit\u00e0 scientifica non gli diede credito, principalmente perch\u00e9 la ricerca di segnali cosmici non esisteva (quella che \u00e8 oggi nota come radioastronomia), e scart\u00f2 i dati di Tesla. Egli spese gli ultimi anni della propria vita cercando di captare segnali da Marte.\nUna delle prime ricerche sulla fonte delle onde radio extraterrestri fu fatta da Karl Guthe Jansky, un ingegnere presso i laboratori della Bell Telephone, nei primi anni '30. Il primo oggetto realmente scoperto fu il centro della Via Lattea, seguito dal Sole. Queste prime scoperte furono confermate da Grote Reber nel 1938. Dopo la Seconda guerra mondiale furono fatti sostanziali miglioramenti nella tecnologia radioastronomica da astronomi europei ed americani. Il campo della radioastronomia cominci\u00f2 a fiorire.\nSviluppi.\nLa radioastronomia ha portato a sostanziali incrementi della ricerca astronomica, in particolare alla scoperta di diverse nuove classi di oggetti: pulsar, quasar e galassie attive (o radio galassie). Tali oggetti sono alcuni dei pi\u00f9 estremi ed energetici processi fisici dell'universo.\nLa radioastronomia \u00e8 anche parzialmente responsabile per l'idea che la materia oscura \u00e8 una componente importante nel nostro universo; le misurazioni radio della rotazione delle galassie suggeriscono che c'\u00e8 molta pi\u00f9 materia nelle galassie di quella osservabile direttamente (vedi Vera Rubin). Anche la Radiazione cosmica di fondo fu scoperta per la prima volta usando radiotelescopi. Comunque, i radiotelescopi sono usati anche per indagare oggetti molto pi\u00f9 vicini a noi, incluse le osservazioni del sole, dell'attivit\u00e0 solare, e la mappa radio del sistema solare.\nNell 1974 Martin Ryle e Antony Hewish dell'Universit\u00e0 di Cambridge hanno ricevuto un premio Nobel per aver inventato l'interferometria radioastronomica. Ora, quasi tutti i radiotelescopi fanno interferometria.\nCi sono molti radiotelescopi in tutti i continenti del mondo. Il governo degli Stati Uniti ha creato un'istituzione per condurre ricerche radioastronomiche, chiamata National Radio Astronomy Observatory (NRAO). Questa istituzione controlla numerosi radiotelescopi negli Stati Uniti compreso il pi\u00f9 grande radiotelescopio completamente orientabile del mondo, il Green Bank Telescope. Il governo degli Stati Uniti ha anche riservato una zona di silenzio radio intorno a Green Bank (Virginia Occidentale).\nNel 1994 l'NRAO ha inaugurato un complesso composto da 10 antenne poste su tutto il territorio statunitense, dalle Isole Hawaii alle Isole Vergini americane, chiamato Very Long Baseline Array. Per le lunghezze d'onda radio, il sistema produce immagini persino pi\u00f9 dettagliate del Telescopio spaziale Hubble. Di fatto, \u00e8 cos\u00ec sensibile che anche la deriva dei continenti diventa apprezzabile in alcune osservazioni."}
{"id": "41580", "revid": "1429175", "url": "https://it.wikipedia.org/wiki?curid=41580", "title": "Mole Antonelliana", "text": "La Mole Antonelliana \u00e8 un edificio monumentale di Torino, situato nel centro storico, simbolo della citt\u00e0 e uno dei simboli d'Italia.\nIl nome deriva dal fatto che, in passato, fu la costruzione in muratura pi\u00f9 alta del mondo, mentre il suo aggettivo deriva dall'architetto che la concep\u00ec, Alessandro Antonelli. Tuttavia, nel corso del XX secolo, sub\u00ec importanti ristrutturazioni con cemento armato e travi di acciaio, per cui essa non pu\u00f2 pi\u00f9 considerarsi una struttura esclusivamente in muratura.\nCon un'altezza di 167,5 metri, fu l'edificio in muratura pi\u00f9 alto del mondo dal 1889 al 1908. Per anni fu l'edificio pi\u00f9 alto di Torino, ma oggi, dopo la costruzione di altre due moderne torri, resta l'edificio pi\u00f9 alto del solo profilo centrale urbano della citt\u00e0. Dall'anno 2000 al suo interno ha sede il Museo nazionale del cinema.\nLa struttura.\nLa forma del monumento \u00e8 particolare e unica, frutto di un'azzardata e singolare tecnica architettonica eclettica ottocentesca, tipica dello stile di Alessandro Antonelli. La massiccia parte inferiore, quella rimasta esclusivamente in muratura, inizia con una base quadrata, con lato lungo 50 metri, di dimensioni maggiori rispetto ai moduli sovrapposti.\nL'ingresso di via Montebello 20 viene evidenziato da un pronao esastilo, che si innalza per circa 30 metri, con colonne in stile architettonico neoclassico, mentre l'austerit\u00e0 dei prospetti del basamento \u00e8 scandita da pilastri alternati a semicolonne, stemperata da ampie superfici vetrate nel registro superiore. La copertura del pronao invece, alta circa dieci metri, \u00e8 caratterizzata dalle falde curve ripetute su tutti i quattro lati, che formano una sorta di cupola quadrangolare la cui cima si raccorda al modulo centrale, suddiviso in due registri; in quello sottostante vi \u00e8 il loggiato, che presenta venti colonne per ciascun lato, mentre quello superiore \u00e8 caratterizzato da vetrate semicircolari. Entrambi i registri riportano vistose cornici marcapiano.\nAl di sopra, ad un'altezza che va dai 40 a 80 metri, si eleva la grande cupola, a base quadrata, caratterizzata dalla volta allungata, con pareti convesse in muratura autoportante. Essa forma una sorta di guscio, costituito da pareti perimetrali inconsuetamente sottili (appena 12\u00a0cm di spessore), separate tra loro da un'intercapedine di circa 2 metri.\nLa suddetta cupola \u00e8 sovrastata da un'altra struttura, alta circa 20 metri, denominata \"Tempietto\", che ripropone il tema sottostante del colonnato. Siamo a circa met\u00e0 altezza dell'intero edificio. Questo Tempietto \u00e8 raggiungibile mediante un elevatore senza guide fisse (sostituite da spessi cavi d'acciaio che fungono appunto da guide) situato esattamente nel centro dell'atrio sottostante, dando ai visitatori una panoramica interna della cupola a 360 gradi. Sempre di forma quadrata, il Tempietto \u00e8 sorretto da due ordini esastili per lato ed \u00e8 disposto su due piani, ma l'accesso ai turisti \u00e8 consentito soltanto a quello inferiore.\nSopra il Tempietto, si staglia la lunga guglia, costituita dal suo basamento, detto \"Lanterna\", alta 18 metri e del diametro di 15 metri, questa volta a base circolare, anch'essa provvista di un terrazzino. Sopra la Lanterna, a partire da una quota di 113 metri, svetta la cuspide della guglia, a base ottagonale e ispirata all'architettura neogotica. Questa ultima parte, oggi inaccessibile ai turisti, \u00e8 costituita da dieci terrazzini circolari, via via sempre pi\u00f9 piccoli: il primo, a 8 colonne, \u00e8 quello che fa da tetto alla Lanterna (sempre di 15 metri di diametro), da cui parte un altro colonnato simile, leggermente pi\u00f9 piccolo, che termina col secondo terrazzino. Ancor pi\u00f9 su, una serie di 5 terrazzini pi\u00f9 piccoli, questa volta in metallo, del diametro che varia da 10 a 7 metri, quindi un'ultima serie di 3, in cemento armato, del diametro da 6 a 4,5 metri. Per ultima, la stella a 12 punte in cima (diametro di 2,4 metri), raggiungendo cos\u00ec i 167,5 metri di altezza totale di tutto l'edificio.\nLa Mole fu spesso giudicata un bizzarro tentativo di mediare tra forme neoclassiche e neogotiche, miste alle innovazioni tecnologiche del tempo. Gi\u00e0 lo stesso Antonelli speriment\u00f2 l'impiego del ferro, sfruttato in tutte le sue potenzialit\u00e0 strutturali, senza per\u00f2 tralasciare il linguaggio architettonico tradizionale. La guglia venne successivamente rinforzata con l'impiego dell'acciaio, in seguito al rovinoso nubifragio del 1953.\nStoria.\n1863-1869: da 47 a 70 metri.\nNel 1848, con la promulgazione dello Statuto Albertino, da parte di Carlo Alberto, fu concessa la libert\u00e0 ufficiale di culto alle religioni non cattoliche. La comunit\u00e0 ebraica torinese acquist\u00f2 il terreno nella zona chiamata, all'epoca, la \"Contrada del cannon d'oro\" (l'attuale via Montebello), per erigere un nuovo tempio, con annessa scuola. Il progetto originale prevedeva un edificio alto solo 47 metri, e fu firmato il 15 dicembre 1862. I cantieri partirono subito dopo l'autorizzazione con Regio Decreto del 17 marzo 1863.\nNonostante gli ottimi lavori dell'elegante pronao e della bizzarra cupola a base quadrata in soli sei anni, la scelta di Antonelli come architetto si rivel\u00f2 presto infelice per la comunit\u00e0 ebraica. L'architetto propose una serie di modifiche in corso, che prevedevano l'innalzamento della costruzione a 113 metri, ovvero ben oltre i 47 metri proposti inizialmente per la sola cupola. Tali modifiche, l'allungamento dei tempi di costruzione e i maggiori costi, risultarono sgraditi alla comunit\u00e0 ebraica che, nel 1869, per mancanza di fondi, fece quindi terminare i lavori con un tetto piatto provvisorio, a circa 70 metri di altezza.\nSin dalla sua costruzione, l'opera soffr\u00ec di problemi strutturali, data la dimensione areale relativamente ridotta della base e il notevole peso che doveva sopportare. Il terreno di Via Montebello su cui sorge, aveva ospitato un antico bastione di mura della citt\u00e0, demolito per ordine di Napoleone Bonaparte all'inizio dell'Ottocento, e ci\u00f2 aveva reso il terreno pi\u00f9 instabile. Gi\u00e0 lo stesso Antonelli, in pieno avanzamento lavori, dovette concepire un intelligente sistema di catene di contenimento, tiranti in ferro e intreccio di archi in mattoni. Si trattava, in pratica, di un significativo rinforzo strutturale ottenuto con accorgimenti tecnici atti a gravare in modo trascurabile sulla struttura.\nNel 1873, la comunit\u00e0 israelita, fortemente delusa da questi problemi e costi aggiuntivi, baratt\u00f2 l'opera con il Comune di Torino, che cedette ad essa un terreno in quartiere San Salvario, dove ora sorge l'attuale sinagoga, e si fece carico dei costi di ultimazione dell'edificio antonelliano (circa 40.000 lire di allora), al fine di dedicarla al re d'Italia Vittorio Emanuele II. Un'altra versione narra che la costruzione venne ritenuta di tale importanza da essere acquistata dal Comune di Torino gi\u00e0 durante la sua costruzione, al fine di destinarla a Museo Civico.\n1873-1884: da 70 a 90 metri (il Tempietto).\nAntonelli riprese quindi in mano il progetto nel 1873, sempre con una serie di modifiche in corso d'opera, aggiungendo il cosiddetto \"Tempietto\", ovvero un colonnato esastilo neoclassico, a due piani, a base quadrata, e che riprende, quindi, lo stile del pronao di base.\nL'altro vano obiettivo dell'amministrazione comunale fu quello di far terminare i lavori per l'Esposizione generale del 1884. In realt\u00e0, nonostante quell'anno i cantieri fossero invece ancora in corso, una piccola mongolfiera \"Luis Godard\", partendo dalla vicina Piazza Vittorio, proponeva un viaggio in cima per vedere i lavori da vicino, al modico prezzo di 5 lire. Tuttavia, lo stesso pallone aerostatico, chiamato \"Italo\", fu fatalmente distrutto, a terra e senza vittime, da un fulmine il 28 aprile 1884, e sostituito poco tempo dopo dal suo successore il \"Nouveau Italo\", come raccontato dalla stampa dell'epoca.\nIl cosiddetto \"Tempietto\" fu completato soltanto agli inizi del 1885, dando cos\u00ec il via, sul suo tetto, al basamento per l'inizio della guglia, ovvero all'altezza di circa 90 metri. Provvisto di balcone panoramico sulla citt\u00e0 a 360 gradi, \u00e8 a questa altezza che il pubblico, al piano inferiore, ammira il paesaggio torinese.\n1885-1887: da 90 a 113 metri (La Lanterna).\nCome da suo progetto iniziale, Antonelli decise di finire la Mole con una terminazione pressoch\u00e9 appuntita, provvista di colonnati tra il neogotico e il neoclassico, imitando cos\u00ec un'altra sua precedente opera, la punta della Basilica di San Gaudenzio, simbolo di Novara. Dai 90 metri in su ruppe quindi il tema architettonico a base quadrata, progettando un colonnato in granito a base circolare, chiamato la \"Lanterna\", collocato su un basamento a tronco di cono, e raggiungendo cos\u00ec la prevista altezza di 113 metri verso fine del 1885.\nParimenti, l'architetto ide\u00f2 anche il disegno di una guglia di circa 50 metri sovrastante la Lanterna, di sezione ottagonale, e intervallata da dieci terrazzini circolari, i primi due ancora dotati di colonnato, poi verso l'alto via via sempre pi\u00f9 piccoli, e accessibili da una piccola scaletta a zig-zag.\nGli effettivi lavori della guglia iniziarono nel 1886, tuttavia, il terremoto del 23 febbraio 1887, sebbene di lieve entit\u00e0, rallent\u00f2 tutti i cantieri, facendo emergere ulteriori problemi strutturali, che fecero apportare continue modifiche durante la fase finale, per consentire al terreno di completare il suo processo di consolidamento sotto carico.\n1889: completamento guglia e Genio Alato (Angelo): 167,35 metri.\nAntonelli lavor\u00f2 con dedizione alla Mole fino alla sua morte, che avvenne nell'ottobre 1888; divent\u00f2 leggendaria quella sorta di rudimentale ascensore azionato da una carrucola che portava il quasi novantenne architetto a diverse decine di metri d'altezza, per verificare personalmente lo stato dei lavori.\nNel febbraio dell'anno seguente, a pochi mesi dalla sua morte, l'architetto ipotizz\u00f2 di terminare la guglia con una stella a 5 punte, uno dei simboli d'Italia, ma poi opt\u00f2 per una statua, raffigurante un \"Genio Alato\", uno dei simboli di Casa Savoia. Il disegno della statua fu commissionato allo scultore Fumagalli; il Genio, fatto di rame sbalzato e dorato, pesava circa 300 kg, e aveva in una mano una lancia e nell'altra un ramo di palma. Sulla sua testa fu previsto il posizionamento di un globo luminoso elettrico, ma fu invece deciso di mettere una piccola stella a cinque punte sorretta da un'asta. In tal modo, la statua raggiungeva un'altezza totale di 5,46 metri.\nDopo la morte di Antonelli, il completamento della guglia fu curato soprattutto dal figlio Costanzo e dall'allievo Crescentino Caselli che, in quello stesso periodo, si stavano occupando anche del consolidamento del campanile della Chiesa di Santo Stefano a Venezia. La guglia fu terminata nei primi mesi del 1889, a circa 161,90 metri di altezza. Con la posa finale del \"Genio Alato\" il 10 aprile dello stesso anno, l'edificio raggiunse un'altezza complessiva di 167,35 metri, quota, all'epoca, mai raggiunta da qualsiasi costruzione in muratura d'Europa e del mondo e, per tal motivo, fu soprannominata \"Mole\".\nPerse tale primato nel 1953, quando la guglia originaria croll\u00f2, e fu quindi rifatta in cemento armato, pertanto l'allora titolo di costruzione in muratura pi\u00f9 alta d'Europa pass\u00f2 al campanile della Cattedrale di Ulma, in Germania (161,53 metri), mentre al Philadelphia City Hall pass\u00f2 il titolo di edificio in muratura pi\u00f9 alto del mondo (162,85 metri).\nLo stesso giorno 10 aprile 1889, vi fu anche una solenne cerimonia di inaugurazione e accesso al pubblico, tuttavia i torinesi scambiarono, erroneamente e sistematicamente, la statua del \"Genio Alato\" in cima, con quella di un angelo.\n11 agosto 1904: la caduta del Genio Alato.\nLa statua del Genio Alato, collocata sulla punta, venne abbattuta durante un nubifragio probabilmente da un fulmine, il giorno 11 agosto 1904 (intorno alle ore 18:15), rimanendo per\u00f2 prodigiosamente in bilico sul terrazzino sottostante, malgrado i suoi tre quintali di peso; la statua fu conservata all'interno della Mole e viene, ancor oggi, erroneamente scambiata per un angelo.\n1906: la stella a 5 punte (167,35 metri).\nAl posto del genio, agli inizi del 1906 fu posta una stella a cinque punte, di forma simile a quella originale sulla testa del genio, in rame di circa 4 metri di diametro, ad opera dell'ingegner Ernesto Ghiotti, l'allora capo dei lavori pubblici del Comune di Torino. La Mole torn\u00f2 cos\u00ec a un'altezza di 167,35 metri. L'architetto Annibale Rigotti decor\u00f2 gli interni dell'edificio tra il 1905 e il 1908. Fu anche una delle prime costruzioni ad essere illuminata di notte, all'epoca attraverso lampade a gas. Il 18 ottobre 1908, la Mole divenne sede del Museo del Risorgimento.\nPoi, a partire dal 1931, e nel corso dei successivi anni, fu necessario predisporre possenti rinforzi in calcestruzzo armato a tutto l'edificio, su progetto degli ingegneri Pozzo, Giberti e Albenga, per sorreggere in sicurezza tutta la volta. La nuova struttura copr\u00ec, per buona parte, l'originale muro in mattoni e le varie decorazioni.\nUna volta trasferito il Museo del Risorgimento a Palazzo Carignano nel 1938, la Mole fu usata solo come sede di mostre estemporanee. Durante la seconda guerra mondiale, l'edificio scamp\u00f2 miracolosamente ai danni dei bombardamenti, specialmente quelli del 6 dicembre 1942, che colpirono molti obiettivi militari nella vicina via Verdi, e distrussero l'antistante Teatro di Torino, allora sede dell\"Auditorium\" dell'EIAR.\n23 maggio 1953: la guglia spezzata.\nIl 23 maggio 1953, alle ore 19:25, un altro violentissimo nubifragio, verosimilmente una tromba d'aria, fece spezzare e precipitare ben 47 metri della guglia nel piccolo giardino sottostante della sede RAI. La guglia distrusse in parte il balcone dell'ufficio dell'annunciatrice Vera Larsimont, ma non provoc\u00f2 danni alle persone. La Mole con la guglia spezzata \u00e8 visibile al termine dei titoli di testa del film del 1955 \"Le amiche\" di Michelangelo Antonioni.\nDal 1953 a oggi (167,5 metri).\nI lavori di ricostruzione della guglia della Mole Antonelliana furono relativamente veloci (1955 - 1960), ma lo scheletro non fu pi\u00f9 costruito in sola muratura, bens\u00ec in armatura metallica rivestita di pietra, con numerosi rinforzi ai terrazzini circolari, e riportando l'altezza complessiva della guglia a quasi 165\u00a0m, senza stella. Fu quindi ricostruita ma pi\u00f9 bassa dell'originale, di parecchi metri. La nuova stella, ovvero quella attuale, fu pi\u00f9 piccola, con un diametro di 2,4 metri, non pi\u00f9 a cinque punte, bens\u00ec tridimensionale, a 12 punte, sorretta da un'asta metallica di circa 1 metro. Tutti i lavori (compresa la stella), furono guidati dall'Ing. Giuseppe Perottino, presso la ditta SNOS di Savigliano, tra il maggio e il novembre 1960. La nuova stella fu rinforzata rispetto alla prima, costituita da una lega metallica di acciaio-alluminio (fu aggiunto anche un piccolo impianto elettrico antifulmine pochi anni dopo).\nTerminata la guglia alla fine del 1960, per l'inaugurazione si attese il giorno 31 gennaio 1961, in concomitanza di una serie di cerimonie per il centenario dell'Unit\u00e0 d'Italia. Il nuovo progetto d'illuminazione notturna fu realizzato dall'ing. Guido Chiarelli, compreso il posizionamento, ancora esistente, di due fanalini rossi per lato, in cima, posizionati appena sotto la stella.\nNel 1964, fu anche progettato e costruito il primo ascensore per turisti per giungere fino al Tempietto, dal quale si gode tutta la vista panoramica sui quattro punti cardinali. Per motivi di sicurezza, fu chiuso l'accesso alle strette scalette a zig-zag per salire dentro la guglia e, qualche decennio dopo, furono altres\u00ec installate delle sbarre di protezione al balcone del Tempietto per evitare incidenti o tentativi di suicidio da parte di mitomani.\nMuseo nazionale del cinema.\nDurante i successivi lavori di consolidamento, fu deciso di stabilizzarne l'interno con enormi archi di cemento, che per\u00f2 snaturavano completamente l'interno dando uno sgradevole senso di claustrofobia.\nSe il primo ascensore interno fu costruito nel 1964, nel 1987, anno della fine della ristrutturazione dell'edificio, fu costruito un secondo impianto, questo attivo fino al 1996, quando la Mole venne ripensata come una sede museale permanente. L'attuale ascensore, gestito dal GTT entr\u00f2 in funzione nel 2000, dotato di pareti laterali totalmente trasparenti, in cristallo di sicurezza, ed \u00e8 sollevato mediante 4 funi in acciaio che scorrono su guide che garantiscono l'assenza di oscillazioni durante la risalita. La corsa della cabina si compie in circa 1 minuto, alla velocit\u00e0 di circa 1,5\u00a0m/s (5,4\u00a0km/h); si arriva al primo livello terrazzato, a 85 metri, il famoso Tempietto.\nDopo 4 anni 1996-2000 di chiusura per ristrutturazione, necessari sia per rinnovare l'ascensore che per eliminare parte degli archi di sostegno in cemento, la Mole divent\u00f2 la sede permanente del Museo nazionale del cinema, che ad oggi ospita reperti quali macchine ottiche pre-cinematografiche, lanterne magiche e pezzi provenienti dai set cinematografici dei primi film, italiani e stranieri, in un allestimento alquanto suggestivo.\nAnni recenti.\nDal 1998 a oggi, in occasione della ridefinizione dell'illuminazione esterna e della nascita della manifestazione \"Luci d'Artista\", sul fianco sud della Mole si pu\u00f2 vedere un'installazione di Mario Merz, \"Il volo dei numeri\", con l'inizio della serie matematica di Fibonacci che s'innalza al cielo. Alla sera, si illumina di rosso, durante particolari eventi o periodi di festeggiamenti della citt\u00e0.\nNel 2011 poi, in occasione del centocinquantenario dell'Unit\u00e0 d'Italia, fu posto un tricolore italiano illuminato, costituito da tre quadrati verde-bianco-rosso asimmetrici tutt'intorno, immediatamente sopra il Tempietto, progettato da Italo Lupi, Ico Migliore e Mara Servetto. Il tricolore fu acceso simbolicamente dal presidente della Repubblica Italiana Giorgio Napolitano da Roma, per l'apertura ufficiale delle celebrazioni e fu poi rimosso nel 2013.\nNegli anni pi\u00f9 recenti, la Mole viene sporadicamente illuminata con dei fasti o con delle luci proiettate a colori differenti, a seconda dell'occasione di qualche evento, iniziativa o ricorrenza. Ad esempio, nel 2016, l'amministrazione comunale, su richiesta di una raccolta firme, decise di illuminare la Mole di color rosso-granata, il 4 maggio di ogni anno, per ricordare le vittime del Grande Torino nella Tragedia di Superga (1949)."}
{"id": "41582", "revid": "1522738", "url": "https://it.wikipedia.org/wiki?curid=41582", "title": "Governo di Vichy", "text": "Con governo di Vichy, regime di Vichy, Repubblica di Vichy e ufficialmente Stato Francese (\"\u00c9tat Fran\u00e7ais\") si indica comunemente lo Stato che govern\u00f2 la parte meridionale della Francia dopo l'invasione tedesca nella seconda guerra mondiale (1940-1944), con l'eccezione della zona di Mentone (occupata dall'Italia) e della costa atlantica, governata dalle autorit\u00e0 tedesche.\nNel corso della seconda guerra mondiale mantenne la sua neutralit\u00e0 militare, ma non politica, vista la dipendenza dai nazisti. Il nome di Stato francese era contrapposto a quello di \"Repubblica Francese\", ovvero la Terza Repubblica estintasi con l'armistizio del 1940. Ufficialmente indipendente, in realt\u00e0 era uno Stato satellite del Terzo Reich. Il nome ufficiale dello Stato \u00e8 ormai decaduto dall'uso comune e nel dopoguerra si \u00e8 diffusa la definizione regime di Vichy o Francia di Vichy. Segu\u00ec la Terza Repubblica (\"Troisi\u00e8me R\u00e9publique\") e precedette il Governo provvisorio della Repubblica francese (GPRF - \"Gouvernement provisoire de la R\u00e9publique fran\u00e7aise\").\nStoria.\nLo \"Stato francese\" fu creato dopo la disfatta politica e militare della Terza Repubblica, basata sulla dottrina della inviolabilit\u00e0 dei confini nazionali e della Linea Maginot e sulla politica di accomodamento (\"appeasement\") nei confronti delle nazioni fasciste.\nNella situazione di emergenza creatasi con l'invasione tedesca, il 16 giugno 1940 il presidente della repubblica Albert Lebrun nomin\u00f2 il maresciallo di Francia Philippe P\u00e9tain (all'epoca 84enne) presidente del consiglio.\nIl successivo 22 giugno P\u00e9tain stesso firm\u00f2 a Rethondes l'armistizio con i tedeschi. Il trattato divise la Francia in due parti: quella settentrionale, denominata \"Zone occup\u00e9e\", occupata dall'esercito tedesco, e quella meridionale, chiamata \"Zone libre\", amministrata dal neonato governo con sede a Vichy. Questa localit\u00e0 termale fu scelta per il gran numero di alberghi, necessari per alloggiare i funzionari, e perch\u00e9 dotata della pi\u00f9 moderna centrale telefonica nel Paese.\nLa nascita dello \"Stato francese\".\nIl 10 luglio l'Assemblea nazionale vot\u00f2 per l'approvazione dei pieni poteri a P\u00e9tain, mentre numerose figure politiche del Paese come Georges Mandel, \u00c9douard Daladier, un senatore e 26 deputati dell'Assemblea Nazionale stavano fuggendo in Nordafrica a bordo della nave passeggeri \"Massilia\". Su 544 deputati, 414 votarono e su 302 senatori, 235 presero parte al voto. 357 deputati e 212 senatori votarono a favore di P\u00e9tain, 57 deputati e 23 senatori votarono contro. In totale si ottennero quindi 569 voti a favore dei pieni poteri a P\u00e9tain e 80 contro, con 30 astensioni.\nTale passaggio istituzionale fu reso possibile dal fatto che la Terza Repubblica non aveva mai avuto una vera Costituzione a causa della dominanza delle destre monarchiche nei primi anni della sua esistenza dopo il 1870 e il sistema dei poteri pubblici era retto da meno rilevanti leggi costituzionali, modificabili semplicemente con il voto della maggioranza assoluta delle due camere.\nOltre ai pieni poteri, P\u00e9tain ottenne anche l'autorit\u00e0 formale per redigere una nuova Costituzione; quest'ultimo diritto non venne mai esercitato; tuttavia P\u00e9tain emise tra il 1940 e il 1942 dodici atti costituzionali.\nI sostenitori della legittimit\u00e0 del governo di Vichy affermano che la formazione del nuovo Stato avvenne tramite regolare votazione della Camera e del Senato (in particolar modo \u00e8 da sottolineare che la maggioranza dei deputati e dei senatori al momento della nascita del nuovo stato era presente al proprio posto), mentre i suoi detrattori, in particolar modo i seguaci di De Gaulle, sottolineano che la votazione avvenne in un momento di notevole disordine pubblico per la Francia e che non fosse conforme ai principi della Repubblica.\nL'11 luglio gli atti del Parlamento conferirono pieni poteri al maresciallo P\u00e9tain con il compito di redigere una nuova Costituzione, che venne scritta ma mai promulgata. Nello stesso giorno un atto costituzionale esautor\u00f2 la Presidenza della Repubblica, affidando i suoi poteri al Presidente del Consiglio, ossia lo stesso P\u00e9tain. Di fatto venne decretata la fine della Terza repubblica e dato inizio a un nuovo ordinamento, che prese il nome di \"Stato Francese\". P\u00e9tain prese il titolo di \"Chef de l'\u00c9tat\" (Capo dello Stato), pur mantenendo quello di Presidente del Consiglio, assise le cui riunioni vennero per\u00f2 dirette da tre vicecapi del governo che si succedettero con il titolo di Vicepresidente del Consiglio.\nP\u00e9tain instaur\u00f2 in breve un regime appoggiato dai movimenti fascisti, nazionalisti, monarchici e antisemiti presenti in Francia, facendo leva sul carisma derivatogli dall'immagine di eroe della Grande Guerra. Le camere non furono sciolte e gli altri partiti non vennero proibiti (il partito comunista francese era gi\u00e0 proibito dal settembre 1939, poco dopo la dichiarazione di guerra, e rimase clandestino fino alla liberazione in 1944). Tuttavia il parlamento fu \"aggiornato fino a nuovo ordine\" e mai pi\u00f9 convocato.\nLa neutralit\u00e0.\nFino all'11 novembre 1942 il governo di Vichy rimase formalmente estraneo ad azioni belliche, e venne considerato ufficialmente uno stato neutrale con rapporti diplomatici con entrambe le fazioni, dalla Germania agli Stati Uniti.\nIl 24 ottobre 1940 P\u00e9tain ufficializz\u00f2 la sua collaborazione con i tedeschi incontrandosi e stringendo la mano ad Adolf Hitler a Montoire-sur-le-Loir ma si limit\u00f2 a inviare la L\u00e9gion des Volontaires Fran\u00e7ais (LVF) sul fronte orientale per partecipare all'Operazione Barbarossa.\nLo stesso con gli Alleati, sebbene avesse subito la distruzione della flotta francese di stanza a Mers-el-K\u00e9bir, la tentata occupazione di Dakar nel 1940, l'invasione di Libano e Siria nel 1941 e del Madagascar nel 1942 da parte degli Inglesi.\nCharles de Gaulle, fuggito a Londra dopo la ritirata di Dunkerque, cre\u00f2 il movimento Francia Libera ed esort\u00f2 con il suo appello del 18 giugno tutti i francesi in patria e nelle colonie a continuare la guerra a fianco degli Alleati. Il generale denunci\u00f2 l'incostituzionalit\u00e0 del regime di P\u00e9tain, che aveva forzato il Parlamento a delegargli pieni poteri per poi distruggere le legittime istituzioni repubblicane.\nFino al 1944 lo \"Stato francese\" di P\u00e9tain godette del riconoscimento della comunit\u00e0 internazionale (con l'eccezione dell'Inghilterra e delle sue colonie), mentre De Gaulle ebbe difficolt\u00e0 a fare valere il suo pensiero in patria. Tuttavia, con l'adesione alla Francia Libera di De Gaulle di alcune colonie (Africa Equatoriale Francese e Camerun nell'autunno del 1940, Nuova Caledonia, Polinesia Francese e Guyana francese in seguito) e con la progressiva perdita di popolarit\u00e0 del governo di Vichy, divenuto quasi vassallo della Germania nazista, le \"Forces Fran\u00e7aises Libres\" (FFL) acquisirono una decisa rilevanza a livello politico e militare a partire dall'Operazione Anton del novembre 1942.\nL'operazione Anton.\nGli statunitensi e i britannici, nell'ambito dell'operazione Torch, sbarcarono l'8 novembre 1942 sulle coste del Nord Africa, dell'Algeria e del Marocco. Grazie anche all'azione dei combattenti della resistenza locale, che occuparono i punti strategici di Algeri, e neutralizzarono per diverse ore gli ufficiali e i generali di Vichy, gli Alleati poterono sbarcare senza opposizione, ottenendo la sua capitolazione, con il porto intatto.\nPer prevenire un eventuale sbarco alleato nella Francia meridionale, tedeschi e italiani invasero allora la parte di Francia sotto il controllo del Governo di Vichy, con l'Operazione Anton, e anche la Tunisia, togliendo di fatto ogni autonomia allo \"Stato francese\". \nLa resistenza del governo di Vichy a tale invasione fu poco pi\u00f9 che formale, limitandosi a un invio di telegrammi al governo tedesco, protestando per l'invasione e dichiarando decadute le condizioni d'armistizio stipulate nel 1940. L'unico rilevante atto di resistenza fu l'autoaffondamento della flotta francese a Tolone.\nDiversi ministri e generali contrari a una diretta sottomissione ai tedeschi furono arrestati e deportati in Germania tra cui Maxime Weygand, Paul Reynaud, \u00c9douard Daladier e Maurice Gamelin.\nDa quel momento, e fino alla liberazione della Francia da parte delle truppe alleate, il governo di Vichy, pur restando formalmente in carica, ebbe un potere decisionale quasi nullo, dipendendo quasi totalmente dal governo tedesco. P\u00e9tain nomin\u00f2 Capo del Governo Pierre Laval, con i poteri di dirigere, seppur molto limitatamente, la politica interna ed estera. Di fatto il pi\u00f9 moderato P\u00e9tain si defilava e il governo effettivo passava a Laval, pi\u00f9 vicino ai nazisti.\nMa, ancora alla vigilia dello sbarco in Normandia, il presidente degli Stati Uniti d'America cos\u00ec scriveva al primo ministro britannico:\nVa infatti notato che gli Stati Uniti d'America, come molti altri paesi, mantennero fino all'ottobre 1944 rapporti diplomatici ufficiali col governo di P\u00e9tain, alcuni anche dopo che il governo di Vichy si era trasferito a Sigmaringen per sfuggire all'avanzata anglo-statunitense.\nL'invasione alleata, il governo in esilio e la fine.\nIl 17 agosto 1944, in seguito all'invasione alleata della Francia, Laval dette le dimissioni e il successivo 20 agosto P\u00e9tain stesso, dimissionario, fu costretto dai tedeschi a lasciare la Francia per trasferirsi nella Germania sud-occidentale, a Sigmaringen, con Fernand de Brinon, che il 1\u00ba settembre 1944, divenne presidente del governo in esilio, denominato \"Commission gouvernementale de Sigmaringen\" (Commissione governativa). Dal 26 agosto 1944 l'esercito francese del generale De Gaulle era entrato trionfalmente a Parigi, gi\u00e0 liberata dai partigiani. Il 23 ottobre gli Stati Uniti e molte altre nazioni che sino ad allora avevano riconosciuto lo Stato di P\u00e9tain come legittimo rappresentante della Francia riconobbero ufficialmente il governo di De Gaulle.\nQuel che restava del governo di Vichy in esilio si insedi\u00f2 nel castello requisito a Sigmaringen nell'alta valle del Danubio, per sette mesi senza di fatto nulla da governare, con P\u00e9tain che si teneva in disparte.\nCos\u00ec finiva lo \"Stato francese\", anche se formalmente continu\u00f2 per pi\u00f9 di sette mesi, fino al 23 aprile 1945, quando le truppe francesi di De Gaulle entrarono nella cittadina.\nJacques Doriot fond\u00f2 l\u00ec un \"Comitato di liberazione francese\" l'8 gennaio 1945, poco prima di essere ucciso, mitragliato da un aereo britannico.\nP\u00e9tain fugg\u00ec da Sigmaringen poche ore prima che le truppe entrassero in citt\u00e0, e si costitu\u00ec alla frontiera svizzera, a Vallorbe. Il 26 fu consegnato alle autorit\u00e0 francesi. Pierre Laval invece dalla Svizzera si rec\u00f2 in esilio in Spagna, mentre de Brinon e Joseph Darnand furono condannati a morte e fucilati.\nIl 25 luglio 1945 P\u00e9tain venne processato davanti alla corte marziale, sotto l'accusa di alto tradimento nei confronti della Repubblica francese e condannato a morte. Charles De Gaulle tuttavia, a causa dell'et\u00e0 e delle precarie condizioni di salute del maresciallo, dispose che la condanna a morte fosse commutata in una condanna al carcere a vita. P\u00e9tain fu cos\u00ec internato all'\u00cele d'Yeu, dove mor\u00ec sei anni dopo, il 23 luglio 1951.\nCaratteristiche generali.\nLa capitale dello \"Stato francese\" rimase formalmente Parigi, mentre Vichy risultava ufficialmente essere la sede temporanea del governo, in attesa del termine dell'occupazione tedesca di Parigi.\nNei primi anni della Seconda guerra mondiale lo \"Stato francese\" ebbe un certo riconoscimento dalla comunit\u00e0 internazionale, mentre il governo in esilio di De Gaulle era supportato per lo pi\u00f9 dal Regno Unito. Almeno inizialmente l'attuazione di molte scelte strategiche impopolari da parte degli inglesi, come l'affondamento della flotta francese dopo l'armistizio del 23 giugno 1940, instill\u00f2 in molti francesi l'idea di essere stati abbandonati dai propri alleati, e rinforz\u00f2 il sostegno pubblico al governo di P\u00e9tain a svantaggio delle forze della Francia Libera.\nOrganizzazione dello Stato.\nGoverni.\nFormalmente P\u00e9tain tenne sempre la qualifica di presidente del Consiglio, con i capi dell'esecutivo che furono indicati come \"vicepresidente del Consiglio\" fino al 18 aprile 1942, e poi come \"capo del Governo\".\nIl territorio metropolitano.\nLo \"Stato francese\" governava sulla \"Zona libera\" (\"Zone libre\"), ma mantenne formalmente l'autorit\u00e0 su tutta la Francia, inclusa la zona nord occupata dalle truppe del Terzo Reich. In realt\u00e0 la Francia metropolitana risultava divisa in pi\u00f9 parti:\nIn seguito all'Operazione Anton, la Zona Sud e la Zona Nord tornarono a essere un singolo organismo amministrativo, seppur con una limitatissima autonomia. Inoltre, tra il novembre 1942 e il settembre 1943 si svilupp\u00f2 l'occupazione italiana della Francia meridionale e della Corsica, passando poi sotto gestione tedesca dopo l'armistizio di Cassibile.\nLe colonie.\nUna parte dell'impero coloniale francese rimase fedele a Vichy:\nL'Africa Equatoriale Francese, il mandato del Camerun, la Nuova Caledonia e la Polinesia Francese si schierarono fin dall'autunno 1940 con la Francia Libera.\nForze armate.\nDopo l'armistizio furono ricostituite le forze armate, denominate \"Arm\u00e9e de armistice\" o \"Arm\u00e9e de Vichy\". L'esercito contava su circa 600.000 uomini, ma non oltre 120.000 erano nel territorio metropolitano, mentre il resto erano di stanza nelle colonie. Al comando fu posto il generale Charles Huntziger, mentre alle truppe d'oltremare Maxime Weygand. Nel territorio libero vennero costituiti due gruppi d'armata, ciascuno con 4 divisioni, uno ad Avignone e uno a Clermont-Ferrand.\nLa Marina nazionale contava 60.000 uomini con base principale a Tolone e l'aviazione 80.000.\nNell'aprile 1942 si istitu\u00ec un Comando supremo delle Forze Armate di terra, mare e aria, il cui comandante divenne l'ammiraglio Fran\u00e7ois Darlan, direttamente sotto gli ordini del capo di Stato Philippe P\u00e9tain, fino al suo assassinio in Algeria nel dicembre 1942.\nForze di polizia.\nMentre un piccolo organico di forze di polizia sopravvisse anche sotto l'occupazione tedesca per mantenere l'ordine pubblico, le principali operazioni, dopo il novembre 1942, furono attuate dalla Milice fran\u00e7aise, creata il 30 gennaio 1943 non solo come organizzazione paramilitare e strumento di lotta contro i partigiani fedeli a De Gaulle, ma anche come organo di polizia politica modellato sulle direttive dell'Asse. Ad essa fu infatti affidato il compito di rastrellamento degli ebrei, inizialmente solo nella zona non occupata dalle truppe tedesche e poi in tutta la Francia tra l'inizio del 1944 e la Liberazione di Parigi.. A questo proposito, lo storico Pierre MIlza ricorda che nel 1943 la polizia francese avvi\u00f2 un rastrellamento di ebrei nei dintorni della sinagoga di Nizza, contrastato per\u00f2 dai soldati italiani (fascisti). Naturalmente, dopo l'8 settembre, la situazione precipit\u00f2.\nIdeologia.\nIl regime dello Stato francese proclam\u00f2 il ritorno ai valori tradizionali: \"Travail, Famille, Patrie\" (\"Lavoro, famiglia, patria\")\ne favor\u00ec il dilagare dell'antisemitismo e dell'anticomunismo, come imposto dal governo tedesco.\nI francesi considerati ostili al potere, cio\u00e8 i comunisti, i liberali, gli anarchici e gli ebrei, furono internati.\nI principali partiti collaborazionisti furono:\nCarta d'identit\u00e0 e schedatura di massa.\nLo \"Stato francese\" rese obbligatoria la \"Carte nationale d'identit\u00e9 s\u00e9curis\u00e9e\" per tutti i cittadini, mentre precedentemente era obbligatoria solo per gli stranieri, al fine di agevolare la discriminazione contro gli ebrei, poich\u00e9 in tale caso sulla carta era apposta l'indicazione \"Juif\"."}
{"id": "41584", "revid": "2128848", "url": "https://it.wikipedia.org/wiki?curid=41584", "title": "Ragazzi del '99", "text": "Nell'ambito della prima guerra mondiale, ragazzi del '99 \u00e8 la denominazione data in Italia ai coscritti negli elenchi di leva nati nel 1899, che nel 1917 compirono diciotto anni e che furono l'ultima classe di leva che venne mandata in prima linea sui campi di battaglia.\nStoria.\nFurono precettati quando non avevano ancora compiuto diciotto anni. I primi contingenti italiani, 80\u00a0000 circa, furono chiamati nei primi quattro mesi del 1917 e, frettolosamente istruiti, vennero inquadrati in battaglioni di milizia territoriale. Alla fine di maggio furono chiamati altri 180\u00a0000 ed altri ancora, ma in minor numero, nel mese di luglio. Ma i primi ragazzi del 1899 furono inviati al fronte solo nel novembre del 1917, nei giorni successivi alla battaglia di Caporetto. Il loro apporto, unito all'esperienza dei veterani, si dimostr\u00f2 fondamentale per gli esiti della guerra.\nLe giovanissime reclute appena diciottenni del 1899 sono da ricordare in quanto nella prima guerra mondiale, dopo la battaglia di Caporetto (24 ottobre 1917), in un momento di gravissima crisi per l'Italia e per il Regio Esercito, rinsaldarono le file sul Piave, del Grappa e del Montello, permettendo al Regno la controffensiva nel 1918 a un anno esatto da Caporetto con la battaglia di Vittorio Veneto e quindi la firma dell'armistizio di Villa Giusti da parte dell'Austria-Ungheria. A partire dal primo dopoguerra, il termine \"ragazzi del '99\" si radic\u00f2 ampiamente nella storiografia e nella pubblicistica italiana da entrare nell'uso comune per riferirsi a tutti i militari nati nel 1899.\nRiconoscimenti.\nNon esistono dati certi sui soldati caduti sul campo di battaglia o decorati, ma il ricordo di questi giovanissimi combattenti sopravvive nella memoria popolare: a Nervesa della Battaglia un'osteria \u00e8 intitolata ai ragazzi del '99 e vi \u00e8 anche un piccolo quartiere di Santa Croce del Montello definito \"citt\u00e0 dei ragazzi del '99\". Via \"ragazzi del '99\", testimonia a Milano la targa affissa sul muro di un edificio sul lato orientale di piazza San Fedele dietro Palazzo Marino, a un passo dalla Galleria, a Gorizia \u00e8 stato dedicato ai \"ragazzi del '99\" un viadotto.\nIn molte citt\u00e0 italiane vi sono inoltre vie o piazze dedicate alla loro memoria.\nAi ragazzi del '99 si riferiscono numerosi canti nati dopo Caporetto tra i giovani del fronte ed ancora oggi conosciuti.\nNel 1999 le Poste Italiane hanno dedicato un francobollo per il centenario dei \"ragazzi del '99\".\nIl \"ragazzo del '99\" pi\u00f9 longevo fu Alberto Agazzi, nato a Piacenza il 30 gennaio 1899, che mor\u00ec a 108 anni ad Alseno il 13 aprile 2007.\nL\u2019ultimo \u201cragazzo del \u201999\u201d \u00e8 stato Giovanni Antonio Carta, nato a Mores (Sassari) il 28 dicembre 1899 e l\u00ec deceduto il 6 giugno 2007, caporalmaggiore del 151\u00ba Reggimento Fanteria della \u201cSassari\u201d.\nEncomio.\nI Ragazzi del '99 ebbero il seguente Encomio dell'Esercito (come Ordine del Giorno dell'Esercito da diramare fino ai Comandi di Plotone) da parte del Comando supremo militare italiano del Regio Esercito Italiano (citato sul Bollettino Militare del 22 novembre 1917):\nPer effetto del Regio Decreto del 9 luglio 1923, con Circolare n\u00ba 639 dell'8 novembre 1923, l'Encomio dell'Esercito si commut\u00f2 in una Croce al Valor Militare.\nCittadinanze onorarie.\nI Comuni di:\nhanno nel corso degli anni tributato la cittadinanza onoraria ai Ragazzi del '99.\nComune di Fossalta di Piave.\nNel 1981 i \"Ragazzi del '99\" tennero a Fossalta di Piave un raduno nazionale, tornando nei luoghi di battaglia 65 anni dopo ed inaugurarono un cippo sull'Argine Regio, dove pi\u00f9 violenti furono i combattimenti. Sempre sull'Argine Regio eressero un \"Monumento Battistero\", quale segno perenne di pace, di riconciliazione e di fratellanza.\nPer l'occasione il Comune di Fossalta di Piave, con Deliberazione Consiliare n\u00ba 68 del 20 settembre 1981, nomin\u00f2 tutti i Ragazzi del '99 suoi Cittadini Onorari, ad ogni effetto di legge, con la seguente motivazione: \u00abgrato e riconoscente ai \"ragazzi\" del '99 che nel 1917 e nel 1918 sbarrarono al nemico le vie della Patria\u00bb.\n\"I Ragazzi del '99\" Associazione Nazionale fra combattenti della Classe 1899 nella Guerra 1915-1918 il 24 maggio 1982 per l'occasione predispose un diploma d'onore per tale conferimento di cittadinanza onoraria.\nIl 23 giugno 1983 fu inaugurato il \"Monumento Battistero\" e promossa l'annuale \"Giornata della Pace\", realizzata dal comune di Fossalta di Piave.\nL'Associazione Nazionale \"I Ragazzi del '99\".\nAl termine della Prima guerra mondiale, un gruppo di reduci della classe del 1899 decise di dar vita ad un proprio sodalizio, con il compito di onorare e di custodire la memoria dei ragazzi del '99. Nonostante la contrariet\u00e0 di alcuni che ritenevano necessaria la confluenza in un'unica grande associazione di reduci, la prima Sezione fu aperta e costituita nel 1921. Il nome scelto fu \"\"I Ragazzi del '99\" Associazione Nazionale fra combattenti della Classe 1899 nella Guerra 1915-1918\", utilizzando per simbolo la riproduzione dipinta della celebre casa sbrecciata di Sant'Andrea di Barbarana di San Biagio di Callalta con il testo \"Tutti eroi! O il Piave o tutti accoppati!\".\nL'Associazione \u00e8 tuttora presente in alcune citt\u00e0 come Bassano del Grappa, Roma, Milano, Brescia e Novara dove continua nell'opera di custodia e di raccolta dei figli e nipoti dei celebri ragazzi del '99, partecipando alle cerimonie ufficiali. La presidenza nazionale \u00e8 oggi affidata a Benito Panariti. Come altre associazioni combattentistiche e d'arma l'Associazione Nazionale \"I Ragazzi del '99\" \u00e8 collocata sotto il controllo del Ministero della Difesa."}
{"id": "41585", "revid": "121760485", "url": "https://it.wikipedia.org/wiki?curid=41585", "title": "Equazione di Klein-Gordon", "text": "Lequazione di Klein\u2013Gordon \u00e8 un primo tentativo di rendere relativistica l'equazione di Schr\u00f6dinger. Tuttavia l'equazione di K-G non ammette un'interpretazione probabilistica naturale, inoltre non considera una delle caratteristiche fondamentali di una particella quantistica, ovvero lo spin. \nDefinizione.\nL\"equazione di Klein-Gordon\", che descrive il moto delle particelle scalari (con spin nullo), nasce dall'esigenza di voler inserire il formalismo della relativit\u00e0 ristretta all'interno della meccanica quantistica, e quindi di riscrivere in forma covariante l'equazione di Schr\u00f6dinger:\ncon\nPer scrivere un'equazione in forma covariante, bisogna utilizzare la relazione di Einstein tra energia e quantit\u00e0 di moto:\nche, in forma operatoriale, diventa\nche, esplicitando l'operatore energia e l'operatore impulso al quadrato,\ndiventa:\nScritta per la prima volta da Klein e Gordon, assume una forma molto compatta nella forma manifestamente covariante:\nDefinendo l'operatore d'alembertiano come: formula_8 l'equazione si riscrive:\nInoltre, nelle unit\u00e0 naturali, l'equazione assume la seguente forma ancora pi\u00f9 compatta\nLagrangiana di Klein-Gordon.\nL'equazione di Klein\u2013Gordon pu\u00f2 essere ricavata dalla seguente azione\novvero dalla seguente lagrangiana\ndove formula_13 \u00e8 la metrica dello spazio, formula_14 \u00e8 il campo di Klein\u2013Gordon e formula_15 \u00e8 la sua massa. Il complesso coniugato di formula_16 \u00e8 scritto come formula_17\nInconvenienti dell'Equazione di Klein-Gordon.\nIl vantaggio di questa equazione di Klein-Gordon \u00e8 quello di trattare tempo e spazio nello stesso modo, mentre l'operatore d'alembertiano risulta essere un invariante. Per contro, per\u00f2, ci sono alcuni \"inconvenienti\". Innanzitutto, come soluzione di tale equazione, possono esistere anche stati a energia negativa che implicano densit\u00e0 di probabilit\u00e0 negative, quindi c'era il problema di dare un significato alla funzione d'onda.\nPer l'equazione di Schr\u00f6dinger, infatti, Max Born fornisce l'interpretazione per cui il modulo quadro della funzione d'onda rappresenta la densit\u00e0 di probabilit\u00e0:\ne quindi\nottenendo:\nQuesta propriet\u00e0 dovr\u00e0 essere verificata anche per la densit\u00e0 di probabilit\u00e0 ottenuta dall'equazione di Klein-Gordon:\nQuesta \"\u03c1KG\" non \u00e8 sempre definita positiva, ma pu\u00f2 anche essere negativa o nulla.\nPrima di capire che questa equazione era utile per descrivere le particelle a spin intero, fu Dirac a preoccuparsi di realizzare un'equazione quantistica relativistica che ovviasse, per quanto possibile, agli inconvenienti introdotti da quella di Klein-Gordon, ottenendo alla fine la altrettanto famosa equazione di Dirac.\nSi osservi per i bosoni massivi con spin 1, le equazioni del campo sono descritte dalla lagrangiana di Proca."}
{"id": "41587", "revid": "2175", "url": "https://it.wikipedia.org/wiki?curid=41587", "title": "Bomba nucleare", "text": ""}
{"id": "41589", "revid": "1652635", "url": "https://it.wikipedia.org/wiki?curid=41589", "title": "Tachyglossidae", "text": "I Tachiglossidi (Tachyglossidae ), comunemente chiamati echidne o \"formichieri spinosi\", sono una famiglia di mammiferi ovipari inclusi, assieme agli Ornitorinchidi, nell'ordine dei Monotremi.\nTassonomia.\nLa famiglia \u00e8 composta da tre generi, di cui uno conosciuto soltanto allo stato fossile, e da quattro specie viventi:\nDescrizione.\nI tachiglossidi vivono essenzialmente in Nuova Guinea (genere \"Zaglossus\"), in Australia e Tasmania (genere \"Tachyglossus\"). \nSono animali dalle caratteristiche molto singolari, basti dire che in inglese sono conosciuti anche come \"spiny anteaters\", cio\u00e8 formichieri spinosi. Si tratta di insettivori con il corpo ricoperto di peli e di aculei sul dorso che li fanno assomigliare a un riccio. Hanno una testa molto piccola e un lungo muso, stretto e appuntito. Le zampe sono molto corte ma portano potenti artigli, che conferiscono una grande abilit\u00e0 nello scavare. La bocca \u00e8 priva di denti ma dotata di una lingua molto lunga che saetta fuori a caccia di piccoli animali: gli \"Zaglossus\" si nutrono principalmente di formiche e termiti, mentre l'altra specie, i \"Tachyglossus\", distinguibili anche per avere il muso pi\u00f9 corto, predilige vermi e larve di insetti. \nBiologia.\nLa riproduzione ha elementi molto singolari. I tachiglossidi presentano una cloaca (cio\u00e8 un'apertura unica per i dotti riproduttivo, urinario e intestinale); questo \u00e8 un carattere che hanno in comune con i rettili e gli uccelli, con i quali condividono anche il fatto che il pene si trova dentro la cloaca stessa, e viene estroflesso solo per la copula. Inoltre, il pene \u00e8 dotato di quattro teste. Durante l'accoppiamento solo due di queste sono funzionali e si introducono nel tratto riproduttivo della femmina, che \u00e8 biforcato. Dopo 22 giorni dall'accoppiamento, la femmina produce un singolo uovo che viene introdotto direttamente nel marsupio della madre. L'uovo \u00e8 lungo circa 1,4-1,7 cm. Dopo 10 giorni nasce il piccolo, il quale resta nel marsupio per altri 45-55 giorni. In questo periodo il cucciolo viene allattato. La madre non ha capezzoli e nemmeno delle vere mammelle, ma solo delle \u201caree\u201d in cui persistono le ghiandole mammarie. Dopo questo primo periodo cominciano a spuntare i primi aculei. Da tale momento la madre scava una tana dove depone il cucciolo che verr\u00e0 nutrito circa ogni 5 giorni, fino allo svezzamento che avviene attorno ai sette mesi di et\u00e0.\nConservazione.\nSebbene, soprattutto in Nuova Guinea, i tachiglossidi siano cacciati come alimento, non ci sono particolari preoccupazioni per l'echidna dal becco corto (\"Tachyglossus\"). Non \u00e8 cos\u00ec invece per le tre specie di \"Zaglossus\", che sono tutte catalogate dall'IUCN come \"critically endangered\", cio\u00e8 in pericolo critico di estinzione, proprio a causa della caccia a cui vengono sottoposti, oltre a un generale impoverimento degli habitat.\nEchidna nella cultura di massa.\nKnuckles, l'echidna rosso della serie di videogiochi Sonic The Hedgehog.\nUn'echidna \u00e8 raffigurata su una faccia della moneta da 5 centesimi di Dollaro australiano, introdotta in circolazione a partire dal 1966.\nCyndaquil, lo starter di fuoco della seconda generazione dei Pok\u00e9mon \u00e8 ispirato all'echidna.\nAlcuni hanno sostenuto che lo Snaso, una creatura dell'universo di Harry Potter che ruba oggetti splendenti, sia basato sull'echidna.\nEchidna's arf (of you), un brano di Frank Zappa contenuto nell'album \"Roxy &amp; Elsewhere\"."}
{"id": "41591", "revid": "125202863", "url": "https://it.wikipedia.org/wiki?curid=41591", "title": "Indicatore (chimica)", "text": "Con il termine indicatore si intende, in chimica, un composto (o un sistema di pi\u00f9 composti) in grado di subire modifiche facilmente osservabili\u00a0\u2013 di solito il colore\u00a0\u2013 in funzione dell'ambiente chimico in cui si trova (acido o basico, ossidante o riducente, ricco o povero di un dato ione, ecc.).\nGli indicatori vengono generalmente impiegati in soluzione nella conduzione di titolazioni o supportati su strisce di carta per rapide valutazioni (le cosiddette \"cartine indicatrici\").\nIl fenomeno di variazione del colore di un indicatore viene detto \"viraggio\". L'intervallo di pH, di potenziale elettrico, o di concentrazione ionica in cui l'indicatore agisce \u00e8 detto \"campo di viraggio dell'indicatore\". L'occhio umano recepisce una delle due forme colorate dell'indicatore quando questa \u00e8 presente in rapporto almeno 10:1 sull'altra.\nEsempi comuni di indicatore di pH sono le cartine al tornasole e gli indicatori universali (miscele di pi\u00f9 indicatori, in striscia oppure liquide, in grado di coprire l'intera gamma dei possibili valori di pH delle soluzioni acquose). Anche estratti di vari vegetali e fiori contengono sostanze che possono fungere da indicatori.\nTra gli indicatori di ossido-riduzione (o \"redox\") il pi\u00f9 comune \u00e8 la salda d'amido iodata, che vira da incolore a blu scuro.\nTra gli indicatori ione-specifici pi\u00f9 diffusi \u00e8 da menzionare il nero eriocromo T, comunemente usato nella misura della durezza dell'acqua per via del suo viraggio da blu scuro a rosa intenso in presenza di ioni di calcio, di magnesio e di zinco.\nClassificazione.\nIndicatori acido-base (o indicatori di pH).\nGli \"indicatori di pH\" sono composti chimici alocromici, ovvero che esibiscono un cambiamento visivo\u00a0\u2013 generalmente di colore\u00a0\u2013 nell'intorno del punto di equivalenza fra il passaggio da una forma acida a una forma basica, tale passaggio avviene per ciascun indicatore a un proprio valore di pH. Sono indicatori che vengono generalmente impiegati in soluzione nella conduzione di titolazioni o supportati su strisce di carta.\nAl di fuori del suo campo di viraggio un indicatore \u00e8 di scarsa utilit\u00e0 per la misura del pH, poich\u00e9 si deduce solo che la soluzione ha un valore di pH maggiore o minore del pH di viraggio di quel certo indicatore senza avere una misura quantitativa. Nel caso delle misure di pH si utilizzano combinazioni di diversi indicatori, caratterizzati da diversi campi di viraggio a formarne uno combinato molto esteso: questi indicatori prendono il nome di \"indicatori universali\".\nEsempi comuni di indicatori di pH sono le cartine al tornasole e gli indicatori universali (miscele di pi\u00f9 indicatori, in striscia oppure liquide, in grado di coprire l'intera gamma dei possibili valori di pH delle soluzioni acquose).\nUn indicatore chimico acido-base molto semplice, da preparare anche a casa o a scuola per uso didattico, \u00e8 rappresentato da acqua di rubinetto nella quale \u00e8 stato messo a macerare per una decina di minuti, a freddo, un po' di cavolo rosso tagliato fine. La soluzione ottenuta in tal modo, dal bel colore violetto, vira il colore dal rosso scuro al blu se viene messa in contatto prima con sostanze acide, come succo di limone o aceto, e poi con sostanze basiche, come comune sapone da bucato.\nIndicatori di ossido-riduzione.\nUn indicatore redox o indicatore chimico di ossido-riduzione, \u00e8 una sostanza che \u00e8 in grado di cambiare colore sotto l'azione di uno specifico potenziale elettrochimico.\nIl requisito pi\u00f9 importante per un indicatore \u00e8 la cinetica di reazione che deve portare a un rapido cambiamento di colore. Differentemente da quanto si creda invece un indicatore redox pu\u00f2 essere \"reversibile\", \"pseudoreversibile\" oppure \"irreversibile\".\nSi dice \nComposti chimici come alcuni ioni di sali inorganici colorati come ad esempio permanganato di potassio o dicromato di potassio, non sono tecnicamente classificati come indicatori redox poich\u00e9 la loro ossido-riduzione cambia radicalmente la struttura molecolare.\nAltra importante classificazione \u00e8 quella che vede alcuni indicatori redox cambiare il loro potenziale di transizione (il potenziale a cui cambiano colore) in funzione del pH. Si dividono pertanto in pH dipendenti e pH indipendenti. Generalmente i pH dipendenti reagiscono al potenziale di transizione coinvolgendo nel meccanismo di reazione uno o pi\u00f9 protoni (esattamente come avviene per gli indicatori di pH).\nIndicatori complessometrici.\nGli indicatori complessometrici sono composti metallocromici, ovvero molecole chelanti nei confronti di specifici ioni metallici. Gli indicatori complessometrici principalmente utilizzati nell'analisi con EDTA sono:\nIndicatori di precipitazione.\nGli indicatori maggiormente usati nelle titolazioni di precipitazione argentometriche (argentometria) sono strettamente legati alla tecnica di analisi effettuata:"}
{"id": "41600", "revid": "21880", "url": "https://it.wikipedia.org/wiki?curid=41600", "title": "Eudyptula albosignata", "text": ""}
{"id": "41610", "revid": "1534511", "url": "https://it.wikipedia.org/wiki?curid=41610", "title": "Karl Guthe Jansky", "text": "Biografia.\nJansky nacque a Norman, Oklahoma, e studi\u00f2 all'universit\u00e0 del Wisconsin dove si laure\u00f2 in fisica nel 1927.\nNel 1928 entr\u00f2 a far parte di Bell Telephone Laboratories. I laboratori Bell volevano esaminare l'uso delle onde corte (lunghezza d'onda di circa 10-20 metri) per il servizio radio telefonico transatlantico. A Jansky fu assegnato il compito di indagare la fonte del rumore radio di fondo (o disturbo atmosferico) che poteva interferire con la trasmissione della voce. \nEgli costru\u00ec un'antenna progettata per ricevere onde radio a una frequenza di (lunghezza d'onda di circa 14,5 metri). La mont\u00f2 su una piattaforma girevole e ruotando l'antenna poteva individuare la direzione del segnale radio. Spese oltre un anno analizzando i disturbi radio, ed essi sembravano avere una periodicit\u00e0 giornaliera; questo aspetto sulle prime port\u00f2 Jansky a pensare che provenissero dal Sole, ma ulteriori analisi rivelarono che i segnali non si ripetevano ogni 24 ore, ma ogni 23 ore e 56 minuti. Questo tempo coincide col giorno siderale che \u00e8 caratteristico di oggetti al di fuori del nostro sistema solare. Jansky concluse che questi segnali provenivano dalla Via Lattea e che erano pi\u00f9 forti in direzione del centro della galassia, nella costellazione del Sagittario.\nLa scoperta fu pubblicata sul New York Times il 5 maggio del 1933.\nJansky voleva proseguire in queste ricerche ma i laboratori Bell avevano ottenuto ci\u00f2 che volevano e Jansky fu assegnato ad altri progetti.\nJansky mor\u00ec a soli 44 anni per le conseguenze dovute a insufficienza cardiaca.\nIn suo onore venne dato il nome di jansky all'unit\u00e0 di misura del flusso radio (simbolo Jy). Inoltre, a lui \u00e8 dedicato il Very Large Array."}
{"id": "41611", "revid": "1573940", "url": "https://it.wikipedia.org/wiki?curid=41611", "title": "Emilio Lunghi", "text": "Specializzato nel mezzofondo, conquist\u00f2 per l'Italia la prima medaglia (d'argento) in un'Olimpiade, classificandosi secondo negli 800\u00a0m piani ai Giochi di Londra del 1908, gli stessi cui partecip\u00f2 anche Dorando Pietri e i primi in cui i concorrenti gareggiavano ufficialmente per i colori dei loro paesi.\nLunghi, campione dotato di notevoli doti atletiche, ebbe una carriera altalenante, ricca di successi ma anche di cocenti delusioni. Di certo, per lungo tempo sembr\u00f2 essere imbattibile, almeno in campo nazionale, e altamente competitivo nelle gare internazionali. Anni dopo, quando inizi\u00f2 a brillare la stella di Luigi Beccali, altro campione del mezzofondo, molti non poterono fare a meno di evocare la sua figura e il suo gesto atletico. Atleta versatile, poteva correre indifferentemente sia nel mezzofondo veloce che nelle distanze pi\u00f9 lunghe: \nNato per lo sport.\nFisico apollineo, attraente nei lineamenti del viso, cos\u00ec come lo descrivono le cronache dell'epoca, Lunghi sembrava nato per praticare lo sport: portato ad eccellere in diverse discipline - dalla ginnastica al nuoto, dalla lotta al sollevamento pesi - decise ancora giovanissimo di dedicarsi esclusivamente all'atletica. Era il 1902: frequentava l'Istituto Nautico e si iscrisse al suo primo club sportivo, la \"Societ\u00e0 Ginnastica Andrea Doria\", che a quel tempo era forse la pi\u00f9 prestigiosa di Genova. La prima vittoria di un certo rilievo la consegu\u00ec l'anno successivo in una corsa sui 3.000\u00a0m disputata nella sua citt\u00e0 natale.\nQuesto successo gli consent\u00ec di passare al club ligure pi\u00f9 importante, lo \"Sport Pedestre Genova\", con il quale, il 18 giugno 1905, vinse a Vercelli il suo primo titolo italiano nei 1500\u00a0m Solo pochi mesi dopo la sua corsa si incroci\u00f2 con quella di Dorando Pietri, che batt\u00e9 nel \"Giro di Milano\" sulla lunghezza di 11.250\u00a0m. Pass\u00f2 ancora un anno e, nel 1906, a causa di conflitti tra l\"'Unione Pedestre Italiana\" e la \"Gazzetta dello Sport\", al posto del tradizionale campionato italiano ne vennero disputati due: Lunghi partecip\u00f2 ad entrambi, vincendo a Torino il titolo nei 400\u00a0m e nei 1500\u00a0m e a Milano quello dei 1500.\nLondra 1908.\nLa strada per le ormai prossime Olimpiadi di Londra, nonostante la defezione ai campionati assoluti del 1907, era ormai spianata. Ai campionati di qualificazione per i Giochi londinesi, disputatisi fra fine maggio e primi di giugno del 1908 in Piazza di Siena a Roma davanti ai sovrani d'Italia, Lunghi si aggiudic\u00f2 il titolo dei 400\u00a0m e dei 1000\u00a0m (gara sostitutiva dei 1500), stabilendo in questa gara la migliore prestazione mondiale (ufficiosa poich\u00e9 a quell'epoca non tutti i risultati di ogni gara venivano omologati).\n\"Sheperd's Bush\", periferia di Londra (13 luglio 1908): impianto polisportivo di \"White City\". Qui ha inizio l'avventura olimpica di Emilio Lunghi che, il giorno stesso dell'inaugurazione dei Giochi, corre la terza batteria dei 1500\u00a0m; si classifica secondo e il suo tempo risulta di gran lunga inferiore a quello dei vincitori delle altre sette eliminatorie: nonostante ci\u00f2 questo non gli consente - per il meccanismo di qualificazione che promuove solo i primi classificati per ogni batteria - di partecipare alla finale.\nSi rifar\u00e0 una settimana dopo, superando batterie e semifinale degli 800\u00a0m e guadagnando in finale la medaglia d'argento olimpica alle spalle del fuoriclasse statunitense Mel Sheppard, lo stesso che aveva vinto la finale dei 1500.\n\"Star\" in USA, ma tramonta la stella di Olimpia.\nDa questo punto in avanti la carriera di Lunghi inizier\u00e0 a oscillare fra successi e delusioni. Per lui si aprir\u00e0 l'avventura di una faticosa (ma probabilmente remunerativa sul piano finanziario) \"tourn\u00e9e\" lunga oltre sei mesi in USA e Canada, trasferta dalla quale torner\u00e0 a fine 1909 con un risultato ragguardevole: 27 vittorie su 31 gare disputate.\nCon il ritorno alle gare in Italia, per i colori dello \"Sport Club Italia\" di Milano, Lunghi torn\u00f2 a fare incetta di titoli nazionali, tra cui quelli dei 1000\u00a0m, 1200\u00a0m siepi, staffetta 4x400 yard e staffetta sul miglio. Ma la sua stella olimpica era destinata - nonostante l'ancor giovane et\u00e0 - ad offuscarsi: ai Giochi di Stoccolma del 1912 non and\u00f2 oltre le semifinali sia nei 400 che negli 800\u00a0m.\nIn campo nazionale non mancheranno per lui altre soddisfazioni fra cui il titolo nazionale sui 400\u00a0m ad ostacoli vinto a Milano nel 1913. E neppure la guerra durante gli anni '15-'18 gli impedir\u00e0 di avere la meglio in quasi tutte le gare di mezzofondo.\nCon la fine del conflitto mondiale finisce per\u00f2 la sua carriera agonistica. Si dedica maggiormente all'attivit\u00e0 di sindacalista della categoria dei marittimi (contribuendo a fondare la Federazione dei lavoratori del mare), ma non si stacca dal mondo dello sport. Viene nominato assistente del nuovo Commissario Tecnico di atletica Platts Adams e partecipa in questa veste ai Giochi di Parigi del '24, nei quali \u00e8 chiamato a fare parte anche della giuria della prova di marcia.\nMuore l'anno successivo, a causa di una malattia venerea, all'et\u00e0 di trentanove anni."}
{"id": "41613", "revid": "228587", "url": "https://it.wikipedia.org/wiki?curid=41613", "title": "Concerto brandeburghese n. 4", "text": "Il Quarto concerto brandeburghese (BWV 1049) prevede come strumenti solisti un violino e una coppia di flauti dolci; a questi ultimi Bach affida un compito di accompagnamento concertante \"in eco\".\nInoltre un complesso d'archi il basso continuo fanno da ripieno.\nA differenza degli altri concerti della raccolta (che nel movimento lento presentano un organico ridotto) il quarto concerto brandeburghese mantiene lo stesso organico per tutti e tre i movimenti.\nPrimo movimento.\n\"Allegro, 3/8, 427 battute \"\nLa lunga introduzione del primo movimento segue il modello del cosiddetto \"Fortspinnungtypus\", stilema caratteristico anche del Quinto concerto brandeburghese. \u00c8 quindi suddivisibile in tre sezioni: la prima caratterizzata da una forte demarcazione della tonalit\u00e0 (in questo caso sol maggiore); la seconda elabora l'inciso melodico d'esordio anche attraverso modulazioni a tonalit\u00e0 differenti da quella di partenza (questo \u00e8 il vero e proprio \"Fortspinnungtypus\"); la terza \u00e8 la chiusura che avviene con una cadenza perfetta e che d\u00e0 il via al solo del violino.\nIl primo movimento \u00e8 assai ampio: si articola come un concerto grosso, con flauti e violino a formare il concertino. La struttura \u00e8 di tipo ABA, assimilabile quindi a quella delle \"arie da capo\"; il tema dell'introduzione viene affidato al concertino, mai agli archi di ripieno. Tuttavia questa parte introduttiva, lunga ben ottanta battute e priva di parti solistiche del violino, introduce un tema di carattere arpeggiato e ribattuto, che far\u00e0 da filo conduttore per tutto il movimento. Il tema in questione viene eseguito dal violino solo, ma si trova comunque anche nelle parti degli archi, del continuo e dei flauti.\nIl violino, di fatto, ha pi\u00f9 parti solistiche e non interagisce molto coi flauti, che invece si imitano a vicenda ricoprendo un ruolo pi\u00f9 assimilabile a quello di ripieno. Per questo motivo, la categorizzazione di questo pezzo all'interno di categorie ben definite \u00e8 ardua.\nIl primo movimento tocca diverse tonalit\u00e0 (anche lontane da quella di partenza) tra cui do minore.\nSecondo movimento.\n\"Andante, 3/4, 71 battute\"\nAnche l'Andante centrale si allontana dalla forma tipica del concerto, offrendo un discorso cantabile presentato dal pieno orchestrale. Si tratta di una sarabanda in mi minore (tonalit\u00e0 relativa di sol maggiore).\nLa tonalit\u00e0 di mi minore \u00e8 mantenuta nel corso di tutto il brano, senza modulazioni alla relativa maggiore. A parte una fioritura del basso alle battute 55-58, il ruolo principale \u00e8 affidato ai due flauti (che eseguono anche dei passaggi elaborati). Il violino solista non emerge in modo particolare.\nTerzo movimento.\n\"Presto, 2/2, 244 battute\"\nIl finale ha la struttura di una fuga, rotta a met\u00e0 da una cadenza virtuosistica del violino principale. La tonalit\u00e0, come nel primo movimento, \u00e8 sol maggiore.\nUtilizzo della musica in altri lavori.\nDi questo concerto esiste una versione (BWV 1057, trasposta in Fa maggiore) in cui il violino solista \u00e8 sostituito dal clavicembalo concertante."}
{"id": "41615", "revid": "339392", "url": "https://it.wikipedia.org/wiki?curid=41615", "title": "Terzo reich", "text": ""}
{"id": "41617", "revid": "2093951", "url": "https://it.wikipedia.org/wiki?curid=41617", "title": "Inishowen", "text": "Inishowen (in gaelico irlandese \"Inis Eoghain\") \u00e8 la penisola pi\u00f9 vasta d'Irlanda. Situata nella provincia settentrionale dell'Ulster, fa parte quasi interamente della contea di Donegal, nella Repubblica d'Irlanda, mentre una piccola porzione di terra appartiene alla contea di Londonderry, nell'Irlanda del Nord: la citt\u00e0 di Derry, infatti, \u00e8 situata sulla zona sud-orientale di Inishowen, lasciando soltanto un piccolo lembo di terra di passaggio alla Repubblica d'Irlanda per il resto della penisola.\n\u00c8 delimitata lateralmente nella parte meridionale dal Lough Swilly ad ovest e dal Lough Foyle ad est, mentre la parte settentrionale si affaccia sull'Oceano aperto.\nIndividuata come regione da molti pi\u00f9 secoli rispetto alla contea di cui fa parte, anche se solo a tratti nel corso della storia in maniera ufficiale, Inishowen si distingue dal resto del Donegal, chiamato \"Tyrconnell\", per cultura, storia ed aspetti geografici, al punto che non di rado viene definita come \"a place apart\" (un posto a parte).\nGeografia.\nSe il resto del Donegal \u00e8 caratterizzato da terreno aspro, zone selvagge e desolate, scogliere impressionanti e piccole spiagge incastonate tra alture incredibili, Inishowen si differenzia nettamente, essendo quasi totalmente pianeggiante, rigogliosa sulle zone costiere e caratterizzata da spiagge dorate di dimensioni molto estese.\nVasta 884,33\u00a0km\u00b2 (218.523 acri), \u00e8 la terra pi\u00f9 settentrionale d'Irlanda, al punto che raggiunge il punto pi\u00f9 a nord di tutta l'isola in Capo Malin, che paradossalmente fa parte della Repubblica d'Irlanda e non dell'Irlanda del Nord.\nQuasi tutti gli abitanti vivono nelle zone rurali della costa, molto suggestive e prospere ad altre attivit\u00e0, o nei villaggi, mentre la parte centrale \u00e8 molto desolata, dato che \u00e8 formata da piccoli rilievi rotondi ma sassosi, aridi e spesso ricoperti di paludi e torbiere.\nTra le alture, \u00e8 quella che si erge di pi\u00f9 \u00e8 Slieve Snaght (619\u00a0m), poco pi\u00f9 di un'aspra collina, mentre \u00e8 montuosa la zona di Malin e quella degli Urris, nella zona occidentale. Su questi ultimi si inerpica il caratteristico e ben conosciuto Mamore Gap.\nInishowen ha varie insenature, molte delle quali usate come porti per la pesca, come Greencastle, Bunagee e Leenan. Un servizio di traghetti stagionale attraversa il Lough Foyle connettendo Greencastle con Magilligan nella contea di Londonderry, mentre un altro attraversa analogamente lo Swilly, connettendo Buncrana con Rathmullan. Il villaggio di Fahan, invece, ha costruito privatamente la propria Marina.\nLa piccola isoletta di Inishtrahull, territorio e faro pi\u00f9 settentrionale della Repubblica d'Irlanda, \u00e8 poco lontana dalle coste di Inishowen. Altra isola interessante e altrettanto disabitata \u00e8 Glashedy, che era abitata fino all'inizio del XX secolo. Inch Island, situata nel Lough Swilly non \u00e8 pi\u00f9 propriamente un'isola, dato che dispone di un sentiero che la connette a Tooban, a sud di Fahan.\nIl centro principale di Inishowen \u00e8 senz'altro Buncrana, villaggio dalla forte tradizione culturale situato sulla costa sud-occidentale, mentre nella zona orientale spicca Moville.\nUna vasta zona di terra, molta della quale fa oggi parte della \"Grian\u00e1n Farm\", una delle pi\u00f9 grandi aziende agricole d'Irlanda, fu ricavata da una zona del Lough Swilly: \u00e8 facilmente individuabile dato che sorge fra una zona molto pi\u00f9 arida e montagnosa.\nDate le sue caratteristiche geografiche, Inishowen ha un clima abbastanza favorevole: molto fresca d'estate grazie alla forte presenza del vento dell'Atlantico, d'inverno rimane invece molto mite e molto pi\u00f9 calda di altre zone d'Irlanda, nonostante la sua latitudine. Le piogge sono ovviamente frequenti come in tutta la nazione, mentre le nevicate, nonostante il nome Slieve Snaght significhi Monte innevato, piuttosto rare.\nStoria.\nBen prima della creazione del Donegal, l'area veniva chiamata \"Inis Eoghain\" (l'isola di Eoghan) da Eoghan, figlio di Niall dei Nove Ostaggi (\"Niall Naoigeallach\", un Re Supremo d'Irlanda), il nome del quale ritorna anche nella parola Tyrone (gaelico: \"T\u00edr Eoghain\"). \"Inis Eoghain\" \u00e8 anche l'antico territorio del clan dei Mac Lochlainn (discendente dalla trib\u00f9 di Eoghan), che divenne talmente potente da indurre un sovrano del Munster da Limerick ad assediare il forte di Aileach, distruggerlo e spargere le pietre di cui era composto affinch\u00e9 non venisse mai pi\u00f9 ricostruito. Successivamente, dopo il declino dei Mac Lochlainn, la signoria di Inis Eoghain venne usurpata dal clan degli \u00d3 Dochartaigh, prevenienti dalla valle di Laggan nel \"T\u00edr Conaill\" dalla quale furono scacciati.\nInishowen ha molti siti archeologici di notevole spessore, databili dai primi insediamenti umani fino a castelli di natura medievale, oltre al monumento di spicco, il forte conosciuto come Grianan di Aileach.\nTra i molti castelli, i principali sono quello di Carrickabraghey sull'isola di Doagh, il forte normanno molto suggestivo di Greencastle, l'Inch Castle, il castello di Buncrana e l'Elagh Castle.\nA Fahan ci sono i resti di un importante edificio ecclesiastico molto antico, del quale restano iscrizioni e una piccola chiesa.\nIl Grianan di Aileach, vicino Burt, era una volta la sede del Re Supremo d'Irlanda, che ha visto componenti due membri del clan di Mac Lochlainn, che possedeva sotto il suo dominio per secoli il territorio di Inis Eoghain. L'edificio antico fu restaurato e ricostruito nel XIX secolo, sebbene abbia sofferto in anni recenti di crolli alla struttura. Ha una pianta di 23 metri circa di diametro e mura spesse pi\u00f9 di 4 metri.\nCentri abitati principali.\nLe cittadine ed i villaggi principali di Inishowen sono:"}
{"id": "41621", "revid": "339392", "url": "https://it.wikipedia.org/wiki?curid=41621", "title": "Francia di Vichy", "text": ""}
{"id": "41622", "revid": "842", "url": "https://it.wikipedia.org/wiki?curid=41622", "title": "Arma atomica", "text": ""}
{"id": "41627", "revid": "1226", "url": "https://it.wikipedia.org/wiki?curid=41627", "title": "Altare della patria", "text": ""}
{"id": "41628", "revid": "1226", "url": "https://it.wikipedia.org/wiki?curid=41628", "title": "Altare della Patria", "text": ""}
{"id": "41636", "revid": "767487", "url": "https://it.wikipedia.org/wiki?curid=41636", "title": "Quodlibet", "text": "Il quodlibet \u00e8 un brano musicale che \u00e8 composto da diverse melodie unite per mezzo del contrappunto. Di solito si tratta di melodie popolari, spensierate ed allegre, spesso rimaneggiate. Un esempio molto famoso di quodlibet si trova alla fine delle Variazioni Goldberg di Bach, dove si trovano le melodie popolari \"Ich bin so lange nicht bei dir g'west, ruck her\" e \"Kraut und R\u00fcben haben mich vertrieben\" (\"Troppo son stato lontano da te\" e \"Cavoli e rape rosse mi hanno sviato\"). Un altro esempio \u00e8 il \"Galimathias Musicum\", un quodlibet a 17 voci composto da Wolfgang Amadeus Mozart quando aveva dieci anni. \"Quodlibet\" \u00e8 anche il titolo di un brano per pianoforte e orchestra del compositore italiano Niccol\u00f2 Castiglioni.\nDei quodlibet pi\u00f9 \"impegnati\" si trovano nelle messe di Jacob Obrecht, il quale a volte mette insieme melodie popolari, canto gregoriano e musica originale nello stesso brano.\nLa parola viene a volte utilizzata per descrivere dei punti o delle argomentazioni in un dibattito (normalmente di ordine teologico) o una disputa basata realmente su sottigliezze."}
{"id": "41639", "revid": "1543377", "url": "https://it.wikipedia.org/wiki?curid=41639", "title": "Astronomia galattica", "text": "L'Astronomia galattica \u00e8 lo studio della Via Lattea, la nostra galassia, della sua formazione, struttura, composizione e di tutto ci\u00f2 che essa contiene, a differenza dell'astronomia extragalattica, che studia invece gli oggetti al di fuori della Via Lattea, incluse le altre galassie.\nLa Via Lattea, dove si trova il nostro sistema solare, \u00e8 la galassia pi\u00f9 studiata, sebbene importanti sue parti siano oscurate nelle lunghezze d'onda del visibile da regioni di polvere interstellare. Lo sviluppo della radioastronomia, dell'astronomia dell'infrarosso e dell'astronomia submillimetrica hanno recentemente permesso di mappare per la prima volta i gas e la povere interstellare della nostra galassia.\nL'astronomia galattica \u00e8 un campo distinto dallo studio della formazione ed evoluzione galattica, che si occupa invece delle altre galassie e in particolare della loro formazione, evoluzione, struttura, composizione, dinamiche, interazioni e forme che possono assumere.\nSuddivisioni.\nNelle riviste astronomiche gli argomenti di interesse per l'astronomia galattica sono spesso suddivisi per argomenti, come ad esempio:"}
{"id": "41646", "revid": "1305772", "url": "https://it.wikipedia.org/wiki?curid=41646", "title": "Christian de Duve", "text": "Biografia.\nNasce nel Regno Unito da una famiglia di emigrati belgi poi ritornati al paese di origine, Nethen - vicino a Bruxelles - nel 1917.\nChristian de Duve studia all'Universit\u00e0 Cattolica di Lovanio ove si specializza in biologia cellulare.\nIl 10 aprile 1970 viene nominato Accademico della Pontificia Accademia delle Scienze.\nNato in una famiglia della piccola nobilt\u00e0 belga, \u00e8 stato creato visconte (a titolo personale) dal re Baldovino nel 1989.\n\u00c8 morto il 4 maggio 2013 all'et\u00e0 di 95 anni mediante eutanasia.\nMassone, fu membro della loggia \"Les Amis philanthropes\" del Grande Oriente del Belgio, a Bruxelles.\nAttivit\u00e0 scientifica.\nA lui \u00e8 dovuta la scoperta del glucagone, dei lisosomi e dei perossisomi.\nHa ricevuto numerose onorificenze e riconoscimenti. Nel 1974 ottenne il Premio Nobel per la medicina e la fisiologia insieme ad Albert Claude e George Emil Palade. La motivazione fu la seguente: \"per le loro scoperte sull'organizzazione strutturale e funzionale della cellula\".\nAttivit\u00e0 letteraria.\nNel 1998 viene pubblicata in Italia la sua opera \"Polvere vitale\" (\"Vital Dust\"). Il libro cerca di ricostruire i quattro miliardi di anni della storia della vita sulla Terra, dalle prime biomolecole alla mente umana.\nDel 2003 \u00e8 invece il suo \"Come evolve la vita. Dalle molecole alla mente simbolica\" (\"Life Evolving. Molecules, Mind, and Meaning\"). L'opera fa il punto su quel che sappiamo oggi dell'evoluzione a un secolo e mezzo da Darwin e a cinquant'anni dalla scoperta della struttura del DNA.\nNell'aprile 2005 pubblica \"Alle origini della vita\" (\"Singularities: Landmarks on the Pathways of Life\") molto notevole sin dall'introduzione ove lo scienziato traccia una sua importante ed originale suddivisione nei meccanismi del processo evolutivo. Egli distingue sette singolarit\u00e0 (che non si escludono necessariamente l'una con l'altra):\nA proposito del cosiddetto Disegno Intelligente (Intelligent Design) De Duve, in \"Alle origini della vita\", osserva: \"Questo meccanismo postula il verificarsi di passi dell'evoluzione che non avrebbero potuto aver luogo senza l'intervento di un qualche tipo di entit\u00e0 guida soprannaturale. A rigore tale possibilit\u00e0 non meriterebbe di essere menzionata in un contesto scientifico; in effetti essa non dovrebbe mai essere presa in considerazione se non dopo aver escluso tutte le spiegazioni naturali, cosa che ovviamente non potrebbe mai avvenire. Il disegno intelligente \u00e8 stato tuttavia sostenuto in anni recenti da una piccola minoranza di scienziati molto rumorosi, i quali sostengono di avere dimostrato che certi passi dell'evoluzione non possono essere spiegati in termini rigorosamente naturali. Accolti con grande entusiasmo in molti ambienti religiosi fondamentalistici e ancor pi\u00f9 liberali, questi argomenti non sono riusciti a convincere molti scienziati\"."}
{"id": "41647", "revid": "287204", "url": "https://it.wikipedia.org/wiki?curid=41647", "title": "I fiori blu", "text": "I fiori blu \u00e8 un romanzo di Raymond Queneau, pubblicato da Gallimard nel 1965 e tradotto in italiano da Italo Calvino.\nTrama.\nLa mattina del 25 settembre del 1264 il Duca d'Auge sale in cima al torrione del suo castello e osserva lo spettacolo di Unni, Galli, Romani ed altri accampati alla rinfusa: i residui del disfacimento della Storia. Oppresso dalla tristezza, decide di partire (\u00abQui il fango \u00e8 fatto dei nostri fiori. -...dei nostri fiori blu, lo so\u00bb). Parte quindi per Parigi, coi suoi due cavalli parlanti Sten e Stef e il paggio Mouscaillot. Giunto alla capitale, si rifiuta di partecipare alla nuova crociata.\nViene scambiato per uno stregone dalla folla che si \u00e8 accorta dei cavalli parlanti, uccide duecentosedici di loro, e torna al suo castello. Si rimette in viaggio per chiedere a Carlo VII di Francia di liberare Gilles de Rais. Lo ritroviamo nel suo castello, che riceve l'abate Onesiforo Biroton e il diacono Riphinte appena tornati dal concilio che ha deposto papa Eugenio IV; quindi si smarrisce durante una battuta di caccia, trovando poi una baita nella quale riceve buona accoglienza da Russula, figlia di un taglialegna, che sposa. Parte quindi per partecipare agli Stati generali, si smarrisce di nuovo durante un acquazzone e si riscalda nell'abitazione dell'alchimista Timoleo Timoleo, che prende al proprio servizio.\nIn seguito a una discussione con Riphinte (che nel frattempo \u00e8 diventato abate, mentre Biroton \u00e8 diventato vescovo), sostiene l'esistenza dei preadamiti, e per provarla si rimette in viaggio. Si mette a dipingere graffiti nelle grotte, che gli studiosi scambieranno per testimonianze dell'esistenza degli uomini primitivi, riuscendo anche a ingannare Riphinte. Dopo la presa della Bastiglia trova rifugio in Spagna.\nTutto ci\u00f2 accade durante le frequenti immersioni oniriche di Cidrolin, il quale vive con la figlia Lamelia, e poi, dopo il di lei matrimonio con un dipendente di trasporti pubblici, con Lalice, una ragazza indicatagli dal suo amico Albert. Le uniche occupazioni di Cidrolin sono bere pastis e cancellare la scritta \u00abassassino\u00bb che un ignoto si ostina a tracciare sul cancello vicino al suo barcone (Cidrolin ha fatto diciotto mesi di carcere, pur essendo innocente).\nUn giorno s'imbatte nel Duca d'Auge e nel suo seguito, alla vana ricerca di un posto nel campeggio l\u00ec vicino, e decide di ospitarli sul suo barcone. Per ricambiare l'ospitalit\u00e0, il Duca si apposta per scoprire il colpevole delle scritte offensive sul cancello. Cattura Labal, il custode del camping, il quale sostiene invece di essersi appostato a sua volta per scoprire il colpevole, costretto a ci\u00f2 dal suo compito di piccolo giustiziere che non sogna mai, sempre intento a pensare.\nRilasciato da Cidrolin, l'uomo si apposta di nuovo per dimostrare la propria innocenza, e scopre che il colpevole delle scritte \u00e8 lo stesso Cidrolin: il quale si giustifica dicendo che ci\u00f2 gli consentiva qualche occupazione. Lalice, delusa, decide di abbandonarlo, ma poi torna su suoi passi. Il palazzo in costruzione di fronte al barcone crolla uccidendo Labal, che si era fatto assumere come portiere per meglio osservare Cidrolin. Nel crollo anche i mezzi del Duca d'Auge rimangono distrutti.\nQuindi anche i due cavalli vengono ospitati nell'Arca (questo \u00e8 il nome del barcone), insieme a Biroton e Riphinte, che sono sopraggiunti. Il Duca d'Auge stacca gli ormeggi e parte con l'Arca, mentre Cidrolin e Lalice raggiungono la riva con un canotto. Comincia a piovere, e continua cos\u00ec per giorni, finch\u00e9 l'Arca si arena su una torre. Il giorno dopo il Duca si sveglia. \u00abSi avvicin\u00f2 ai merli per considerare un attimo la situazione storica. Uno strato di fango ricopriva ancora la terra, ma qua e l\u00e0 piccoli fiori blu stavano gi\u00e0 sbocciando.\u00bb\nPersonaggi e temi.\nNei ventuno capitoli, Queneau racconta la storia di due differenti personaggi che si sognano reciprocamente. Da una parte vediamo il duca d'Auge, che partendo dal Medioevo percorre un viaggio attraverso la storia, accompagnato dal paggio Mouscaillot e dai due cavalli parlanti Demostene (amichevolmente chiamato Sten) e St\u00e9phane (Stef), facendo balzi di 175 anni, fino a giungere, nel 1964, ad incontrare il personaggio che ha sempre sognato: Cidrolin. Quest'ultimo, diversamente dal Duca, \u00e8 un pigro signore, che trascina la sua vita, macchiata da un indefinito senso di colpa, a bordo di una chiatta in disuso ormeggiata sulla Senna. Condannato per un crimine mai commesso, \u00e8 stato scarcerato ed \u00e8 tuttora vittima di un ignoto autore di graffiti sulla sua staccionata. Accudito dalla figlia Lamelia prima e dalla serva Lalice, dopo il matrimonio di quella, passa la sua esistenza fra un bicchiere di essenza di finocchio, una passeggiata fino al campo di \"campinghe per campisti\" e una verniciata alla staccionata imbrattata. La sua occupazione principale \u00e8 per\u00f2 quella della siesta, durante la quale sogna immancabilmente le avventure del Duca. Questi, a differenza di Cidrolin, \u00e8 un egocentrico ed estroverso ribelle, che fra pantagrueliche mangiate e grandi bevute, cavalca assieme ai suoi inseparabili compagni per unirsi alle battaglie pi\u00f9 bizzarre e controverse.\nDa un lato vi \u00e8 dunque un viaggiatore, il Duca, che percorre la storia dal Medioevo fino all'et\u00e0 contemporanea, dall'altro, Cidrolin, una figura statica gi\u00e0 al limite della storia che contempla quest'ultima nei suoi sogni, con la tipica indifferenza del saggio. I due personaggi, anche se sotto molti aspetti complementari, non sono per\u00f2 intercambiabili e seppur portano il medesimo nome, Joachin, non sono due figure inverse e nemmeno una il doppio dell'altra. Cidrolin e il Duca d'Auge sono autonomi l'uno all'altro e hanno una vita propria, tanto che quando alla fine del romanzo s'incontrano, continuano a condurre la propria esistenza individuale, pur avviandosi insieme verso la chiusura della storia, o, che \u00e8 lo stesso, verso l'origine di essa.\nTutto il romanzo, quindi, sia dal punto di vista formale che da quello dei contenuti, \u00e8 all'insegna del doppio sogno e dell'incontro dei contrari, messo in chiaro dall'autore ancor prima della prima riga. Infatti ci sono due citazioni, anch'esse tratte da opere agli antipodi fra loro, che introducono la narrazione e la pongono sotto questi auspici. La prima, che si trova commentata nel risvolto di copertina della prima edizione del romanzo, \u00e8 tratta da un testo di saggi cinesi, lo Chuang Tzu, tradotto in italiano col titolo \"Sull'eguaglianza di tutte le cose\": \u00abSecondo un celebre apologo cinese, Chuang-tz\u00e9 sogna d'essere una farfalla; ma chi dice che non sia la farfalla a sognare d'essere Chuang-tz\u00e9?\u00bb. E in questo romanzo, \u00e8 il Duca d'Auge che sogna d'essere Cidrolin o \u00e8 Cidrolin che sogna d'essere il Duca d'Auge? La seconda citazione, invece, \u00e8 tratta dal \"Teeteto\" di Platone proprio per sottolineare, anche prima di iniziare il romanzo, lo sfiorarsi dei contrari: \"\u1f45\u03bd\u03b1\u03c1 \u1f00\u03bd\u03c4\u1f76 \u1f40\u03bd\u03b5\u03af\u03c1\u03b1\u03c4\u03bf\u03c2\" (\"il sogno in cambio del sogno\") che costituisce la chiave di lettura del romanzo.\nMa se queste citazioni che incontriamo prima del romanzo sono all'insegna del sogno, l'inizio vero e proprio \u00e8, invece, all'insegna del tempo e della storia trattati con ironia e divertenti giochi di parole che la traduzione di Calvino conserva e reinventa: \u00abIl venticinque settembre milleduecentosessantaquattro, sul far del giorno, il Duca d'Auge sal\u00ec in cima al torrione del suo castello per considerare un momentino la situazione storica. La trov\u00f2 poco chiara. Resti del passato alla rinfusa si trascinavano ancora qua e l\u00e0. Sulle rive del vicino rivo erano accampati un Unno o due; poco distante un Gallo, forse Edueno, immergeva audacemente i piedi nella fresca corrente. Si disegnavano all'orizzonte le sagome sfatte di qualche Romano, gran Saraceno, vecchio Franco, ignoto Vandalo. I Normanni bevevan calvad\u00f2s. Il duca d'Auge sospir\u00f2 pur senza interrompere l'attento esame di quei fenomeni consunti. Gli Unni cucinavano bistecche alla tartara, i Gaulois fumavano gitanes, i Romani disegnavano greche, i Franchi suonavano lire, i Saracineschi chiudevano persiane. I Normanni bevevano calvados\u00bb.\nL'incipit \u00e8 caratterizzato da una serie di calembour che giocano sui nomi di popoli dell'et\u00e0 antica e dell'epoca medievale, da cui prende inizio la vicenda: il romanzo, anche se non si pu\u00f2 considerare un romanzo storico nell'accezione classica del termine, \u00e8 sicuramente un libro un cui la storia occupa un ruolo fondamentale.\nLe tre principali interpretazioni del romanzo.\nIn un articolo su \"La Repubblica\", poi usato come nota alla traduzione italiana, Calvino ricorda le tre principali interpretazioni del romanzo: quella di Vivian Kogan, che, fondandosi sul fatto che Queneau \u00e8 stato allievo di Alexandre Koj\u00e8ve, la cui interpretazione di Hegel cercava in lui il filosofo dell'\"uscita dalla storia\", vede nella vicenda dell'Arca la ricerca di una salvezza oltre la storia; quella di Alain Calame, che vi scorge invece la presenza di categorie gnostiche e la presenza dell'idea gioachimita dell'\"Et\u00e0 dello Spirito\"; quella psicanalitica di Anne Clancier che, come dice Calvino nella sua \"Nota del traduttore\", \u00abha dalla sua il fatto d'esser stata proposta vivente l'autore e non smentita da lui\u00bb. Secondo questa interpretazione, il turbolento Duca d'Auge rappresenterebbe l'Es, il fannullone Cidrolin l'Ego, assillato dai sensi di colpa, il frate Onesiforo Biroton la Censura e il guardiano del campeggio Labal il Super-Io.\nAnalisi dell'opera.\n\"I fiori blu\" \u00e8 un'opera fondamentale, matura e di grande complessit\u00e0. Come tutti i romanzi di Queneau, l'attenzione alla struttura e al linguaggio \u00e8 quasi maniacale, e la naturalezza e la leggerezza, dietro cui si celano il rigore e la forma, sfiorano la perfezione. Queneau studia e medita ogni frase e ogni particolare con l'intento di farlo apparire il meno studiato possibile. Sia a livello temporale che a livello concettuale ci si trova molto lontani dallo spontaneismo surrealista: la struttura \u00e8 sapientemente calcolata in ogni minimo dettaglio, e dal punto di vista linguistico vengono abbandonati i propositi di sostituire il francese con il neo-francese. Queneau utilizza una lingua che \u00e8 sua propria, in cui il francese tradizionale si fonda con la lingua parlata e con l\"argot\", in cui i neologismi si accompagnano agli arcaismi e ai termini aulici, in un susseguirsi di giochi di parole e di citazioni letterarie.\nUn esempio emblematico di questo stile sapientemente naturale viene fornito da Queneau quando introduce il titolo del romanzo. Nel risvolto di copertina, dopo una citazione tratta da un apologo cinese e dopo una breve introduzione dei due personaggi principali del racconto, l'autore chiude la breve presentazione lasciando in sospeso la questione del titolo del libro: \u00abquanto ai fiori blu...\u00bb L'espressione \"Les fleurs bleu\" \u00e8 tipica del francese e indica le persone romantiche, melanconiche e nostalgiche come scrive Calvino. \u00abPer qualcuna delle difficolt\u00e0, ho avuto la fortuna di poter consultare l'autore, a voce e per lettera (... gli domandai) del titolo\" Les fleurs bleues\" che richiede soltanto una traduzione letterale (la scelta di \"blu\" anzich\u00e9 \"azzurri\" m'era parsa pi\u00f9 scattante e queneauiana) ma che resta misterioso come significato in rapporto al libro. Mi spieg\u00f2 il significato francese dell'espressione, che indica ironicamente le persone romantiche, idealiste, nostalgiche d'una purezza perduta, ma non mi diede altri lumi sul valore di questa immagine nell'insieme della vicenda del Duca d'Auge e di Cidrolin\u00bb.\nIn questi due passaggi, unici in cui si faccia riferimento ai fiori blu, si ha la prova del grande lavoro oscuro di Queneau: c'\u00e8 innanzitutto, ben nascosta nel testo, una citazione di un grande poeta francese; inoltre abbiamo il riferimento biblico dell'Arca di No\u00e8, richiamata dal paese di Larche all'inizio del romanzo, infine abbiamo i fiori blu che spuntano dal fango.\nAll'interno del romanzo, invece, i fiori sono citati due volte soltanto; una volta all'inizio del romanzo e una volta alla fine. All'inizio, il Duca d'Auge, lasciando \"Larche\" esclama: \u00ab\"Loin! Loin! Ici la boue est faite de nos fleurs\"\u00bb. Questa affermazione \u00e8 la citazione di un verso di Baudelaire, solamente con il cambio di una consonante. Il verso di \"Moesta et errabonda\", poesia contenuta nei \"Fleurs du mal\" recita infatti: \u00ab\"Loin! Loin! Ici la boue est faite de nos pleurs!\"\u00bb. Cambiando la lettera \"f\", con la lettera \"p\", Queneau trasforma i pianti in fiori, senza la minima avvisaglia di ci\u00f2 che sta facendo. Alla fine, invece, quando il Duca giunge sulla chiatta fino ad allora immobile di Cidrolin, la trasforma in Arca di No\u00e8 (l'Arche) per poter attraversare il diluvio e giungere alla fine della Storia, attraversando uno strato di fango che ancora ricopriva la terra, \u00abma qua e l\u00e0 piccoli fiori blu stavano gi\u00e0 sbocciando\u00bb"}
{"id": "41648", "revid": "729019", "url": "https://it.wikipedia.org/wiki?curid=41648", "title": "Gunter d'Alquen", "text": "Biografia.\nFiglio di un mercante protestante ed ufficiale della riserva, dopo aver terminato le scuole secondarie entr\u00f2 dapprima nella Giovent\u00f9 hitleriana nel 1924, poi nel 1928 nel Partito nazista, e nelle SA, divenendo ben presto uno dei pi\u00f9 giovani leader del partito.\nEntrato nelle SS il 10 aprile 1931, d'Alquen, dopo aver abbandonato gli studi universitari, si dedic\u00f2 alla carriera giornalistica, entrando nel 1932 nello staff del V\u00f6lkischer Beobachter come corrispondente politico; e dopo essere stato notato da Reinhard Heydrich, venne nominato nel marzo 1935 capo redattore della rivista delle SS Das Schwarze Korps.\nAllo scoppio della guerra, col grado di \"SS-Standartenf\u00fchrer\" divenne comandante delle SS-Standarte Kurt Eggers, ovvero della formazione dei corrispondenti di guerra delle Waffen-SS, pubblicando i giornali \"Das ist der Sieg\" (1940) e \"Waffen-SS im Westen\" (1941).\nNel luglio 1955 d'Alquen fu costretto a pagare la cifra di marchi da una corte tedesca, privandolo di tutti i diritti civili per tre anni e di tutti i sostegni pubblici.\nVenne infatti riconosciuto colpevole di aver giocato un ruolo chiave nella propaganda del Terzo Reich, di aver commesso crimini contro la Chiesa e gli ebrei, e di complicit\u00e0 negli omicidi durante il regime nazista; egli infatti aveva glorificato le SS e la Germania di Adolf Hitler e allo stesso tempo di aver incoraggiato l'antisemitismo. Dopo ulteriori inchieste d'Alquen venne condannato a pagare altri marchi da un tribunale di Berlino nel 1958.\nDopo essere stato processato, venne trattato come un trofeo di guerra e per questo trasferito di prigione in prigione. Non gli fu mai permesso di pubblicare i suoi scritti dopo il ritorno in Germania, sebbene continuasse ad affermare la propria completa estraneit\u00e0 ai piani per lo sterminio di massa perpetrato in Europa durante la guerra."}
{"id": "41659", "revid": "47767", "url": "https://it.wikipedia.org/wiki?curid=41659", "title": "Giovanni il teologo", "text": ""}
{"id": "41661", "revid": "123093583", "url": "https://it.wikipedia.org/wiki?curid=41661", "title": "Astronomia dell'infrarosso", "text": "L'astronomia dell'infrarosso \u00e8 una branca dell'astronomia e astrofisica che si occupa degli oggetti visibili nella radiazione infrarossa (IR). La radiazione visibile va da (blu) a (rosso). Lunghezze d'onda pi\u00f9 lunghe di 700\u00a0nm ma pi\u00f9 corte di (microonde) sono chiamate infrarosse.\nScoperte.\nDopo l'uso di un prisma da parte di Isaac Newton per la luce bianca in uno spettro ottico, fu scoperto nel 1800 da William Herschel che la parte pi\u00f9 calda della banda luminosa del Sole era oltre la fine della parte rossa dello spettro. Questi \"raggi caldi\" mostravano anche linee spettrali. Charles Piazzi Smyth nel 1856 scopr\u00ec la radiazione infrarossa nella luce della Luna; la scoperta fu confermata nel 1873 da William Parsons. William Coblentz nel 1913 riusc\u00ec a rilevare la radiazione infrarossa di Marte, Venere, Giove e di diverse stelle.\nLe prime osservazioni sistematiche nell'infrarosso furono effettuate a partire anni venti. Seth Barnes Nicholson e Edison Pettit, mediante una termocoppia da loro stessi costruita, tra il 1921 e il 1927 condussero osservazioni sistematiche con cui riuscirono a captare la radiazione infrarossa della Luna, dei pianeti e di 134 stelle. Da allora, come ogni altra forma di radiazione elettromagnetica, l'infrarosso fu utilizzato dagli astronomi per conoscere meglio l'universo. L'infrarosso, rispetto alla luce visibile, \u00e8 capace di passare quasi indenne attraverso grandi distese di polveri, e permette quindi di indagare oggetti nascosti alla vista dei sensori ottici, come per esempio protostelle in via di formazione dentro le nubi molecolari.\nTelescopi utilizzati.\nSiccome l'infrarosso \u00e8 essenzialmente radiazione calda, i telescopi infrarossi (che sono praticamente identici ai telescopi ottici) necessitano di scudi termici e di essere raffreddati con azoto liquido per poter formare l'immagine. Per questa ragione molti telescopi infrarossi sono installati in regioni Antartiche dove le condizioni sono le migliori possibili sulla Terra. \u00c8 comunque possibile eliminare completamente l'emissione infrarossa di background sull'immagine utilizzando telescopi riflettori con lo specchio secondario sottodimensionato (riducendo per\u00f2 le dimensioni della pupilla d'uscita e il campo di vista), evitando cos\u00ec di dover raffreddare il sistema con l'azoto liquido.\nTali accorgimenti non sono per\u00f2 necessari per osservazione nel lontano infrarosso in quanto il background termico non emette a queste lunghezze d'onda ed \u00e8 quindi eliminabile tramite l'uso di filtri. Un altro accorgimento adottato per disperdere il calore \u00e8 la tinteggiatura scura della struttura dei telescopi,\nComunque, in misura maggiore che per i telescopi ottici, lo spazio \u00e8 di gran lunga il luogo ideale per il loro uso: l'atmosfera terrestre impedisce a gran parte dello spettro infrarosso di raggiungerci, tranne alcune zone piuttosto ristrette. Numerosi telescopi spaziali come IRAS, ISO, Herschel Space Observatory e Spitzer sono stati lanciati per svolgere osservazioni infrarosse.\nSpettro dell'infrarosso astronomico.\nI telescopi spaziali agli infrarossi possono osservare in buona parte dello spettro infrarosso; tuttavia la maggior parte dell'astronomia infrarossa \u00e8 di competenza dei telescopi di terra, che sfruttano le piccole \"finestre\" costituite dalle lunghezze d'onda per cui l'atmosfera terrestre risulta trasparente. Le principali di queste finestre sono riportate nella tabella sottostante.\nTra queste \"finestre\" vi sono in genere delle regioni attraverso le quali l'osservazione infrarossa \u00e8 resa molto difficoltosa o persino impossibile a causa dell'opacit\u00e0 dell'atmosfera a quel determinato range di lunghezze d'onda. I telescopi dedicati specificamente all'osservazione infrarossa submillimetrica sono costruiti di norma in siti ad elevate altitudini, come il Mauna Kea Observatory, nelle Hawaii, o l'ALMA, nel Cile, o persino su velivoli come il SOFIA, le cui osservazioni possiedono la massima sensibilit\u00e0 attualmente raggiungibile dai telescopi con base a Terra. I dati forniti dai telescopi spaziali invece colmano le lacune di queste finestre, permettendo di ricostruire nella sua interezza il panorama infrarosso del cielo."}
{"id": "41662", "revid": "76963", "url": "https://it.wikipedia.org/wiki?curid=41662", "title": "Fra Diavolo", "text": "Biografia.\nGiovinezza.\nMichele Arcangelo Pezza nacque a Itri, un piccolo centro posto sulla via Appia tra Fondi e Formia, nella Terra di Lavoro, all'epoca parte del Regno di Napoli, attualmente in provincia di Latina, quintogenito degli otto figli di Francesco Pezza, appartenente a una delle famiglie pi\u00f9 in vista del paese, e di Arcangela Matrullo. Michele doveva il suo doppio nome al fatto di essere stato battezzato nella chiesa di San Michele Arcangelo. I suoi fratelli erano: i gemelli Giuseppe Antonio e Vincenzo Luca, nati nel 1762, Maria Saveria Giuseppa, nata nel 1766, Francesca Erasma Marianna, nata nel 1768, Giovanni Nicola, nato nel 1774, Regina Maria Civita, nata nel 1778, Maria Anna Zaccaria, nata nel 1776, e Angelo Antonio, nato nel 1782.\nAll'et\u00e0 di cinque anni, una grave malattia mise a serio rischio la sua vita. Visto che le cure erano inefficaci, la madre fece un voto a san Francesco di Paola: lo promise frate se si fosse salvato. In realt\u00e0, il voto non era gravoso: consisteva nel vestire il bambino con un saio da frate sia d'estate sia d'inverno. Quando il vestito si fosse consumato, l'avrebbe riportato al santo e cos\u00ec il voto si sarebbe sciolto. Per adempiere al voto materno, Michele trascorse tutta l'infanzia vestito con il saio, guadagnandosi il soprannome di \u00abFra Michele\u00bb. Quando sciolse il voto, era gi\u00e0 entrato nell'adolescenza.\nRicevette la prima istruzione in parrocchia, ma non si rivel\u00f2 adatto agli studi. Durante una lezione, il canonico Nicola De Fabritiis, suo insegnante, davanti alla sua poca voglia di studiare e alla sua pigrizia, lo apostrof\u00f2 con la frase: \"Tu non sei Fra Michele Arcangelo; tu, tu sei Fra Diavolo!\". Una volta cresciuto, Michele aiutava il padre nel lavoro nei campi, ma questi, vedendolo interessato pi\u00f9 ai cavalli che alle olive, lo mand\u00f2 a lavorare presso la bottega di un amico bastaio, Eleuterio Agresti, il sellaio del paese. Rimase per alcuni anni nella sua bottega.\nUn giorno, durante un'accesa discussione, Eleuterio mise le mani addosso al ragazzo, il quale per tutta risposta uccise il mastro sellaio con un grosso ago usato per imbastire le selle, poi ne assassin\u00f2 il fratello, Francesco Agresti (detto \"Faccia d'Argento\"), che gli aveva giurato vendetta. Inizi\u00f2 quindi un periodo di vagabondaggio sui monti Aurunci, dove si mise al servizio del barone Felice di Roccaguglielma, nel feudo di Campello. Successivamente si trasfer\u00ec a Sonnino, nello Stato Pontificio, appoggiandosi a una famiglia itrana che vi si era trasferita. Non sappiamo se serv\u00ec nelle guardie pontificie ma sta di fatto che, da latitante, entr\u00f2 in contatto con numerosi briganti, con i quali instaur\u00f2 buoni rapporti, ricevendo in breve tempo una considerazione degna di un capo.\nUn anno nell'esercito borbonico (1798).\nNel 1796 il Regno di Napoli invi\u00f2 quattro battaglioni del suo esercito a combattere in Lombardia, al fianco degli alleati austriaci, contro l'esercito di Napoleone Bonaparte, che in quell'anno aveva invaso l'Italia del Nord. La Terra di Lavoro divent\u00f2 un crocevia di truppe e la famiglia di Michele pens\u00f2 di trarre vantaggio dalla situazione. Nel 1797 present\u00f2 domanda affinch\u00e9 la pena per il duplice omicidio fosse commutata in servizio militare. La domanda fu accolta e Michele fu arruolato in uno dei reggimenti del Regno di Sicilia. Il comando di polizia stabil\u00ec che il servizio militare sarebbe durato tredici anni. Ai primi del 1798, dunque, Michele part\u00ec soldato in un corpo di fucilieri della fanteria borbonica. Fedelissimo suddito del Regno di Napoli, disprezzava il denaro ed era attaccato profondamente al trono e alla religione.\nIn novembre, dopo molti mesi d'inazione, il re di Napoli diede l'ordine di attaccare Roma. L'esercito, di cui faceva parte anche Michele, conquist\u00f2 la capitale il 27 novembre e, due giorni dopo, il sovrano fece il suo ingresso trionfale in citt\u00e0. Michele vide per la prima volta in vita sua quali fossero i vantaggi del conquistare una citt\u00e0: appropriazioni indebite e soprusi che rimanevano impuniti. In breve tempo l'esercito napoletano, guidato dall'austriaco Karl Mack von Leiberich, si sfald\u00f2 e rimase senza ordini, e Michele decise quindi di ritornare da solo al paese natale, Itri. Nel frattempo, l'esercito napoleonico si riorganizz\u00f2 e si prepar\u00f2 a invadere il Regno di Napoli.\nNon pass\u00f2 molto tempo prima che i francesi del generale Jean \u00c9tienne Championnet invadessero il Regno di Napoli, sbaragliando l'esercito borbonico. Il 15 febbraio, Napoli cadde dopo alcuni giorni di resistenza da parte dei Lazzari. Re Ferdinando IV di Borbone ripar\u00f2 a Palermo, mentre venne costituita la repubblica. La conquista di Napoli non garantiva per\u00f2 all'esercito francese, n\u00e9 alla Repubblica Napoletana, la sovranit\u00e0 su tutto il territorio del Regno che, specie nelle zone pi\u00f9 periferiche, era saldamente nelle mani della guerriglia legittimista. Ferdinando IV, deciso a riprendere il trono, strinse un'alleanza con Austria e Inghilterra per muovere guerra ai francesi.\nDa brigante a capomassa (1798-99).\nLe armate francesi avrebbero senz'altro dovuto percorrere la via Appia nella loro marcia verso Napoli e Itri si trovava sulla rotta. Michele pens\u00f2 che attaccare i francesi sarebbe stato facile per lui, che conosceva a menadito la zona: avrebbe inferto molti danni alle forze nemiche. La sua \"zona d'azione\" fu la via Appia Antica, pi\u00f9 precisamente le zone che attraversano le montagne comprese fra la pianura di Fondi e la strada verso Formia (Monti Ausoni e Monti Aurunci). I primi a unirsi a lui furono i suoi fratelli, poi vennero molti altri abitanti del paese. Michele riacquist\u00f2 il suo soprannome, \"Fra Diavolo\", e si mise a capo dei rivoltosi, che scelsero come luogo dove aspettare il nemico il fortino di Sant'Andrea, edificio costruito nel XVI secolo sui resti di antichi templi dedicati ad Apollo e Mercurio.\nSar\u00e0 proprio questo fortino a diventare la prima roccaforte della massa, il luogo da cui far partire le scorrerie contro i soldati francesi e contro le carrozze di passaggio. La colonna dell'esercito francese entr\u00f2 nel territorio di Itri a met\u00e0 dicembre. Nei giorni successivi si verificarono gli scontri con la banda di Fra Diavolo. Gli attacchi furono inaspettati e provocarono un arresto della marcia, tanto che i francesi chiamarono rinforzi. Il 29 dicembre, tre battaglioni polacchi occuparono il fortino, poi entrarono a Itri. Il paese fu saccheggiato e molti abitanti furono passati per le armi: tra questi, anche il padre di Fra Diavolo. Michele, mentre guardava per l'ultima volta il padre, giur\u00f2 vendetta. Nascostosi sulle montagne, torn\u00f2 di notte per dare al padre sepoltura in chiesa.\nTorn\u00f2 sui monti, raccolse 600 uomini ed elabor\u00f2 un nuovo piano. Vicino a Itri, a Gaeta, si trovava la fortezza pi\u00f9 potente del regno. Fra Diavolo pens\u00f2 di farne la sua base, per coprirsi le spalle prima e dopo gli attacchi. Ma, quando giunse alla fortezza, il 31 dicembre, scopr\u00ec che il comandante, il colonnello svizzero Tschudy si era arreso ai francesi. Fra Diavolo si sent\u00ec tradito dalla vilt\u00e0 dei generali stranieri al soldo del Regno. Riorganizz\u00f2 le sue truppe e, visto che l'esercito francese aveva gi\u00e0 attraversato il Garigliano, decise di sollevargli contro tutta la Terra di Lavoro. Pass\u00f2 uno per uno in tutti i paesi, reclut\u00f2 uomini e raccolse denari, ma dodici giorni dopo venne a sapere dell'Armistizio di Sparanise (11 gennaio 1799). Anche il generale Mack si era arreso al nemico senza combattere.\nDa capomassa a capitano di fanteria (1799-1800).\nA Fra Diavolo non rimase che ritornare a Itri, partecipando nei mesi successivi a tutti i tentativi di rivolta antifrancese. In seguito, si posizion\u00f2 con la sua banda lungo la via Appia, a ovest di Itri, e intercett\u00f2 tutti i corrieri che la percorrevano; cos\u00ec le comunicazioni tra Roma e Napoli furono azzerate. Oltre a ottenere il controllo assoluto delle vie di comunicazione, Fra Diavolo domin\u00f2 il territorio da Gaeta a Capua che amministr\u00f2 direttamente: dai suoi monti, teneva d'occhio la fortezza di Gaeta in mano ai francesi.\nNel 1799 si form\u00f2 una Seconda coalizione contro Napoleone e Fra Diavolo si present\u00f2 agli inglesi, nella loro base nell'isola di Procida, come soldato del Regno di Napoli, chiedendo e ottenendo due cannoni e una barca. Fiss\u00f2 la sua base a Maranola, ora frazione collinare, appartenente al comune di Formia, e continu\u00f2 la sua attivit\u00e0 di taglieggiamento delle comunicazioni. La sua azione fu cos\u00ec efficace che gli inglesi pronunciarono su di lui parole di elogio, che giunsero fino alle orecchie di Re Ferdinando IV a Palermo. In maggio, quando la Seconda coalizione decise di muovere l'assedio alla fortezza di Gaeta, Fra Diavolo fu scelto come comandante delle operazioni. La sua massa, oltre mille uomini, fu riconosciuta come parte dell'esercito regolare. Re Ferdinando lo nomin\u00f2 capitano, mentre la regina consorte Maria Carolina d'Austria, per mostrargli la propria ammirazione, gli don\u00f2 una spilla di diamanti. Il 15 maggio Fra Diavolo pass\u00f2 in rivista la truppa e guid\u00f2 l'assedio via terra, mentre la flotta inglese bloccava la fortezza per parte di mare.\nAi primi di giugno entr\u00f2 nel Principato Ultra l'esercito del cardinale Fabrizio Ruffo, Vicario Generale di re Ferdinando. Era un'armata di volontari reclutati dal prelato stesso a partire dal mese di febbraio e da lui battezzata \u00abEsercito della Santa Fede in Nostro Signore Ges\u00f9 Cristo\u00bb. Muovendo dalla Calabria, questi \"Sanfedisti\" avevano liberato tutti i paesi della regione, ripetendo l'opera in Basilicata e Puglia, giustiziando molti dei sostenitori della Repubblica. Mentre il grosso dell'esercito francese prendeva la via del nord, lasciando a difesa di Napoli solo tre corpi d'armata, Ruffo si attend\u00f2 a Nola, ormai forte di contingenti regolari inglesi, russi, turchi e austriaci che l'ammiraglio Horatio Nelson, sodale del cardinale, aveva sbarcato sulle coste calabresi. Al comando d'una squadra navale anglo-borbonica, Nelson provvide poi a bloccare le coste campane. Da Nola, dopo aver chiamato a s\u00e9 tutti i capimassa mutatisi in patrioti come Fra Diavolo (dei quali Ruffo non fece mai mistero di non fidarsi), Ruffo si mosse a Somma Vesuviana e poi a Portici, conquistandole entrambe. Nella battaglia del 13 giugno l'Esercito della Santa Fede espugn\u00f2 Napoli. Fra Diavolo e i suoi presero parte marginale agli scontro e, cosa fondamentale, fu loro impedito di mettere al sacco la citt\u00e0, privandoli dell'agognato bottino. Frustrato, Fra Diavolo se ne torn\u00f2 a Gaeta per riprendere l'assedio. Alla fine di luglio, dopo tre mesi d'assedio, il generale francese Girardon avvi\u00f2 i colloqui per la resa ma volle trattare solamente con gli inglesi, reputando Pezza niente pi\u00f9 che un brigante. Il capitano, per tutta risposta, si prepar\u00f2 all'attacco della fortezza, ma Ruffo gl'intim\u00f2 di non muoversi e la resa di Gaeta fu cos\u00ec firmata dal generale John Acton per i borbonici e da Nelson per gli inglesi.\nA Napoli, nel frattempo, il redivivo Ferdinando (o per meglio dire sua moglie Maria Carolina) pianificava la riconquista di Roma, ancora in mani francesi. Fra Diavolo si rec\u00f2 nel capoluogo partenopeo per partecipare all'organizzazione della campagna militare. Nella capitale soggiorn\u00f2 nel palazzo di Acton, primo ministro del governo borbonico e favorito della regina. Il 14 agosto si spos\u00f2 con Fortunata Rachele De Franco, ragazza napoletana conosciuta durante l'occupazione francese, nella chiesa della parrocchia di Sant'Arcangelo all'Arena. I testimoni di nozze furono due suoi compagni, entrambi di Itri.\nIl 20 agosto part\u00ec da Napoli con la sua truppa. Il 9 settembre giunse a Velletri, poi si acquartier\u00f2 ad Albano Laziale. Prima di sferrare un attacco alla Citt\u00e0 Eterna attese l'arrivo delle forze regolari napoletane e rimase in quella posizione fino a met\u00e0 settembre. Per garantire rifornimenti di viveri alla truppa, non esit\u00f2 a calare sui villaggi vicini e a saccheggiarli. Sempre durante il suo soggiorno ad Albano, Pezza si macchi\u00f2 dell'omicidio del sindaco del luogo. Roma fu liberata dalle truppe napoletane il 30 settembre ma il nuovo governo mostr\u00f2 un'inaspettata diffidenza nei confronti degli insorgenti: alle masse non venne concesso di entrare in citt\u00e0. Anche le truppe di Fra Diavolo furono colpite dal provvedimento. Inoltre, vennero disarmate e la loro paga fu tagliata. Gli uomini non poterono fare altro che tornare ai loro villaggi.\nFra Diavolo sub\u00ec una sorte peggiore. Ad Albano venne arrestato (fu preso mentre dormiva) e venne incarcerato a Castel Sant'Angelo. Il capomassa non attese l'inizio del processo: fugg\u00ec nella notte tra il 3 e il 4 dicembre. L'arresto era stato ordinato da Diego Naselli, generale dell'esercito napoletano. Egli non sapeva per\u00f2 che il 24 ottobre, da Napoli, il sovrano aveva nominato Michele Pezza colonnello di fanteria. Dopo 200\u00a0km di fuga, Fra Diavolo giunse a Napoli, dove ottenne di essere ricevuto dal re. Ferdinando IV credette al suo racconto e lo ricompens\u00f2, cancellando i debiti che la sua armata aveva contratto per le battaglie sostenute.\nGli anni a Napoli (1800-1806).\nAi primi del 1800, Pezza ritorn\u00f2 nel paese natio, in qualit\u00e0 di \"Comandante Generale del dipartimento di Itri\". Sua moglie era incinta: nacque Carlo e successivamente arriv\u00f2 Clementina. Avviato alla vita tranquilla di militare di carriera, non riusc\u00ec per\u00f2 a essere in pace con s\u00e9 stesso per via dei debiti che aveva contratto e che gli erano stati condonati. Prese l'impegno di pagare tutti i finanziatori delle imprese di Gaeta e di Roma. Per farlo doveva per\u00f2 far annullare il decreto reale che aveva \u00ab\"imposto oblio ai risarcimenti chiesti da' particolari\"\u00bb. Si rec\u00f2 quindi a Napoli con tutta la famiglia, abbandonando l'incarico di Comandante Generale e prendendo un appartamento in affitto in via Marinella. La sua istanza si perse negli uffici dell'amministrazione reale e, dopo molti mesi, scrisse alla persona del re, chiedendo di poter vendere la propria pensione per rimborsare i suoi finanziatori, \u00ab\"preferendo meglio di patir lui e la sua famiglia, che comparire impuntuale e sentirsi rimproverare di esser divenuto colonnello con gli aiuti e co' soccorsi esatti da essi creditori\"\u00bb. La richiesta, tuttavia, fu respinta.\nDa colonnello a ricercato numero uno (1806).\nNel 1806 Napoleone riport\u00f2 una vittoria decisiva sulla Quarta coalizione (la Terza coalizione del 1805 non influ\u00ec direttamente sul Regno di Napoli). Una delle sue prime decisioni fu quella di dichiarare guerra al Regno di Napoli. Il Consiglio di guerra di Ferdinando IV decise di richiamare all'azione sia il cardinal Ruffo sia i capimassa. Ruffo rifiut\u00f2 l'offerta e dei capimassa ormai non restava (vivo e operativo) che il colonnello Pezza, ben felice di tornare in azione. Fra Diavolo lasci\u00f2 Napoli e torn\u00f2 nelle province a reclutare uomini abili alle armi tra la popolazione ma, mentre si preparava alla guerra, gli giunse la notizia che il re aveva abbandonato Napoli per riparare, come fatto nel 1799, a Palermo. Pochi giorni dopo ricevette un'ordinanza con la quale veniva ordinato ai comandanti militari di non aggredire l'armata napoleonica. \u00ab\"In conseguenza, S. M. comanda che il colonnello Pezza (Fra Diavolo) e gli altri incaricati di battaglioni volanti non facciano alcun movimento, n\u00e9 resistenza contro la detta armata\"\u00bb. Supportato dalle armi del capace e spietato Maresciallo Andrea Massena, Giuseppe Bonaparte, fratello di Napoleone, fu incoronato re di Napoli per volere dell'imperatore francese.\nFra Diavolo fu uno dei due soli comandanti militari che disobbedirono all'ordine: il secondo fu il generale principe Luigi d'Assia-Philippsthal, comandante della fortezza di Gaeta. Fra Diavolo, che aveva sempre desiderato che la fortezza fosse la base delle sue operazioni, vi si rec\u00f2 senza indugio. Pochi giorni dopo, i francesi giunsero davanti alla fortezza e la cinsero d'assedio. Nelle settimane seguenti, Fra Diavolo si lanci\u00f2 in spericolate operazioni di disturbo delle postazioni francesi. Poi li sfid\u00f2 in campo aperto con pochi uomini. Rischi\u00f2 di essere preso, insieme al fratello Nicola, a Sant'Oliva, ma riusc\u00ec a riparare fortunosamente a Maranola, poi a Scauri s'imbarc\u00f2 per Gaeta. Tentato con denaro dai francesi, rifiut\u00f2 di tradire il suo re.\nNegli ultimi giorni di aprile, Fra Diavolo fu chiamato dal monarca a Palermo. L'inglese William Sidney Smith, ammiraglio della flotta reale, gli prospett\u00f2 un progetto che ricalcava l'impresa dei Sanfedisti di sette anni prima: la sollevazione delle Calabrie e l'avanzata dell'esercito fino a Napoli. Il 28 giugno Smith fu nominato comandante in capo della spedizione e Fra Diavolo fu il suo luogotenente. L'operazione cominci\u00f2 il giorno dopo e Pezza, alla testa della sua \u00abLegione della Vendetta\u00bb, sbarc\u00f2 da navi inglesi ad Amantea e consegu\u00ec ripetute vittorie sui francesi. Il 1\u00ba luglio, 6\u00a0000 inglesi, comandati dal generale Stuard, sbarcarono a nord di Sant'Eufemia ma furono respinti da un contingente polacco comandato dal colonnello Grabinski fino alla pianura di Maida, dove furono affrontati da 5\u00a0000 francesi comandati dal generale Jean Reynier: nella Battaglia di Maida, i due eserciti si scontrarono alla pari, avendo i napoleonici buona cavalleria e sei cannoni da opporre ai sedici pezzi d'artiglieria degli inglesi, e fu solo l'arrivo di Fra Diavolo a sbloccare la situazione, permettendo a Stuard di bloccare le comunicazioni con Monteleone; Reynier riapr\u00ec lo scontro presso il fiume Amato e dopo cinque ore di scontro gli inglesi ebbero la vittoria, portando mille e cento prigionieri, nonch\u00e9 viveri e munizioni che Reynier aveva dovuto lasciare durante la ritirata. Il generale francese Jean Antoine Verdier ripar\u00f2 verso Cassano all'Ionio ma fu respinto dagli abitanti che si erano sollevati in massa dopo che, a Marcellinara, Reyner aveva aperto il fuoco sui paesani (convinti di stare acclamando l'arrivo di truppe fedeli al Borbone!).\nMentre la sollevazione diveniva generale, Smith e Pezza allargarono il fronte delle operazioni avviando la guerra di corsa nel Golfo di Gaeta. I calabresi furono per\u00f2 lasciati alla merc\u00e9 dei nemici, guidata dalla ferma volont\u00e0 del Maresciallo Massena. Giunto alla corte del re, Fra Diavolo fu ricompensato con il titolo di duca di Cassano, dal nome dell'eroica citt\u00e0. Nei giorni successivi, i francesi repressero i moti di ribellione in Calabria: erano diventati i padroni del Regno, avendo anche conquistato la fortezza di Gaeta.\nFra Diavolo tent\u00f2 un'impresa disperata: sollevare alle spalle dei francesi la Campania. Il 2 settembre sbarc\u00f2 a Sperlonga e poi si diresse a Itri. Decise cosa fare in base al numero di uomini che sarebbe riuscito a raccogliere. In 500 risposero al suo appello, troppo pochi per affrontare i francesi in campo aperto. Sottrasse ai nemici due cannoni e si trincer\u00f2 a Sora, al confine con l'Abruzzo. Sora fu attaccata da tre lati: le truppe francesi erano soverchianti. Dopo tre giorni, i due cannoni smisero di funzionare e Fra Diavolo si gett\u00f2 allora in Valle Roveto (29 settembre). I francesi, presi di sorpresa, non ebbero il tempo di reagire. Si rifugi\u00f2 sulle montagne di Miranda e divenne il ricercato numero uno del Regno di Napoli. Ridotta la massa a 300 uomini, Fra Diavolo si mosse di paese in paese, cercando inutilmente di sollevare la popolazione contro il nemico. Attravers\u00f2 Esperia, Pignataro, Bauco (oggi Boville Ernica), Isernia. Intanto i francesi avevano bloccato tutti gli accessi alle valli. Fra Diavolo si era rintanato, ma non poteva uscire pi\u00f9 dal suo nascondiglio. Fu posta sulla sua testa una taglia di ducati e maestro di caccia fu nominato il colonnello Joseph L\u00e9opold Sigisbert Hugo (padre dello scrittore Victor Hugo). L'inseguimento dur\u00f2 quindici giorni, al termine del quale la massa di Fra Diavolo fu stretta nella valle di Boiano. Qui Fra Diavolo dovette accettare il combattimento che avvenne in ottobre. La battaglia dur\u00f2 sei ore, anche perch\u00e9 la pioggia che cadeva da giorni aveva reso inservibili i fucili. Si combatt\u00e9 all'arma bianca, l'attacco francese fu respinto (nella battaglia morirono 400 francesi e 40 insorti) e Fra Diavolo sfugg\u00ec alla cattura ancora una volta. Si diresse verso Benevento con 150 uomini, rifugiandosi nelle Forche caudine, dove pensava di essere al sicuro. Invece Hugo lo trov\u00f2 e lo affront\u00f2. Questa volta il numero delle vittime fu a favore dei francesi e Fra Diavolo rimase con circa 50 uomini.\nL'ultima battaglia e la morte.\nGiunto a Cava de' Tirreni, Fra Diavolo pass\u00f2 l'ultima rivista dei suoi uomini, stabilendo che il gruppo si sarebbe separato e che ognuno avrebbe preso la sua strada. Vag\u00f2 per giorni e giorni da un paese all'altro, finch\u00e9 il 1\u00ba novembre, esausto, fu riconosciuto dal titolare di una spezieria e catturato a Baronissi. Condotto a Salerno e identificato, il 3 novembre fu condotto in prigione a Napoli su una vettura circondata da lancieri polacchi. Il 10 novembre fu condannato a morte dal Tribunale straordinario riunito a Castel Capuano. Alla richiesta di declinare le generalit\u00e0, dichiar\u00f2 di essere colonnello dell'esercito borbonico. Fu giustiziato per impiccagione in piazza del Mercato l'11 novembre, vestito con l'uniforme di brigadiere dell'esercito borbonico, e il suo corpo venne lasciato molte ore fino a sera bene in vista, come monito alla popolazione. Non appena la Real Famiglia apprese dell'impiccagione di Pezza, celebr\u00f2 il suo funerale nella cattedrale di Palermo. Fu sepolto nella Chiesa degli Incurabili.\nLetteratura, opera e cinema.\nVictor Hugo scrisse di lui: \u00ab\"Fra Diavolo personificava quel personaggio tipico, che si incontra in tutti i paesi invasi dallo straniero, il brigante-patriota, l'insorto legittimo in lotta contro l'invasore. Egli era in \"Italia\", ci\u00f2 che sono stati, in seguito, l'Empecinado in Spagna, Canaris in Grecia e Abd-el-Kader in Africa!\"\u00bb\nLa figura di Fra Diavolo compare inoltre nel romanzo di Alexandre Dumas, \"La Sanfelice\", che tratta gli eventi che portarono alla costituzione della Repubblica Partenopea.\nNel 1830 il compositore francese Daniel Auber us\u00f2 la storia del brigante per comporre l\"op\u00e9ra-comique\" \"Fra Diavolo, ou L'h\u00f4tellerie de Terracine\", su libretto di Eug\u00e8ne Scribe e Casimir Delavigne (i quali, a onor del vero, si presero molte licenze sulla storia originale). L'opera venne rappresentata per la prima volta il 28 gennaio 1830, all'Op\u00e9ra Comique di Parigi. Il libretto della versione italiana \u00e8 stato tradotto e adattato da Manfredo Maggioni.\nCon gli inizi del XX secolo, anche il cinema si \u00e8 interessato alla storia del bandito di Itri. Ecco un elenco dei film a lui dedicati:"}
{"id": "41663", "revid": "125713061", "url": "https://it.wikipedia.org/wiki?curid=41663", "title": "Antonio Rossi (canoista)", "text": "Carriera sportiva.\nInizia a dedicarsi al kayak nel 1982. La sua prima societ\u00e0 \u00e8 la Canottieri Lecco, allenato dal tecnico Giovanni Lozza, mentre frequentava ancora il liceo scientifico. Nel 1988 entra nei Gruppi Sportivi Fiamme Gialle (Guardia di Finanza), del quale fa ancora parte; il suo attuale allenatore \u00e8 Massimo Mesiano. Pur avendo raccolto qualche successo importante nel kayak singolo (K1), come un terzo posto ai campionati del mondo del 1997 e soprattutto l'oro ai Giochi olimpici di Atlanta 1996, entrambi nel K1\u00a0500\u00a0m, i successi sportivi di Antonio sono legati principalmente al K2.\nInsieme a Bruno Dreossi, Antonio ha vinto la prima medaglia olimpica (un bronzo) ai Giochi Olimpici di Barcellona 1992, nel K2\u00a0500\u00a0m. Nell'edizione successiva, ad Atlanta, arriva, oltre all'oro individuale nel K1\u00a0500\u00a0m, quello nel K2\u00a01000\u00a0m insieme a Daniele Scarpa. Con Beniamino Bonomi, sempre nel K2\u00a01000\u00a0m, conquister\u00e0 l'oro a Sydney 2000, cui si aggiunger\u00e0 l'argento di Atene 2004. Sempre dalla stessa specialit\u00e0 (K2\u00a01000\u00a0m) sono arrivate tre medaglie d'oro ai campionati del mondo (1995, 1997 e 1998) e due d'argento (1993 e 1994).\nImpegno politico.\nDopo aver dichiarato, nel maggio 2009, il proprio appoggio a Daniele Nava, candidato per la coalizione formata da Popolo della Libert\u00e0 e Lega Nord alla presidenza della provincia di Lecco per le elezioni di giugno, il 18 dello stesso mese viene nominato assessore allo sport. A lui \u00e8 stato richiesto di valorizzare i futuri campioni di domani e di dare una mano concreta alle numerose societ\u00e0 sportive sparse sul territorio provinciale.\nNel dicembre 2012 dichiara il suo appoggio a Roberto Maroni, candidato presidente della Lombardia alle elezioni regionali del 2013 per la coalizione tra Lega Nord, Popolo della Libert\u00e0 e Fratelli d'Italia, venendo candidato con la Lista Civica \"Maroni Presidente\". Dal 19 marzo 2013 entra a far parte della giunta regionale in qualit\u00e0 di assessore allo sport.\nNel marzo 2018, dopo le nuove elezioni regionali, viene nominato dal neo presidente della Lombardia Attilio Fontana sottosegretario ai Grandi eventi sportivi della regione.\nAlle elezioni comunali 2020 della citt\u00e0 di Lecco, appoggia il candidato sindaco Peppino Ciresa della lista Lecco Ideale di centrodestra, risultato perdente al ballottaggio, ma Rossi viene comunque eletto Consigliere Comunale.\nVita privata.\n\u00c8 il quinto di cinque fratelli (2 sorelle e 2 fratelli). Il 2 ottobre 1996, a due mesi dalla conquista delle due medaglie d'oro alle Olimpiadi di Atlanta, ha sposato Lucia Micheli, anch'essa campionessa di canoa kayak (ha partecipato alle Olimpiadi di Barcellona del 1992) da cui ha avuto due figli: Angelica (2000) e Riccardo Yuri (2001). \u00c8 tifoso del .\nIl 18 luglio 2021 \u00e8 stato colto da un infarto durante la Gran Fondo Pinarello a Conegliano. Ricoverato a Como, le sue condizioni non sono apparse critiche.\nRiconoscimenti.\nNel novembre del 2000 \u00e8 stato designato a rappresentare il mondo sportivo al Giubileo degli Atleti ed ha letto a Giovanni Paolo II un documento, scritto di suo pugno, nel quale ha promesso, a nome di tutti gli sportivi del mondo, un impegno serio e corretto, tale da essere da esempio per le nuove generazioni. Nel 2005 \u00e8 eletto membro della Giunta Nazionale del CONI.\nIl 24 giugno 2008 \u00e8 stato scelto dal CONI come portabandiera della spedizione italiana a Pechino 2008. Mai un canoista era stato portabandiera dell'Italia ai Giochi. A 39 anni e mezzo Rossi non \u00e8 il portabandiera azzurro pi\u00f9 \"anziano\", preceduto da Raimondo D'Inzeo, classe 1925, alfiere a Citt\u00e0 del Messico nel 1968. Nel settembre del 2009, Antonio Rossi \u00e8 stato proclamato Presidente della Commissione Atleti Europei. Antonio Rossi \u00e8 stato per cinque edizioni uno dei testimonial del Telethon italiano ed ha posato nudo per i calendari di \"Famiglia Cristiana\" e \"Donna Moderna\" i cui ricavati sono andati in beneficenza, oltre ad essere stato testimonial per una campagna pubblicitaria della Tag Heuer fotografato da Herb Ritts. Nel maggio 2015, una targa a lui dedicata fu inserita nella Walk of Fame dello sport italiano a Roma, riservata agli ex-atleti italiani che si sono distinti in campo internazionale."}
{"id": "41664", "revid": "1534511", "url": "https://it.wikipedia.org/wiki?curid=41664", "title": "Astronomia ottica", "text": "L'astronomia ottica racchiude un'ampia gamma di osservazioni con telescopi nell'ambito della luce visibile.\nComprende la fotografia di oggetti celesti; la astrometria che misura la posizione degli stessi oggetti, la fotometria che misura l'intensit\u00e0 della luce; la spettroscopia che misura la distribuzione della luce rispetto alle sue lunghezze d'onda, e la polarimetria che misura lo stato di polarizzazione della luce.\nUn esempio di spettroscopia \u00e8 lo studio delle linee spettrali per capire che tipo di materia ha attraversato la luce. \nSviluppo storico.\nL'alba dell'astronomia \u00e8 iniziata quando l'uomo ha volto lo sguardo al cielo ed ha cominciato a farsi domande quando di notte la volta celeste gli si parava davanti. Ha cominciato a distinguere gruppi di stelle caratteristiche, a formare un disegno con le congiungenti i vari punti luminosi e sono nate cos\u00ec le costellazioni, che altro non sono che figure mitologiche prese da vecchie storie e dalle tradizioni e trasportate in cielo come loro sede. \nPrima dell'invenzione del telescopio ha fatto osservazioni e registrazioni di sciami meteorici, di comparse di comete, del girovagare dei pianeti attraverso le costellazioni, di eclissi e di fasi lunari. L'avvento del telescopio, costruito da Galileo Galilei ha fatto progredire notevolmente lo studio e la comprensione degli avvenimenti che succedevano nel cielo notturno; \u00e8 emerso che la Via Lattea \u00e8 costituita da innumerevoli stelle, sono stati scoperti i quattro principali satelliti di Giove, oggetto di un continuo monitoraggio, si sono osservati gli anelli di Saturno e cos\u00ec via. \nNel XIX secolo la lastra fotografica ha cominciato a sostituire l'occhio umano anche perch\u00e9 con la sua elevata sensibilit\u00e0 imprimeva particolari altrimenti non osservabili; la fine del XX secolo il rilevatore CCD inizia a spodestare la fotografia normale.\nTecnica.\n I pi\u00f9 grandi telescopi per scopi di ricerca sono stati quelli riflettori; attualmente il pi\u00f9 grande ha uno specchio primario di 10,4 metri di diametro (Gran Telescopio Canarias), che ha superato quelli in dotazione al Keck Observatory in Hawaii; generalmente gli strumenti di questa portata non hanno un solo grande specchio, ma sono costituiti da segmenti di specchio di forma esagonale assemblati assieme. \nIl pi\u00f9 grande in assoluto \u00e8 quello costituito da quattro specchi del diametro di 8,2 metri presso l'European Southern Observatory (ESO), che insieme compongono il Very Large Telescope (VLT). Il telescopio Hubble \u00e8 un esempio di un grande telescopio ottico su un avamposto orbitale. \nNel campo scientifico, l'occhio non \u00e8 pi\u00f9 utilizzato per l'osservazione. In realt\u00e0 ai telescopi di nuova generazione non vengono pi\u00f9 montati oculari, ma strumenti che soddisfano principalmente specifiche attivit\u00e0 d'osservazione. Si tratta principalmente di registrare immagini ed indagare nel campo della spettroscopia, altre procedure pi\u00f9 specifiche di indagine sono la polarimetria e la interferometria. Di importanza decrescente sono quegli strumenti specializzati in ricerche fotometriche, perch\u00e9 la luminosit\u00e0 pu\u00f2 essere misurata direttamente sulle immagini CCD. \nGli strumenti registrano immagini solamente in bianco e nero, perch\u00e9 il filtro con l'esatto colore pu\u00f2 essere definito nel percorso del fascio degli strumenti ed introdotto successivamente, ed \u00e8 possibile combinare singole immagini per averne una definitiva; questo viene fatto quasi esclusivamente per scopi di pubbliche relazioni. Poich\u00e9 i filtri astronomici corrispondono approssimativamente alla sensibilit\u00e0 al colore degli occhi, i risultati sono spesso approssimativi, o completamente in falsi colori. Maggiormente gli strumenti con CCD lavorano con fotomoltiplicatori che, non possono scattare foto, ma sono pi\u00f9 efficienti dei CCD stessi.\nAstronomia amatoriale.\nL'astronomia amatoriale nella maggior parte dei casi \u00e8 limitata allo studio dello spettro visivo classico ed all'astrofotografia con la visione ad occhio nudo, anche se \u00e8 in aumento quella effettuata con strumentazioni pi\u00f9 o meno sofisticate, grazie ai prezzi sempre pi\u00f9 accessibili per i dilettanti, come l'uso dei CCD. Gli astrofili oggigiorno non si limitano alle osservazioni delle immagini ma si protendono anche verso lo studio della spettroscopia nella quale operano con discreto successo.\nL'osservazione con dispositivi ottici.\n Esiste una grande variet\u00e0 di dispositivi ottici che consentono l'osservazione visuale del cielo notturno. Adatto per l'osservazione visuale principalmente \u00e8 il binocolo a prisma ed il telescopio del tipo rifrattore o riflettore. A seconda dello scopo degli osservatori ed a ci\u00f2 che si vuole osservare vengono scelti i dispositivi pi\u00f9 idonei: ad esempio uno con piccoli ingrandimenti comporta un campo di vista pi\u00f9 ampio, adatto per oggetti estesi come la Via Lattea, ammassi aperti, nebulose ed anche comete. Per l'osservazione planetaria sono preferiti i telescopi rifrattori dove si possono ottenere ingrandimenti pi\u00f9 elevati dei binocoli, mentre per l'osservazione della maggior parte degli oggetti del cielo profondo occorre una grande apertura, perci\u00f2 un telescopio a specchio risulta essere il pi\u00f9 appropriato in quanto \u00e8 pi\u00f9 semplice la costruzione, a parit\u00e0 di grandezza, di uno specchio che una lente. L'ingrandimento \u00e8 il risultato del rapporto fra la lunghezza focale dell'obbiettivo e quella dell'oculare, quindi se ne deduce che tanto maggiore \u00e8 la focale dell'obbiettivo, o tanto minore \u00e8 quella dell'oculare, pi\u00f9 elevato \u00e8 l'ingrandimento stesso. Nell'osservazione col binocolo \u00e8 determinante la considerazione della stabilit\u00e0, tanto risulta essere pi\u00f9 grande o tanto maggiore \u00e8 l'ingrandimento tanto minore \u00e8 la stabilit\u00e0, le cose sono inversamente proporzionali, per questo vengono utilizzati i treppiedi perch\u00e9 a mano libera la visione risulta stancante o mossa. Quando si effettuano osservazioni con telescopi \u00e8 sempre consigliabile tenere a portata di mano un binocolo e notare il contrasto della visione attraverso un grande campo in rapporto con uno piccolo e raffrontare le immagini addentrandosi nei dettagli. \nL'osservazione astronomica con l'occhio.\nPer il successo e il significato di una osservazione \u00e8 importante stabilire quali siano i dettagli che si vogliono vedere. Le caratteristiche di visione dipendono non solamente dalle particolarit\u00e0 tecniche delle apparecchiature adoperate ma anche e soprattutto dallo stato dell'atmosfera che pu\u00f2 presentarsi con gradi di trasparenza pi\u00f9 o meno elevati. Ci sono poi i fattori individuali che possono compromettere o no i risultati di una ricerca. In primo luogo \u00e8 importante l'adeguamento dell'occhio all'oscurit\u00e0 per poter recuperare l'adeguata sensibilit\u00e0, infatti occorre un certo periodo di tempo alle persone ad adattarsi al buio, ma sar\u00e0 necessario per essere pronti a ricevere le pur deboli luminescenze di stelle e nebulosit\u00e0 varie. I fotorecettori dell'occhio che si attivano in una visione notturna sono i bastoncelli grazie ad un pigmento particolare chiamato rodopsina, l'adattamento dipende dalla quantit\u00e0 di luce a cui ci si \u00e8 sottoposti prima dell'osservazione, generalmente il tempo varia da un minimo di un quarto d'ora fino ad arrivare a circa due ore, quando si avranno le massime potenzialit\u00e0. Anche il benessere personale contribuisce a far s\u00ec che le prestazioni siano ottimali. \nMappatura di Marte da parte di Schiaparelli.\nIl disegno, in contrasto con l'immagine fotografica, permette all'osservatore di registrare esattamente ci\u00f2 che vede con i propri occhi. L'osservatore \u00e8 colui che documenta i cambiamenti nelle condizioni di osservazione e tiene traccia dei progressi dei propri studi. Il disegno deve essere il pi\u00f9 preciso e dettagliato possibile per avere importanza scientifica, ma nonostante questo ha perso col tempo un certo valore a favore della fotografia stessa. Sono da ricordare le particolareggiate raffigurazioni del pianeta Marte da parte dell'astronomo Giovanni Schiaparelli, l'atlante ricco di dettagli della Luna di Philipp Fauth, o Antonin Ruki e i disegni di Angelo Secchi. "}
{"id": "41666", "revid": "61051", "url": "https://it.wikipedia.org/wiki?curid=41666", "title": "Echidna (genere)", "text": "Il genere Echidna comprende 11 specie di pesci ossei d'acqua salata appartenenti alla famiglia Muraenidae. Le specie appartenenti a questo genere prendono il nome volgare di \"murene stellate\"\nDescrizione.\nQueste specie presentano un corpo anguilliforme, muscoloso e allungato, poco compressa ai fianchi, con testa allungata, ampia apertura boccale dotata di piccoli denti appuntiti. La pinna dorsale \u00e8 nastriforme, ricoperta da un lembo di pelle, e corre lungo tutto il dorso, formando la pinna caudale grazie all'unione con la pinna anale. "}
{"id": "41667", "revid": "122306649", "url": "https://it.wikipedia.org/wiki?curid=41667", "title": "Beniamino Bonomi", "text": "Biografia.\nBeniamino ha iniziato a pagaiare giovanissimo (1977) presso la Societ\u00e0 Canottieri Intra (Verbania, lago Maggiore). Ottiene i suoi primi successi con i colori di questa societ\u00e0 sotto la guida del tecnico Gianfranco Guglielmi. Successivamente Bonomi entra a fare parte del Gruppo Nautico Fiamme Gialle.\nNel 1988 partecipa alle olimpiadi di Seoul ottenendo la finale nelle gare K4 1\u00a0000m e K2 500m.\nIl primo risultato di rilievo internazionale arriva al Campionato del Mondo di Parigi del 1991, dove ottiene il secondo posto nel K1 10.000m. Ai Giochi olimpici di Atlanta 1996, ottiene due medaglie d'argento: nel K1 1\u00a0000m, e assieme a Daniele Scarpa nel K2 500m.\nNell'edizione successiva, a Sydney 2000, raggiunger\u00e0 l'oro nel K2 1000m, questa volta il compagno \u00e8 Antonio Rossi, col quale, sempre nel K2 1000m vincer\u00e0 l'argento ad Atene 2004.\nNumerose anche le medaglie vinte ai Campionati del Mondo: 1 oro e 6 argenti.\nNel 2013 \u00e8 stato allenatore federale e Commissario Tecnico della nazionale femminile di kayak.\nDa gennaio 2014 \u00e8 diventato allenatore del Gruppo Nautico Fiamme Gialle.\nDal 2016, coadiuvato dal suo staff di esperti, segue la preparazione olimpica del canoista italiano Carlo Tacchini."}
{"id": "41668", "revid": "125312929", "url": "https://it.wikipedia.org/wiki?curid=41668", "title": "Rossano Galtarossa", "text": "Carriera.\nCon la stagione agonistica 2004 ha vestito per 16 anni consecutivi in maglia azzurra, partecipando a 6 edizioni dei Giochi Olimpici (attualmente \u00e8 l'unico atleta padovano ad esserci riuscito): Barcellona '92 - terzo, Atlanta '96 - quarto, Sydney 2000 - primo, Atene 2004 - terzo, Pechino 2008 - secondo e gareggiando anche in 12 campionati mondiali, guadagnando il podio ben 10 volte: 5 medaglie d'oro, 2 d'argento e 3 di bronzo. Nel 2004, gareggiando nel doppio con Alessio Sartori, ha conquistato la Coppa del Mondo di specialit\u00e0.\nDopo una pausa agonistica (di quasi 2 anni) che non ha visto Rossano gareggiare a livello internazionale, ma solo a livello nazionale, nel settembre 2006 \u00e8 stato ufficializzato il suo rientro all'agonismo di vertice; nella stagione 2007, rientrato nella squadra nazionale, ha riconquistato il posto sul 4 di coppia azzurro, giungendo secondo nella prova di Coppa del Mondo di Linz e quarto ai Campionati Mondiali di Monaco (con Simone Raineri, Federico Gattinoni e Luca Ghezzi), piazzamento valido come qualificazione per le Olimpiadi di Pechino 2008.\nDal 2001 \u00e8 passato al doppio. In questa specialit\u00e0 ha ottenuto finora due bronzi e un argento a livello mondiale, e la medaglia di bronzo alle Olimpiadi di Atene 2004 con Alessio Sartori. Campione italiano nella specialit\u00e0 del singolo categoria senior per 5 anni consecutivi (dal 2000 al 2004) come nessun altro atleta negli ultimi 90 anni. Come componente del quattro di coppia azzurro, ha vinto quattro titoli mondiali, un bronzo alle Olimpiadi di Barcellona 1992 con Filippo Soffici, Alessandro Corona e Gianluca Farina, l'oro a Sydney 2000 con Agostino Abbagnale, Simone Raineri e Alessio Sartori e l'argento a Pechino 2008 con Simone Raineri, Simone Venier e Luca Agamennoni."}
{"id": "41669", "revid": "104991026", "url": "https://it.wikipedia.org/wiki?curid=41669", "title": "Alessio Sartori", "text": "Biografia.\nDal 2001 \u00e8 passato al doppio. In questa specialit\u00e0 ha ottenuto un argento e un bronzo a livello mondiale, la medaglia di bronzo alle Olimpiadi di Atene 2004 e la medaglia d'argento alle Olimpiadi di Londra 2012.\nQuasi omonimo di Nicola Sartori, altro canottiere nato nel 1976 a Cremona, medaglia di bronzo nel doppio a .\nIl 13 Julio 2017 \u00e8 stato nominato Vicesindaco e Assessore allo Sport, Giovani e Associazionismo, del Comune di Sabaudia."}
{"id": "41670", "revid": "6923", "url": "https://it.wikipedia.org/wiki?curid=41670", "title": "Luca Agamennoni", "text": "Carriera.\nInizia a praticare la disciplina nella societ\u00e0 livornese Gruppo Sportivo Vigili del Fuoco \"Corrado Tomei\", con allenatore Massimo Marconcini, olimpionico a Barcellona 1992.\nAl suo esordio assoluto a un campionato del mondo conquista la medaglia di bronzo nella rassegna di Lucerna, nel 2001.\nNel 2005 ha conquistato a Gifu, in Giappone, la medaglia di bronzo ai campionati del mondo, come membro del due senza azzurro, in coppia con Dario Lari, anche lui livornese. Portando cos\u00ec, dopo quasi settanta anni dagli Scarronzoni, un'imbarcazione composta interamente da livornesi alla conquista di una medaglia in un campionato internazionale.\nNel 2006 \u00e8 vicecampione del mondo sull'Otto italiano nel corso dei Campionati Mondiali Assoluti di Eton (Gran Bretagna). Con lui remano Carlo Mornati, Pierpaolo Frattini, Mario Palmisano, Dario Dentale, Alessio Sartori, Niccol\u00f2 Mornati e Lorenzo Carboncini (timoniere \u00e8 Gaetano Iannuzzi).\n\u00c8 stato 7 volte campione d'Italia. Dal 2002 \u00e8 tesserato per il Gruppo Nautico delle Fiamme Gialle.\nCome componente dell'equipaggio del quattro senza italiano, ha vinto la medaglia di bronzo alle Olimpiadi di Atene 2004 insieme a Leonardo, Dentale e Porzio e poi quella di argento a Pechino 2008 sul quattro di coppia con Raineri, Galtarossa e Venier, secondo solo all'equipaggio polacco."}
{"id": "41671", "revid": "119904695", "url": "https://it.wikipedia.org/wiki?curid=41671", "title": "Dario Dentale", "text": "Biografia.\nCome componente dell'equipaggio del quattro senza italiano, ha vinto la medaglia di bronzo alle Olimpiadi di Atene 2004.\nHa inoltre conquistato due medaglie d'argento nei campionati mondiali, entrambe sull'armo dell'otto."}
{"id": "41672", "revid": "122362724", "url": "https://it.wikipedia.org/wiki?curid=41672", "title": "Raffaello Leonardo", "text": "Come componente dell'equipaggio del quattro senza italiano, ha vinto due campionati del mondo e la medaglia di bronzo alle Olimpiadi di Atene 2004, in equipaggio con Lorenzo Porzio, Dario Dentale e Luca Agamennoni.\nCresciuto agonisticamente presso il Circolo Nautico Posillipo (fucina di tanti campioni in svariate discipline, tra cui molti componenti del Settebello che vinse le Olimpiadi di Barcellona 1992) di Napoli, ha partecipato pi\u00f9 volte ai Giochi Olimpici in varie imbarcazioni, ma senza mai arrivare alla medaglia, finalmente vinta alle Olimpiadi di Atene. \n\u00c8 commentatore tecnico della Rai, al fianco della prima voce Marco Lollobrigida, ai Giochi Olimpici di Londra."}
{"id": "41673", "revid": "1345938", "url": "https://it.wikipedia.org/wiki?curid=41673", "title": "Lorenzo Porzio", "text": "Biografia.\nAll'et\u00e0 di 7 anni inizia lo studio del pianoforte e parallelamente a 11 anni quello dell'organo sotto la guida dell'organista e compositore Lorenzo Ronci, perfezionandosi in seguito al Conservatorio di Santa Cecilia con il M\u00b0 Federico Del Sordo. Dal 1996 \u00e8 organista stabile della Basilica del Sacro Cuore Immacolato di Maria ai Parioli (Roma). Dal 1997 al 2011 continua l'attivit\u00e0 di pianista perfezionandosi con i Maestri Biagio Andriulli e Andrea Sammartino, e con Giovanni Scaramuzza e Gino Nappo presso il Conservatorio di Santa Cecilia (Roma). Svolge attivit\u00e0 di concertista sia come solista sia come accompagnatore di cori polifonici nelle pi\u00f9 prestigiose sedi e basiliche italiane.\nHa lavorato con noti cantanti dell'accademia di Santa Cecilia, del Teatro dell'Opera, con il Coro Accademico Romano,con il Coro Polifonico S. Martino etc. Nel 2003, in occasione di ricorrenze sacre, ha tenuto concerti in Vaticano, nella Sala Raffaello, nella Chiesa del Governatorato e nei Giardini Vaticani per la riapertura della Casina di Pio IV. Ha studiato Composizione con il M\u00b0 Marco Persichetti, diplomandosi con il massimo dei voti in Composizione presso il Conservatorio di Santa Cecilia in Roma, sotto la guida del M\u00b0 Francesco Telli. Intraprende la carriera di direttore d'orchestra studiando con i Maestri Francesco Carotenuto, Carlo Tenan e Marco Boemi, perfezionandosi nelle masterclass tenute dal M\u00b0 Piero Bellugi. Dal 2004 a oggi ha scritto ed eseguito al pianoforte e all'organo brani per trasmissioni, documentari e cortometraggi televisivi su emittenti quali: Rai 1, Rai 3, Rai International, Sky Sport, RomaUno, ecc. Nel novembre 2005 Radio Uno Rai ha trasmesso la sua \"Rapsodia Orientale (pensando a Pechino)\" da lui stesso eseguita.\nNel maggio del 2006 ha debuttato come compositore all'Auditorium Parco della Musica di Roma (Sala Petrassi) in occasione della manifestazione \"Com'\u00e8 straordinaria la vita\" condotta da Pippo Baudo e ha tenuto un concerto di musica da camera nella Basilica di San Giovanni in Laterano per i 400 anni dell'apertura dei Musei Vaticani. In occasione delle festivit\u00e0 natalizie 2006 ha suonato l'organo per la messa nella Basilica di San Pietro. Nel settembre 2009 e nel dicembre 2011 \u00e8 nuovamente all'organo della Basilica di San Pietro per delle funzioni sacre celebrate dal Cardinal Comastri. Dal 2009 al 2010 ricopre l'incarico di Primo Assistente dell'Orchestra d'Elite del Conservatorio di Santa Cecilia.\nNel 2010 debutta a Roma alla guida dell'Orchestra Tiberina, dirigendola nuovamente in concerto nel 2011 nella Basilica dei Santissimi Apostoli (Roma). Dal 2010 collabora con l'Accademia di Santa Cecilia in qualit\u00e0 di pianista e direttore d'orchestra. Dal 2011 \u00e8 direttore stabile dell'orchestra \"L'Armonica Temperanza\" con la quale svolge regolarmente tourn\u00e9e in tutta Italia. Nel 2012 gli viene affidato l'incarico di fondare e di dirigere stabilmente l'Orchestra e il Coro del Convitto Nazionale Vittorio Emanuele II di Roma presso il cui liceo scientifico si era diplomato. Per i suoi meriti il Presidente della Repubblica C.A.Ciampi gli ha conferito l'onorificenza di \"Cavaliere della Repubblica\".\nAltre attivit\u00e0.\nAtleta.\nIntraprende l'attivit\u00e0 sportiva a livello agonistico nella disciplina del canottaggio nel 1994 presso il Circolo Canottieri Aniene di Roma. Nel 1997 entra nella squadra nazionale italiana. Dal 1998 ad oggi ha partecipato a undici campionati del mondo (5 assoluti, 3 under 23 e 3 juniores), oltre ad aver conquistato diverse medaglie nelle gare internazionali e di coppa del mondo.\nNel 2002 ha vinto il titolo di campione del mondo under 23 nel quattro con, nell'anno successivo sfiora il bis conquistando l'argento sempre nello stesso armo ai mondiali under 23.\nCome componente dell'equipaggio del quattro senza, ha vinto la medaglia di bronzo alle Olimpiadi di Atene 2004.\nHa vinto diciotto volte il titolo di campione d'Italia.\nNel luglio 2009 ha vinto a Lucerna la regata di coppa del mondo nella specialit\u00e0 del due con.\nTedoforo per le Olimpiadi invernali di Torino 2006 Dopo le Olimpiadi di Atene, \u00e8 stato nominato atleta dell'anno nonch\u00e9 il pi\u00f9 rappresentativo della sua provincia. Insignito dal CONI delle medaglie d'argento e di bronzo al valore atletico, \u00e8 stato nominato Cavaliere della Repubblica dal Presidente Carlo Azeglio Ciampi.\nAttualmente lavora per il Circolo Canottieri Aniene ricoprendo il ruolo di responsabile della comunicazione per il reclutamento giovani e preparatore atletico della squadra agonistica."}
{"id": "41674", "revid": "118415142", "url": "https://it.wikipedia.org/wiki?curid=41674", "title": "Catello Amarante (canottiere 1979)", "text": "Biografia.\nCome componente dell'equipaggio italiano del quattro senza pesi leggeri, ha vinto la medaglia di bronzo alle Olimpiadi di Atene 2004, il bronzo ai mondiali 2007 e l'oro agli europei 2007.\nCi si riferisce a lui come \"Catello Amarante I\" per distinguerlo dall'omonimo cugino canottiere \"Catello Amarante II\", nato nel 1990."}
{"id": "41675", "revid": "111319", "url": "https://it.wikipedia.org/wiki?curid=41675", "title": "Lorenzo Bertini", "text": "Carriera.\nGareggiando nella categoria pesi leggeri, ai Campionati del mondo ha vinto tre medaglie d'oro (l'ultimo dei quali il 30 agosto 2009) ed un bronzo nel quattro di coppia, un bronzo nell'otto,due bronzi ed un argento nel quattro senza ed un argento nel singolo p.l. (Monaco 2007). Inoltre vanta numerose medaglie vinte disputando varie Coppe del Mondo ed un bronzo ed un argento ai Giochi del Mediterraneo del 2005 e del 2009.\nAlle Olimpiadi di Atene 2004 ha vinto la medaglia di bronzo nel quattro senza pesi leggeri."}
{"id": "41676", "revid": "1551278", "url": "https://it.wikipedia.org/wiki?curid=41676", "title": "Bruno Mascarenhas", "text": "Commentatore tecnico Raisport Tokyo 2020\nPrimo ed UNICO al mondo ad aver VINTO UN MONDIALE per il Portogallo\nINSTAGRAM MASCA.BRUNO\nBiografia.\nNato in Portogallo, si \u00e8 trasferito a Roma nel 1991 con la famiglia, dove ha iniziato a praticare canottaggio al Circolo Canottieri Roma.\nNel 1999 ha vinto sia il mondiale in due di coppia juniores a Plovdiv con la nazionale portoghese, sia il suo primo titolo tricolore (sempre in doppio) ai campionati juniores di Ravenna.\nIl 27 giugno 2002 ha acquisito la cittadinanza italiana ed \u00e8 stato, di l\u00ec a poco, convocato dalla nazionale italiana, con la quale ha vinto sia un oro nel due di coppia ai Mondiali Under 23 di Genova, sia una medaglia d'argento nel quattro senza nell'equipaggio formato con Lorenzo Bertini, Catello Amarante I e Salvatore Amitrano ai Mondiali pesi leggeri di Siviglia. Nel 2003, con lo stesso equipaggio, ha vinto le due prove di Coppa del Mondo a Lucerna ed un bronzo ai campionati mondiali di Milano e la stagione successiva ha replicato la doppia vittoria in Coppa del Mondo a Monaco di Baviera e Lucerna. L'equipaggio alle Olimpiadi di Atene 2004 ha conquistato una delle tre medaglie di bronzo del medagliere italiano.\nNel 2005 ha ottenuto un bronzo ai mondiali assoluti di Gifu con il nuovo equipaggio formato da Elia Luini, Salvatore Di Somma e Bertini; nel 2006 ha vinto il terzo titolo tricolore nella specialit\u00e0 del doppio pesi leggeri a Piediluco e confermato l'anno successivo a Ravenna. Nel 2007, ha vinto ai mondiali di Monaco nuovamente con Amitrano e Amarante e Jiri Vlcek. Nella stessa stagione \u00e8 diventato, con quest'ultimo equipaggio, campione d'Europa a Pozna\u0144.\nNel 2008 ha preso parte alle Olimpiadi di Pechino, non superando, per\u00f2, la semifinale.\nNel 2009 ha ottenuto la vittoria ai mondiali di Pozna\u0144 nella specialit\u00e0 dell'otto pesi leggeri da capovoga. L'anno successivo, ai campionati mondiali di Lake Karapiro, ottiene un terzo posto sulla stessa barca.\nNel 2010 \u00e8 uscito il suo libro \"Cinque cerchi olimpici\", con prefazione di Giampiero Galeazzi, in cui ripercorre gli anni trascorsi da canottiere fino alla conquista del bronzo olimpico del 2004.\nDal 2010 \u00e8 testimonial della Campagna Ecologica Mediterraneo da Remare, in collaborazione con la Fondazione Univerde e il gi\u00e0 Ministro Dell\u2019Ambiente L\u2019Onorevole Alfonso Pecoraro Scanio.\nRitiratosi dall'attivit\u00e0 agonistica nel maggio 2011, dal settembre successivo \u00e8 divenuto direttore sportivo della sezione canottaggio del Circolo Canottieri Roma.\nNel dicembre 2012 gli viene assegnato il premio \u201cMito Azzurro\u201d dall\u2019Associazione Nazionale Atleti Olimpici.\nIl 19 dicembre 2016 gli viene consegnato un prestigioso riconoscimento, il Premio \u201c Atleti Olimpici e Azzurri d\u2019Italia\u201d consegnata dall\u2019associazione Nazionale Atleti Olimpici e Azzurri d\u2019Italia.\nIl 28 gennaio 2017 il consiglio della Federazione Italiana Canottaggio ha approvato lo staff proposto del direttore tecnico Francesco Cattaneo, nominando cos\u00ec Mascarenhas collaboratore del capo allenatore dell'under 23 e delle barche non olimpiche maschili.\nNel 2017 la FederCanottaggio gli assegna il Premio \u201c Coraggio e Altruismo\u201d per aver salvato una signora che stava affogando sul fiume Tevere il 9 febbraio del 2016.\nDal 2020 \u00e8 commentatore televisivo per Rai Sport. Nel 2021 partecipa alla sua terza Olimpiade con la Rai come telecronista ed inviato sul posto a Tokyo 2020."}
{"id": "41677", "revid": "22475", "url": "https://it.wikipedia.org/wiki?curid=41677", "title": "La realt\u00e0 come costruzione sociale", "text": "La realt\u00e0 come costruzione sociale (\"The Social Construction of Reality\") \u00e8 un saggio di Peter L. Berger e Thomas Luckmann pubblicato nel 1966, testo fondamentale della sociologia della conoscenza. La International Sociological Association annovera quest'opera tra i 10 testi pi\u00f9 influenti del secolo XX . Edito in italiano dal 1969, la traduzione di M. Sofri Innocenti si trova nel catalogo de Il Mulino."}
{"id": "41678", "revid": "121633409", "url": "https://it.wikipedia.org/wiki?curid=41678", "title": "Salvatore Amitrano", "text": "Biografia.\nHa sempre gareggiato nella categoria pesi leggeri, conquistando ai campionati del mondo due medaglie di bronzo nell'otto, una di bronzo nel due senza, una d'argento e due di bronzo nel quattro senza, nella stessa specialit\u00e0 ha trionfato agli Europei 2007 e 2008.\nIl suo alloro pi\u00f9 prestigioso lo ha conquistato alle Olimpiadi di Atene 2004 vincendo la medaglia di bronzo nel quattro senza pesi leggeri.\nAttualmente svolge l'incarico di consigliere federale della Federazione Italiana Canottaggio dopo essere stato votato alle elezioni del 2008 come consigliere in quota atleti.\n\u00c8 stato altres\u00ec nominato assessore allo sport, con delega anche alle politiche giovanili e alla protezione civile, nel comune di Gragnano dopo le elezioni amministrative svoltesi nel 2009.\nPalmar\u00e8s.\nCoppa del Mondo.\n- Vincitore della classifica generale di Coppa del Mondo anno 2004 (quattro senza pesi leggeri)"}
{"id": "41680", "revid": "125710241", "url": "https://it.wikipedia.org/wiki?curid=41680", "title": "Massimiliano Rosolino", "text": "Biografia.\nI primi anni di carriera.\nNato da padre italiano d'origine napoletana (Salvatore) e da madre australiana (Carolyn), si trasfer\u00ec con la famiglia agli antipodi quando aveva appena tre anni e fece ritorno in Italia all'et\u00e0 di sei. \u00c8 arrivato a disputare i suoi primi campionati europei giovanili nel 1994 a Pardubice, dove ha vinto la medaglia d'argento nei 200\u00a0m stile libero dietro a Pieter van den Hoogenband e quella d'oro nella staffetta 4\u00d7200\u00a0m stile assieme ad Emiliano Brembilla, con cui avrebbe condiviso tre lustri di carriera in nazionale.\nNel luglio del 1995 agli europei giovanili di Ginevra ha vinto tre ori nei 100, 200 e 400\u00a0m stile libero e l'argento con la 4\u00d7200\u00a0m stile. Un mese dopo ha esordito ai campionati europei assoluti in cui \u00e8 arrivato terzo in finale con la staffetta 4\u00d7200\u00a0m stile con Piermaria Siciliano, Emanuele Merisi ed Emanuele Idini.\nL'esordio olimpico \u00e8 avvenuto nel 1996 ai Giochi di Atlanta. In quell'occasione ha nuotato in tre finali (200\u00a0m, 400\u00a0m e staffetta 4\u00d7200\u00a0m stile libero) e ottenuto tre sesti posti, quello della staffetta con Emanuele Idini, Emanuele Merisi e Piermaria Siciliano. Comunque soddisfatto dei risultati si \u00e8 messo a lavorare duramente per migliorarli nell'edizione successiva. L'anno dopo ha vinto i suoi primi sette titoli italiani, tra cui il primo nei 200\u00a0m misti, nuotando per il Circolo Canottieri Napoli, la squadra in cui ha iniziato la carriera, dove \u00e8 sempre stato conosciuto come \"il cagnaccio\". Era allenato da Riccardo Siniscalco. A giugno dello stesso anno ai Giochi del Mediterraneo di Bari ha vinto ben sette medaglie: tre ori nelle tre staffette, un quarto nei 200\u00a0m stile e tre argenti nei 100 e 400\u00a0m stile e nei 200\u00a0m misti. Un mese dopo ai campionati europei di Siviglia \u00e8 arrivato secondo nei 200\u00a0m stile dietro a Paul Palmer e nei 400\u00a0m, battuto da Brembilla.\nIl 1998 \u00e8 iniziato nuotando a Perth, i suoi primi campionati del mondo. In Australia ha vinto la sua prima medaglia mondiale, l'argento nei 200\u00a0m stile libero dietro a Michael Klim. Ha nuotato anche in finale nei 400\u00a0m stile giungendo quinto e con la staffetta 4\u00d7100\u00a0m stile si \u00e8 classificato all'ottavo posto con Lorenzo Vismara, Mauro Gallo e Simone Cercato. La staffetta 4\u00d7200\u00a0m stile \u00e8 stata invece squalificata in batteria per un cambio irregolare di Cercato. L'annata \u00e8 stata positiva per Rosolino anche in campo nazionale, dove ha vinto nove titoli nei tre campionati nazionali. In estate \u00e8 stato invitato con Vismara, Merisi e Domenico Fioravanti ai Goodwill games a New York in cui ha vinto l'oro nei 400\u00a0m e il bronzo nei 200\u00a0m stile libero.\nNella stagione in vasca corta 1998-1999 ha debuttato ai campionati europei di Sheffield a dicembre vincendo due argenti nei 200 e 400\u00a0m stile preceduto da van den Hoogenband e Brembilla rispettivamente. Nell'aprile successivo ai mondiali di Hong Kong disputato le finali dei 200\u00a0m stile (quarto), dei 400\u00a0m (medaglia di bronzo dietro a Grant Hackett e a Ian Thorpe) e dei 200\u00a0m misti (sesto). Nelle gare in Italia ha continuato a vincere, ottenendo altri nove titoli tra individuali e staffette. In estate ha partecipato agli europei in vasca da 50\u00a0m di Istanbul ottenendo altri piazzamenti: bronzo nei 200 e quarto nei 400\u00a0m stile, argento nei 200\u00a0m misti (la sua prima medaglia in questa gara, battuto da Marcel Wouda di tre centesimi ma in cui ha migliorato due volte il primato italiano di Giovanni Franceschi del 1983), quarto nella 4\u00d7100\u00a0m stile e infine ancora squalificato nella 4\u00d7200\u00a0m arrivata seconda. Finalmente a dicembre, agli europei in vasca corta di Lisbona, ha vinto il suo primo titolo europeo nei 400\u00a0m stile libero, conquistando anche un argento e un bronzo nei 200\u00a0m stile e misti.\nL'apice del successo e il \"Grande slam\" nei 200 m misti.\nL'anno 2000 \u00e8 stato quello in cui Rosolino ha avuto il maggiore successo in carriera, arrivando ai vertici europei e mondiali nello stile libero ma soprattutto nei misti. A marzo ha terminato la stagione 1999-2000 in vasca corta disputando i campionati del mondo ad Atene in cui ha vinto tre medaglie, argento nei 200\u00a0m dietro a Bela Szabados e bronzo nei 400\u00a0m stile libero, quindi bronzo nei 200\u00a0m misti: ha nuotato anche le finali delle staffette 4\u00d7100\u00a0m stile con Mauro Gallo, Klaus Lanzarini e Simone Cercato e quella della 4\u00d7200\u00a0m con Moreno Gallina, Lanzarini e Cercato.\nA fine giugno ha partecipato ai campionati europei ad Helsinki conquistando tre medaglie d'oro: nei 200\u00a0m (in cui ha battuto Van den Hoogenband), nella staffetta 4\u00d7200 con Matteo Pelliciari, Simone Cercato ed Emiliano Brembilla, vinta agli europei per la seconda volta dalla squadra italiana dopo quella del 1989 con in squadra Giorgio Lamberti e Roberto Gleria e con cui ha iniziato una striscia di cinque successi consecutivi, tutti con Rosolino nel quartetto vincente, e nei 200\u00a0m misti migliorando ancora il suo primato italiano.\nConvocato per i Giochi olimpici a settembre a Sydney, nella \"sua\" Australia, ha raggiunto la finale cinque volte, ottenendo: un oro nei 200\u00a0m misti (stabilendo il record olimpico), un argento con primato europeo nei 400\u00a0m stile, in cui ha impegnato Ian Thorpe sino alle ultime due vasche, un bronzo nei 200\u00a0m (dietro a Van den Hoogenband e a Ian Thorpe e dopo aver migliorato in semifinale il primato italiano di Lamberti) e un quarto e un quinto posto con le staffette 4\u00d7200\u00a0m (con Andrea Beccari, Matteo Pelliciari ed Emiliano Brembilla) e 4\u00d7100\u00a0m stile libero (con Lorenzo Vismara, Klaus Lanzarini e Simone Cercato).\nIn vasca da 25 metri ai campionati europei di Valencia di dicembre ha vinto quattro medaglie d'oro su cinque finali disputate, nei 200\u00a0m stile libero e misti e nei 400 e 1500\u00a0m stile libero (in queste due gare stabilendo anche il primato europeo). In nove mesi aveva cos\u00ec conquistato un titolo olimpico e altre due medaglie, tre medaglie mondiali e sette campionati europei.\nL'anno 2001 ha avuto come manifestazione pi\u00f9 importante i campionati del mondo a Fukuoka, in Giappone: Rosolino nello stile libero non ha avuto il successo di Sydney: nei 400\u00a0m si \u00e8 piazzato al quarto posto preceduto da Brembilla, ha nuotato la finale dei 1500\u00a0m arrivando sesto e nei 200\u00a0m si \u00e8 ritirato dopo le batterie, pur qualificato. Ha per\u00f2 vinto la medaglia d'argento con la staffetta 4\u00d7200\u00a0m davanti al quartetto degli Stati Uniti e stabilendo il primato europeo con Emiliano Brembilla, Matteo Pelliciari e Andrea Beccari. Nei 200\u00a0m misti ha confermato il suo titolo olimpico vincendo e ottenendo cos\u00ec quello che \u00e8 stato definito un \"grande slam\" (vincere nella stessa gara i Giochi olimpici, i mondiali e gli europei).\nGli anni successivi: 2002-2005.\nDopo il successo nel biennio 2000-2001 Rosolino ha avuto un periodo con scarsi risultati positivi: non ha disputato i campionati europei in vasca corta del 2001 e ai mondiali pur nuotando in tre finali non \u00e8 mai salito sul podio; l'unica vittoria individuale del 2002 \u00e8 arrivata ai campionati italiani primaverili quando ha vinto i 200\u00a0m misti anche se agli europei di Berlino ha vinto il bronzo nei 200\u00a0m e l'argento nei 400\u00a0m stile, entrambe le volte preceduto da Brembilla con cui ha vinto l'oro nella 4\u00d7200\u00a0m assieme a Matteo Pelliciari e Federico Cappellazzo. Nell'ottobre 2002 \u00e8 tornato di nuovo in Australia per allenarsi sotto la direzione del tecnico Ian Pope \"saltando\" ancora gli europei in vasca da 25 metri.\nAi campionati mondiali di Barcellona del 2003 ha nuotato in quattro finali arrivando quarto nei 400\u00a0m stile e con la 4\u00d7200\u00a0m: ha vinto la medaglia di bronzo nei 200\u00a0m misti, per cinque centesimi dietro a Ian Thorpe, e si \u00e8 piazzato quinto nei 400\u00a0m misti. A dicembre \u00e8 tornato agli europei in vasca da 25 metri di Dublino con migliori risultati; l'oro nei 400\u00a0m a pari merito con Yuri Prilukov, il bronzo nei 1500\u00a0m e nei 400\u00a0m misti e l'argento nei 200\u00a0m misti preceduto da Jani Sievinen.\nNel 2004 ha partecipato in primavera agli europei di Madrid: ha conquistato due medaglie di bronzo nei 200\u00a0m misti, preceduto di un decimo da Sievinen, e stile libero, a pari merito con Magnini; nella staffetta 4\u00d7200\u00a0m con Brembilla, Pelliciari e Magnini ha vinto il terzo oro consecutivo precedendo la Russia di cinque secondi. In estate \u00e8 stato convocato per i suoi terzi Giochi olimpici ad Atene in agosto dove assieme a Brembilla, Simone Cercato e Magnini ha vinto la sua quarta medaglia con la staffetta 4\u00d7200\u00a0m, terza all'arrivo dietro agli Stati Uniti e all'Australia; ha nuotato anche i 400\u00a0m stile arrivando per la terza volta in finale (quinto); nei 200\u00a0m misti si \u00e8 invece fermato in semifinale. Dopo che in ottobre non ha partecipato ai mondiali in vasca corta in dicembre ha disputato gli europei di Vienna in cui ha vinto per la quarta volta i 400\u00a0m battendo Yuri Prilukov, \u00e8 arrivato terzo nei 1500 battuto da Prilukov e da David Davies e nei 200\u00a0m stile \u00e8 stato preceduto per l'oro all'arrivo da Filippo Magnini. Nei 200\u00a0m misti \u00e8 stato eliminato ancora in batteria. non li nuoter\u00e0 pi\u00f9 in campo internazionale.\n\u00c8 tornato ai Giochi del Mediterraneo nel 2005 ad Almer\u00eda in cui ha disputato solo i 400\u00a0m vincendoli davanti a Spyrid\u014dn Gianni\u014dt\u012bs: l'oro vinto in Spagna \u00e8 stato il suo ultimo individuale con la nazionale. Ai campionati mondiali di Montr\u00e9al a fine luglio non \u00e8 salito sul podio in nessuna gara arrivando quarto in finale sia nei 400\u00a0m che nella 4\u00d7200\u00a0m con Brembilla, David Berbotto e Magnini. All'inizio della stagione 2005-2006 in vasca corta \u00e8 arrivato quarto nei 400\u00a0m anche ai campionati europei in vasca corta di Trieste a dicembre 2005, mentre nei 200\u00a0m stile ha vinto la medaglia d'argento preceduto dal compagno di squadra Filippo Magnini.\n2006-2009.\nNell'aprile successivo \u00e8 tornato ai mondiali di Shanghai in vasca da 25 metri: la staffetta 4\u00d7200\u00a0m nell'occasione ha vinto la medaglia pi\u00f9 pregiata: Rosolino, Pelliciari, Nicola Cassio e Magnini sono arrivati primi davanti ai quartetti australiano e statunitense. Rosolino ha anche vinto il bronzo anche nei 200\u00a0m (ancora dietro a Magnini) e nei 400\u00a0m stile libero. A fine luglio ai campionati europei di Budapest la staffetta 4\u00d7200\u00a0m si \u00e8 confermata campionessa europea per la quarta volta vincendo con David Berbotto, Nicola Cassio e Filippo Magnini e migliorando nel contempo il primato europeo. oltre a ci\u00f2 sono arrivati anche due argenti nei 200\u00a0m stile, dietro a Van den Hoogenband ma davanti a Magnini, e nei 400\u00a0m stile battuto da Jurij Aleksandrovi\u010d Prilukov.\nLa stagione 2006-2007 in vasca corta \u00e8 culminata nei campionati europei ad Helsinki: l\u00e0 Rosolino ha vinto il suo quinto argento nei 200\u00a0m stile libero dietro a Magnini, compagno di allenamenti alla Larus Nuoto. A fine marzo 2007 \u00e8 tornato in Australia per disputare i mondiali in vasca da 50 metri; finalista nei 200\u00a0m stile libero, \u00e8 stato eliminato nei 400\u00a0m in semifinale e ha nuotato con la 4\u00d7200 m che \u00e8 arrivata quinta in finale con Magnini, Andrea Busato e Nicola Cassio: la medaglia \u00e8 arrivata nella (per lui insolita) staffetta 4\u00d7100\u00a0m stile libero, argento dietro agli Stati uniti assieme ad Alessandro Calvi, Christian Galenda e Filippo Magnini.\nNella primavera del 2008 ha avuto un doppio impegno: a marzo, anticipati nell'anno olimpico, gli europei in vasca lunga ad Eindhoven che hanno avuto un risultato positivo, il quinto oro consecutivo nella 4\u00d7200\u00a0m assieme a Brembilla, Cassio e Magnini e l'argento dietro alla Svezia con la 4\u00d7100\u00a0m stile libero vinto con Calvi, Galenda e Magnini. \u00c8 inoltre arrivato terzo nei 200\u00a0m stile libero e secondo a nove centesimi da Prilukov nei 400\u00a0m. Anche a Manchester, ai mondiali in vasca corta di aprile ha avuto successo sia nei 200\u00a0m (bronzo) che nei 400\u00a0m (argento, sempre battuto da Prilukov): inoltre lo stesso quartetto di Eindhoven \u00e8 arrivato terzo in finale con la staffetta 4\u00d7200\u00a0m stile libero. Convocato in estate per i suoi quarti giochi olimpici a Pechino \u00e8 stato eliminato in batteria in entrambe le gare individuali mentre con la staffetta 4\u00d7200\u00a0m ha raggiunto la quarta finale olimpica consecutiva ottenendo il secondo tempo (7'07\"84, primato europeo) in batteria e migliorandolo in finale con Marco Belotti, Brembilla e Magnini fino a 7'05\"35 che \u00e8 per\u00f2 stato sufficiente solo per il quarto posto.\nA Fiume nel dicembre del 2008 ha vinto le sue ultime medaglie in carriera, bronzo nei 200\u00a0m e argento nei 400\u00a0m stile libero durante i campionati europei in vasca da 25 metri. Le ultime partecipazioni a competizioni di rilievo sono state nel 2009, ma n\u00e9 ai Giochi del Mediterraneo di Pescara, n\u00e9 ai campionati mondiali di Roma (dove ha nuotato solo in batteria nella staffetta 4\u00d7200\u00a0m stile libero che in finale sarebbe arrivata sesta) n\u00e9 agli europei in vasca corta di Istanbul ha avuto il successo dei 15 anni di carriera precedenti.\nVita privata.\nRosolino ha servito l'Arma dei Carabinieri in qualit\u00e0 di Carabiniere ausiliario.\nDal 2003 al 2005 \u00e8 stato legato sentimentalmente alla presentatrice tv e Miss Italia 1986 Roberta Capua.\nNel 2006, nell'ambito della terza edizione del variet\u00e0 televisivo di Rai 1 \"Ballando con le stelle,\" ha conosciuto la maestra di ballo Natalia Titova, con la quale ha iniziato una relazione. I due hanno avuto due figlie.\nProgressione.\nVasca da 50 metri.\nre = record europeo\nPalmar\u00e8s.\nnota: E = primato europeo\nCampionati italiani.\n35 titoli individuali e 6 in staffette, cos\u00ec ripartiti:\nLe medaglie.\nDati aggiornati alla conclusione dei Campionati europei di nuoto in vasca corta 2009 di Istanbul.\nPer specialit\u00e0.\nMassimiliano Rosolino ha conquistato le sue 60 medaglie in 26 manifestazioni: 48 in gare individuali (in 5 specialit\u00e0 diverse) e 12 in staffette, cos\u00ec divise per specialit\u00e0:"}
{"id": "41682", "revid": "123115071", "url": "https://it.wikipedia.org/wiki?curid=41682", "title": "Bricolage", "text": "Il bricolage \u00e8 un'attivit\u00e0 manuale che consiste in piccoli lavori che una persona, generalmente non professionista, esegue per proprio conto e soddisfazione. \nDescrizione.\nIn questo senso il fai da te si distingue dal lavoro propriamente detto e viene inserito tra gli hobby, cio\u00e8 le attivit\u00e0 che le persone eseguono nel tempo libero. Solitamente il \"fai da te\" \u00e8 anche legato a tutte quelle attivit\u00e0 che una persona compie da sola per il miglioramento e la cura della casa, come la creazione di piccoli mobili o effettuare riparazioni di lieve entit\u00e0.\nAttivit\u00e0 tipo.\nTra le tante attivit\u00e0 che di solito sono associate alla nozione di fai da te possiamo ricordare:\nAltre attivit\u00e0 non legate propriamente alla cura della casa che possono essere definite bricolage:\nLa subcultura \"maker\".\nStrettamente collegato \u00e8 il movimento culturale contemporaneo dei \"maker\", che dell'attivit\u00e0 del faidat\u00e9 rappresenta un'estensione su base tecnologica. Tra gli interessi tipici dei maker vi sono realizzazioni di tipo ingegneristico, come apparecchiature elettroniche, robotiche, stampa 3D, e l'uso di apparecchiature a controllo numerico, ma anche attivit\u00e0 pi\u00f9 convenzionali, come lavorazione del metallo, del legno e dell'artigianato tradizionale. I termini \"DIY\" o \"do it yourself\" o \"fai da te\" sono inoltre utilizzati per descrivere:\nIl bricolage nella letteratura.\nClaude L\u00e9vi-Strauss ha definito il bricolage \"un riflesso sul piano pratico dell'attivit\u00e0 mitopoietica\"."}
{"id": "41684", "revid": "640277", "url": "https://it.wikipedia.org/wiki?curid=41684", "title": "Astronomia extragalattica", "text": "L'Astronomia extragalattica \u00e8 una branca dell'astronomia che studia gli oggetti al di fuori della nostra galassia, la Via Lattea. La sua nascita risale alla scoperta, da parte di Edwin Hubble, di stelle di tipo cefeide all'interno della nebulosa di Andromeda; fu cos\u00ec possibile dimostrare che essa si trovava al di fuori della Via Lattea e che si trattava a tutti gli effetti di una galassia analoga alla nostra, dalle dimensioni comparabili o addirittura maggiori.\nIn seguito si scopr\u00ec che le galassie non sono isolate, ma a loro volta formano gruppi di dimensioni diverse, noti come ammassi e superammassi. La struttura dalle dimensioni pi\u00f9 grandi oggi nota \u00e8 la cosiddetta Grande muraglia di Ercole, \u00e8 un'immensa struttura di galassie che misura oltre 10 miliardi di anni-luce.\nGrazie al miglioramento degli strumenti, si riescono ad esaminare anche in dettaglio oggetti sempre pi\u00f9 lontani, tanto che \u00e8 ormai possibile differenziare l'astronomia extragalattica delle regioni vicine e di quelle lontane.&lt;br&gt;\nTra le prime possiamo includere le galassie del Gruppo Locale (abbastanza vicine da permettere analisi dettagliate del loro contenuto), le supernovae e le associazioni stellari.&lt;br&gt; \nNel secondo caso invece, sono inclusi oggetti talmente lontani che \u00e8 possibile studiarne solo i fenomeni pi\u00f9 luminosi."}
{"id": "41685", "revid": "228587", "url": "https://it.wikipedia.org/wiki?curid=41685", "title": "Farfalla (disambigua)", "text": ""}
{"id": "41691", "revid": "287204", "url": "https://it.wikipedia.org/wiki?curid=41691", "title": "Albero genealogico", "text": "Lalbero genealogico \u00e8 generalmente l'elenco completo degli antenati, o pi\u00f9 specificamente, un grafico utilizzato nella genealogia per mostrare i rapporti familiari tra individui. Non sempre \u00e8 facile risalire cronologicamente agli antenati in assenza di documentazione accertata. Nelle ricerche private il \"di\" e il \"fu\", che precede il nome del genitore, vivo o defunto, permette di risalire pi\u00f9 facilmente all'antenato che precede il nominativo conosciuto. \nLe grafiche che rappresentano gli alberi genealogici sono disparate e molteplici e spesso le diramazioni molto estese richiedono un'elaborazione che non sempre \u00e8 contenibile nei formati cartacei tradizionali.\nAbitualmente l'albero genealogico viene realizzato utilizzando delle caselle, quadrate per i maschi e circolari per le femmine, contenenti i nomi di ciascuna persona, spesso corredati di informazioni aggiuntive, quali luogo e data di nascita e morte, in alcuni casi inserendo l'occupazione o la professione. Tali simboli, disposti dall'alto verso il basso in ordine cronologico, sono connessi da vari tipi di linee che rappresentano i matrimoni e unioni extra coniugali e la discendenza.\nIn alcuni casi, se non \u00e8 possibile ad esempio inserire un grafico, \u00e8 possibile descrivere gli antenati di una persona utilizzando una tavola genealogica."}
{"id": "41695", "revid": "114403658", "url": "https://it.wikipedia.org/wiki?curid=41695", "title": "Associazione stellare", "text": "In astronomia si definisce associazione stellare un ammasso stellare caratterizzato da un legame gravitazione molto debole, meno intenso di quello che mantiene uniti gli ammassi aperti e, in maggior misura, gli ammassi globulari. Le associazioni stellari vennero scoperte dall'astrofisico russo-armeno Viktor Amazaspovi\u010d Ambarcumjan nel 1947.\nLe associazioni stellari sono destinate a separarsi in tempi astronomici relativamente brevi, dell'ordine di pochi milioni di anni. Ci\u00f2 significa che le associazioni attualmente osservabili sono composte di stelle di recente formazione, alcuni milioni di anni al massimo.\nLe principali associazioni stellari comprendono l'Associazione Stellare dell'Orsa Maggiore, l'Associazione Locale (o Associazione delle Pleiadi), il superammasso IC 2391, l'Associazione Stellare di Castore e il superammasso delle Iadi.\nIl tipo pi\u00f9 conosciuto di associazione stellare \u00e8 l'associazione OB, caratterizzato dalla presenza di stelle del tipo spettrale O e B. Esistono anche associazioni T, composte da stelle giovanissime di tipo T Tauri, e le associazioni R, composte da giovani stelle blu avvolte in banchi di nebulosit\u00e0 riflettenti la loro stessa luce."}
{"id": "41696", "revid": "1318658", "url": "https://it.wikipedia.org/wiki?curid=41696", "title": "Vallo di Adriano", "text": "Il Vallo di Adriano (, o \"Roman Wall\") era una imponente fortificazione in pietra, fatta costruire dall'imperatore romano Adriano nella prima met\u00e0 del II secolo come confine con le trib\u00f9 dei Pitti, che segnava il confine tra la provincia romana occupata della Britannia e la Caledonia. Questa fortificazione divideva l'isola in due parti.\nIl vallo di Adriano faceva parte del \"limes\" romano e venne costruito per prevenire le incursioni delle trib\u00f9 dei Pitti che calavano da nord. Il nome viene ancor oggi talvolta usato per indicare il confine tra Scozia e Inghilterra, anche se il muro non segue il confine attuale.\nIl muro rappresent\u00f2 il confine pi\u00f9 settentrionale dell'Impero Romano in Britannia per gran parte del periodo di dominio romano su queste terre; era inoltre il confine pi\u00f9 pesantemente fortificato dell'intero impero. Oltre al suo impiego come fortificazione militare, si ritiene che le porte di accesso attraverso il vallo siano servite come dogane per permettere la tassazione delle merci.\nUna significativa porzione del vallo \u00e8 ancora esistente, in particolare la parte centrale, e per gran parte della sua lunghezza il percorso del muro pu\u00f2 essere seguito a piedi, e costituisce un'importante attrazione turistica dell'Inghilterra settentrionale. Il Vallo di Adriano \u00e8 diventato patrimonio dell'umanit\u00e0 dell'UNESCO nel 1987.\nPercorso.\nIl Vallo di Adriano corre per 117\u00a0km (pari a 80 miglia romane) da Wallsend, sul fiume Tyne, alla costa del Solway Firth.\nLa A69 segue il percorso del muro da dove la strada inizia, a Newcastle-upon-Tyne, e fino a Carlisle, quindi prosegue attorno alla costa settentrionale della Cumbria. Il muro \u00e8 completamente in territorio inglese, e rimane a sud del confine della Scozia per 15\u00a0km ad ovest e per 110\u00a0km ad est.\nIn antichit\u00e0 era punteggiato di forti romani. Da oriente a occidente questi erano:\nA nord di Banna fu eretto un avamposto noto come \"Fanum Cocidi\" ()\nStruttura della costruzione.\nIl muro venne costruito inizialmente con una larghezza di 3 metri, ma le sezioni successive vennero ridotte a 2,5\u00a0m. L'altezza \u00e8 stata stimata a circa 5 metri. Lungo il muro erano posizionati 14 forti ausiliari, compresi Housesteads e Birdoswald. C'erano 80 fortini (castelli miliari) adiacenti alle porte, uno ogni miglio romano. Due torrette erano poste nel tratto che separava ogni coppia di fortini, probabilmente utilizzate come punti di osservazione e segnalazione.\nIl muro faceva parte di un sistema difensivo che, da nord a sud, comprendeva:\nStoria.\nIl Vallo venne costruito dopo la visita dell'imperatore romano Adriano. Questi stava sperimentando difficolt\u00e0 militari non solo in Britannia, ma anche in vari territori occupati in tutto l'impero, tra cui Egitto, Giudea, Africa proconsolare, Mauretania, e in molte altre province conquistate dal predecessore Traiano. Era quindi desideroso di imporre l'ordine. La costruzione di un muro cos\u00ec imponente voleva comunque rappresentare un simbolo della potenza romana, sia nella Britannia che a Roma.\nLa costruzione ebbe inizio tra il 122 e il 128 d.C. ad opera dell'allora governatore di Britannia, Aulo Platorio Nepote, e venne completata nel giro di dieci anni dai soldati di tutte e tre le legioni occupanti. Il percorso prescelto seguiva la \"Stanegate\" da Carlisle a Corbridge, gi\u00e0 difesa da un \"limes\" e da diversi forti ausiliari come quello di Vindolanda.\nIl muro era sorvegliato da un misto di \"vexillationes\" legionarie e unit\u00e0 ausiliarie dell'esercito romano. Il loro numero fluttu\u00f2 nel periodo dell'occupazione, ma dovrebbe essere stato attorno ai 9.000 uomini, compresa fanteria e cavalleria. Queste unit\u00e0 soffrirono seri attacchi prima nel 180, e ancor di pi\u00f9 tra il 196 e il 197, quando la guarnigione fu molto indebolita. In seguito alle insurrezioni fu intrapresa una grossa opera di ricostruzione del muro sotto Settimio Severo; dopo la dura repressione delle trib\u00f9 attuata sempre sotto Settimio, la regione limitrofa alla muraglia rimase pacificata per gran parte del III secolo.\nSi ritiene che molti membri della guarnigione possano essersi integrati nella comunit\u00e0 locale. Nel IV secolo una delle unit\u00e0 stanziate lungo il Vallo di Adriano fu la \"legio\" \"pseudocomitatense\" \"Defensores Seniores\", in accordo con la \"Notitia Dignitatum\".\nCol declino dell'impero il muro venne abbandonato e cadde in disuso. Gran parte delle pietre vennero riutilizzate per la costruzioni di edifici del posto; il prelievo continu\u00f2 fino al XX secolo.\nAltre fortificazioni in Scozia.\nLa prima fortificazione romana in Scozia fu il Gask Ridge, una serie di forti a nord degli estuari del Clyde e del Forth, nel Perthshire. Questi vennero ben presto abbandonati in favore del Vallo di Adriano. Quindici anni dopo il completamento del Vallo, un terrapieno di zolle di terra, il Vallo Antonino, venne costruito in modo che corresse tra il Clyde e il Forth. Questo Vallo era notevolmente pi\u00f9 corto di quello di Adriano, ma era sorvegliato da un numero di soldati all'incirca uguale. Per certi aspetti il Vallo Antonino era pi\u00f9 sofisticato, e comprendeva grandi piattaforme per le baliste. Nel giro di una generazione il Vallo Antonino venne abbandonato, e il Vallo di Adriano venne rioccupato.\nIl Vallo di Adriano nella cultura moderna.\nLo scrittore statunitense George R. R. Martin ha dichiarato di essersi ispirato al Vallo di Adriano per la Barriera (in originale The Wall), una fortificazione immaginaria che compare nei romanzi delle \"Cronache del ghiaccio e del fuoco\" e nel rispettivo adattamento televisivo.\nIl Vallo \u00e8 stato rappresentato in film storici recenti come \"King Arthur\", \"Centurion\", \"The Eagle\" e ne \"L'ultima legione\", tratto dall'omonimo libro di Valerio Massimo Manfredi."}
{"id": "41701", "revid": "1226", "url": "https://it.wikipedia.org/wiki?curid=41701", "title": "Astronomia Extra-Galattica", "text": ""}
{"id": "41705", "revid": "465169", "url": "https://it.wikipedia.org/wiki?curid=41705", "title": "Enigma", "text": ""}
{"id": "41708", "revid": "367445", "url": "https://it.wikipedia.org/wiki?curid=41708", "title": "Gallia", "text": "La Gallia (o Gallia transalpina) era, secondo la nomenclatura geografica dell'et\u00e0 antica, la terra dei Galli, termine che identificava, nel lessico latino, un ampio insieme di popolazioni celtiche continentali. Corrispondeva a un'ampia regione dell'Europa centro-occidentale compresa tra La Manica, il fiume Reno, le Alpi Occidentali, il Mar Mediterraneo, i Pirenei e l'Oceano Atlantico. \"Gallia\" (Gallia cisalpina o \"togata\") venne poi definita dai Romani per un certo periodo in et\u00e0 repubblicana anche parte dell'Italia settentrionale.\nEtimologia.\nIl termine \"Gallia\" rimase in uso fino all'et\u00e0 tardoantica e altomedievale, quando la stabilizzazione del Regno dei Franchi port\u00f2 all'affermazione dell'espressione \"Francia\" (anche se per tutto il Medioevo il nome \"Gallia\" resister\u00e0 negli scritti in latino).\nGli autori latini usavano inizialmente i nomi Gallia (\"Gallia\") e Galli, plurale di Gallus, per designare i Celti che vivono in Gallia e nella Galazia, \"\u0393\u03b1\u03bb\u03b1\u03c4\u03af\u03b1\" in greco.\nIl nome di Gallia \u00e8 stato attestato per la prima volta intorno al 168 a.C., ma il suo uso \u00e8 probabilmente molto pi\u00f9 antico. \u00c8 stato utilizzato per la prima volta per designare i popoli celtici che avevano colonizzato l\u2019odierna pianura padana, poi chiamato Gallia cisalpina. Tuttavia, fu solo con la Conquista della Gallia, ad opera di Giulio Cesare, che questi termini si diffusero ampiamente, con il proconsole romano che ritagli\u00f2 un'unit\u00e0 geografica arbitraria della civilt\u00e0 celtica, corrispondente ai limiti geografici della sua conquista.\nTerritorio della Gallia \"transalpina\".\nI Romani attribuivano il nome di \"Gallia\" a diversi territori dell'Europa occidentale abitati da popolazioni di stirpe celtica, chiamati collettivamente \"Galli\". Con Gallia, tradizionalmente, si fa riferimento alla \"Gallia transalpina\", un'ampia regione dell'Europa centro-occidentale, delimitata a nord dalla Manica, a sud dal Mar Mediterraneo, a ovest dall'Oceano Atlantico e a est dal fiume Reno e dalle Alpi occidentali e che corrispondeva quindi grossomodo all'area degli odierni Belgio, Lussemburgo, Germania occidentale, Francia e Svizzera.\nEcco come Cesare, il primo conquistatore nel celebre incipit del \"De bello Gallico\", descrive la Gallia:\nAccanto alla transalpina, i Romani individuavano anche una \"Gallia cisalpina\", che si divideva a sua volta in \"Gallia cispadana\" (a sud del Po) e \"Gallia transpadana\" (a nord). Era il territorio dove, accanto a popoli di diversa filiazione, si erano insediate diverse trib\u00f9 galliche. La Gallia cisalpina dal 49 a.C. in seguito alla concessione della cittadinanza romana a tutta l'area, divenne giuridicamente parte dell'Italia romana e in et\u00e0 augustea venne divisa, come il resto d'Italia, in regioni (VIII, IX, X e XI nello specifico).\nIl termine \"Gallia\", anche al plurale \"Gallie\", fu anche il nome con i quali i Romani, sin dalla Repubblica, designavano collettivamente una pi\u00f9 vasta porzione dell'Europa situata a occidente del Reno e che comprendeva le province della Gallia, della Belgica, della Germania e della Britannia (Gallia cisalpina, Gallia narbonense, Gallia Belgica, Aquitania, Gallia lugdunense, Germania Inferiore e superiore, Britannia) abitate da genti celtiche. Basandosi sulla convinzione di un'omogeniet\u00e0 di questa macro-regione, nacquero nel tardo Impero la Diocesi di Gallia (esclusa la Britannia), poi Prefettura del pretorio delle Gallie, una delle grandi divisioni amministrative dell'Impero il cui territorio comprendeva anche la Penisola iberica e il Nordafrica occidentale.\n\"Oppida\" celtici.\nNumerosi furono i centri urbani-fortificati celtici (\"oppidum\"), come \"Alesia\", \"Avaricum\", \"Bibracte\", oppidum di Entremont, \"Gergovia\", \"Gorgobina\" e \"Uxelloduno\".\nCitt\u00e0 gallo-romane.\nIn seguito alla conquista romana alcuni furono abbandonati e sostituiti da \"vicine\" \"municipii\" e/o \"colonieae\" romane, altri continuarono a sopravvivere come insediamenti gallo-romani: \"Narbo Martius\" (Narbona, capitale della Gallia Narbonense), \"Lugdunum\" (Lione, capitale della Gallia Lugdunensis), \"Cenabum\" (Orl\u00e9ans), \"Samarobriva\" (Amiens), \"Augustoritum\" (Limoges), \"Limonum\" (Poitiers), \"Condate\" (Rennes), \"Divodurum\" (Metz), \"Durocortorum\" (Reims) e naturalmente la Lutetia Parisiorum (Parigi).\nPopolazioni.\nPreistoria.\nPrima dell'insediamento dei Celti, \u00e8 possibile che antichi elementi indoeuropei fossero gi\u00e0 penetrati nel territorio della futura Gallia, almeno nelle frange orientali, anche a partire dal IV millennio a.C.; di queste ipotetiche popolazioni, tuttavia, non esistono testimonianze certe. Nelle aree sudoccidentali (l'odierna Aquitania), invece, erano di certo gi\u00e0 stanziate popolazioni antenate degli odierni baschi, fin dal IX millennio a.C.\nLungo le coste mediterranee della Gallia erano stanziati i Liguri, i cui insediamenti proseguivano, senza interruzione, anche in Gallia cisalpina. Nelle regioni orientali della Gallia (Gallia Belgica, corso del Reno, Elvezia) erano presenti popolazioni germaniche, variamente mescolate alle celtiche.\nI Celti.\nPer i Celti stanziati nelle Gallie invalse, secondo l'uso latino, la denominazione di Galli; questi, a loro volta, erano ripartiti in numerose trib\u00f9. Cesare, nel \"De bello Gallico\", distingue tre gruppi principali: i Belgi, stanziati a oriente dei fiumi Marna e Senna e mescolati a popolazioni germaniche; gli Aquitani, stanziati a sud della Garonna e ibridati con elementi iberici (i Vasconi paleo-baschi); e i Galli propriamente detti. Tra questi, Cesare distacca gli Elvezi, stanziati in un'area corrispondente grossomodo alle attuali Svizzera e Germania meridionale e particolarmente valorosi militarmente per via dei continui conflitti con i vicini Germani, e attesta che al momento delle sue campagne tra i Galli si distinguevano due fazioni, capeggiate rispettivamente dagli Edui e dai Sequani, presto scalzati dai Remi.\nOriginariamente, i proto-celti provenienti dall\u2019est, risalendo la valle del Danubio, si stabilirono nell\u2019Europa centrale. Per queste popolazioni, come molte altre che abitavano in Europa, non \u00e8 possibile, in questo periodo datare con precisione il fenomeno, a causa della mancanza di una documentazione scritta. Nel caso della civilt\u00e0 greca, le cui prime testimonianze scritte risalgono al II millennio a.C., si dimostra che questi fenomeni possono essere antichi e complessi, con diverse ondate successive di colonizzazione. Nel caso delle popolazioni proto-celtiche, l'archeologia e la linguistica indicano che dovrebbero aver iniziato a svilupparsi a nord delle Alpi e nella Gallia orientale nel II millennio a.C.\nGi\u00e0 nella prima met\u00e0 del I millennio a.C. le popolazioni celtiche costituiranno una parte significativa della popolazione delle varie regioni della Gallia.\nLe prime indicazioni dirette della presenza dei Celti in Gallia sono date dai Greci di Focea, che fondarono pacificamente la colonia di Massalia intorno al 600 a.C., in accordo con la trib\u00f9 celto-ligure locale dei Segobrigi, un nome che significa \"il potente vittorioso\" (brigo= potente, sego = vittoria, vittorioso). I greci svilupparono scambi con le trib\u00f9 indigene e presto organizzarono, da Massalia, un enorme traffico commerciale con l'Europa settentrionale, il quale sarebbe stato decisivo per il futuro sviluppo delle popolazioni della Gallia.\nSappiamo anche, attraverso le testimonianze scritte dei Greci e dei Romani, di importanti migrazioni celtiche verso l'Oriente, verso l'Italia e verso il Danubio, nel V e nel IV secolo a.C., in particolare col famoso episodio del sacco di Roma da parte dei Galli all'inizio del IV secolo a.C..\nAll'epoca della conquista romana (I secolo a.C.), esistevano antichi e forti legami tra la Gallia e gli altri territori occupati dai Celti in Europa, dal Norico all\u2019isola di Britannia, come indica la presenza di testimonianze archeologiche danubiane tra i guerrieri gallici, o gli importanti legami tra le popolazioni belgiche della Gallia settentrionale e quelle del Tamigi.\nQuesti legami si spiegano da un lato con la presenza della stessa trib\u00f9 su territori diversi in Europa, e dall'altro con l'esistenza di una rete di clientele comprendenti alcune trib\u00f9, alcuni popoli con legami di parentela tra loro, pi\u00f9 ricchi o pi\u00f9 numerosi e probabilmente con un territorio pi\u00f9 ampio. L'esistenza di federazioni di popoli \u00e8 attestata in tutto il mondo celtico: tra i popoli della Gallia Cisalpina nel III secolo a.C., nel sud della Gallia nel II secolo a.C. (Salluvi) o nella Gallia Comata prima della guerra galliche (Arverni, Edui, Biturigi e Sequani).\nInsomma, dei tanti popoli o federazioni di popoli presenti in Gallia alla vigilia della conquista romana, esistono ancora tracce di confini la cui esatta posizione \u00e8 tuttavia oggetto di dibattito, e un sostrato linguistico a lungo sottovalutato. Infine, l'etimologia ha mantenuto il nome di popolazioni galliche, un nome che si riferisce ancora agli abitanti delle attuali regioni e citt\u00e0 francesi: ad esempio la regione francede dell'Auvergne, in italiano Alvernia, che corrisponde grossomodo al territorio dell'antica trib\u00f9 gallica degli Arverni.\nLingue.\nLa maggior parte degli abitanti della Gallia protostorica parlano principalmente 3 lingue, suddivisi in diversi dialetti. Giulio Cesare, tuttavia, ricorda che ai suoi tempi le tre parti della Gallia si distinguevano per i loro costumi e la loro morale, ma anche per la loro \"lingua\". Sembrerebbe allora che nella Gallia celtica tra la Senna e la Garonna, come nella Gallia Cisalpina, i Celti parlassero una lingua appartenente al gruppo celtico continentale28, mentre gli Aquitani tra la Garonna e i Pirenei parlassero una lingua affine al proto-basco: l'Aquitano. Infine parte dei belgi potrebbero essersi espressi in un dialetto proto-germanico. Comunque, se gli indizi toponomastici, i nomi tribali e antroponimi, cos\u00ec come le rare iscrizioni scoperte, mostrano chiaramente l'origine celtica della lingua parlata, o anche un altro idioma indoeuropeo, d'altra parte, non ci sono testimonianze oltre a quella di Cesare (germani cisrh\u00e9nani), che il germanico sia stato parlato prima del graduale e successivo insediamento dei Germani nella Gallia settentrionale.\nIl gallico\nIl gallico era una lingua celtica della famiglia linguistica indoeuropea, vicina all'antica lingua britonnica, ma di essa non vi sono molte prove, nonostante un corpus crescente di iscrizioni lapidarie o di altre iscrizioni scoperte dall'archeologia, i molti antroponimi e toponimi che a volte hanno una stretta equivalenza in Gallia, cos\u00ec come gli sviluppi fonetici comuni. Alcuni ricercatori non hanno esitato a menzionare l'esistenza di un gallo-brittonico9. Il bretone, pur appartenendo per la maggior parte al gruppo brittonico, potrebbe essere stato influenzato da un substrato gallico.\nLa lingua d'o\u00efl \u00e8 la lingua romanza pi\u00f9 influenzata da un substrato celtico (da 150 a 180 parole su quasi 400 termini contenute in tutte le lingue romanze). L'ipotesi dei dialetti gallici \u00e8 stata ripresa da John Rhys, che si riferisce ad un dialetto \"celtico\" (conservazione di -qu-, ad esempio Sequana \"la Senna\", il mese di EQVOS) o Joshua Whatmough, mentre per Pierre-Yves Lambert \"anche se l'idea di dialetti diversi in gallico non \u00e8 irrazionale di per s\u00e9... non si basa su prove solide al momento\".\nDurante la dominazione romana.\nA partire dall'istituzione delle provincia della Gallia narbonense, nel 121 a.C., le Gallie furono sottoposte a un intenso processo di latinizzazione, attraverso la fondazione di colonie (quali Narbona) e altre forme di insediamenti, per esempio quelli militari. Identico processo ebbe in seguito luogo nelle province di Aquitania, Gallia Lugdunense e Gallia Belgica, conquistate da Cesare tra il 58 e il 50 a.C.\nL'Impero romano diede un forte impulso al processo di assimilazione culturale nei confronti dei Celti autoctoni; a questo processo contribuirono sia la spontanea adesione allo stile di vita e alla lingua del nuovo ceto dominante, sia la pressione coercitiva esercitata dagli organi detentori del potere. Ne \u00e8 un efficace esempio l'operato dell'imperatore Claudio, che da un lato proib\u00ec la pratica del druidismo, e dall'altro coopt\u00f2 nel Senato romano esponenti delle classi dirigenti galliche. Il processo di fusione dell'elemento celtico con quello latino ebbe luogo gi\u00e0 durante l'epoca imperiale romana, come attesta la rarefazione delle testimonianze in lingua gallica: gi\u00e0 a partire dal I secolo l'uso scritto di tali lingue appare in netto regresso.\nA partire dal III secolo si fece sempre pi\u00f9 decisa la pressione germanica sulla regione, a partire dai suoi confini orientali (Gallia Belgica e fiume Reno), generando processi di fusione analoghi a quelli gi\u00e0 da tempo in atto con i latini. Anche in questo caso, tuttavia, e nonostante la superiore organizzazione sociale e culturale dei Galli, fu il pi\u00f9 numeroso e dinamico elemento germanico a prevalere.\nDopo il ritiro di Roma.\nDagli inizi del V secolo la Gallia fu investita dalle invasioni di numerosi popoli germanici: nel 406 i Burgundi e i Vandali (che includevano numerosi elementi suebi e alani), nel 412 i Visigoti, nel 451 gli Unni (che per\u00f2 erano di lingua mongola). I Franchi erano invece gi\u00e0 da tempo stanziati lungo il basso corso del Reno, e anzi si opposero militarmente alla grande ondata migratoria del 406; in seguito, estesero ampiamente la propria influenza.\nStoria.\nL'apogeo dei Celti (V-III secolo a.C.).\nL'insediamento nelle Gallie.\nI Celti, probabilmente formatosi come popolo indoeuropeo a s\u00e9 stante in un'area dell'Europa centrale compresa tra le attuali Germania meridionale e la Francia orientale, si espansero fino alle coste atlantiche dell'odierna Francia e lungo il corso del Reno tra i secoli VIII e V a.C., nel corso dell'Et\u00e0 del Ferro (culture di Hallstatt e di La T\u00e8ne). Pi\u00f9 tardi, a partire dal 400 a.C. circa, penetrarono nell'odierna Italia settentrionale.\nL'espansione verso sud.\nNei secoli successivi i Celti furono la popolazione dominante di un'ampia area dell'Europa centro-occidentale, incluse le Gallie, che devono il loro nome proprio al termine impiegato dagli autori latini per indicare i Celti: Galli. Essi erano gi\u00e0 noti ai Greci e ai Fenici che, navigando, erano giunti ad avere contatti commerciali con loro (soprattutto lungo le coste del Golfo del Leone). Tra il V e il II secolo a.C. i Galli rimasero frazionati in numerose trib\u00f9, spesso in lotta fra loro; questa endemica conflittualit\u00e0, tuttavia, non pregiudic\u00f2 la loro indipendenza, almeno durante quel primo periodo.\nIl primo evento storico ricordato che ha Galli come protagonisti \u00e8 il sacco di Roma del 390 a.C., quando i Senoni guidati da Brenno attaccarono la citt\u00e0 e la saccheggiarono. La storiografia latina, accanto alla leggenda delle oche capitoline che avrebbero scongiurato l'occupazione del Campidoglio, riporta la cocente umiliazione inferta ai Romani quando Brenno chiese oro in cambio della sua ritirata da Roma; i Romani non avrebbero mai pi\u00f9 dimenticato questa lezione e fino all'arrivo di Alarico, Roma non sarebbe pi\u00f9 stata saccheggiata.\nGallia romana.\nSchematicamente, la conquista romana della Gallia si svolse in tre fasi:\nLa Cisalpina, integrata in Italia sotto la Repubblica, divenne un'estensione di Roma, mentre la Narbonense costituiva una \"provincia\" romana situata fuori dall'Italia (il termine latino provincia, letteralmente \"precedentemente sconfitto\", ha dato il nome Proven\u00e7a in occitano, \"Provence\" in francese).\nI nomi \"Gallia\" e \"Gallie\u201d rimasero in uso per designare le province romane che si estendono sul resto di questi territori (Francia, Belgio e l'attuale altopiano svizzero) e i loro abitanti romanizzati (nell'archeologia e nella storiografia ci si riferisce con il neologismo gallo-romani).\nNel 12 a.C., Augusto stabil\u00ec la prima \"istituzione\" sovraprovinciale dell'Impero con il \"concilio delle tre Gallie\" (concilium trium Galliarum) che riuniva ogni anno a Lugdunum i rappresentanti delle citt\u00e0 di Lione, della Gallia Aquitania e della Gallia belgica per celebrare il culto imperiale. Questo gesto non fa che confermare i legami di lunga data che esistevano tra gli abitanti di questi territori. Sono questi legami, intrecciati tra varie persone, che possono in definitiva spiegare il carattere unitario che la descrizione della Gallia di Cesare quasi mezzo secolo prima rivelava, al di l\u00e0 delle disparit\u00e0. \nGallia cisalpina e Narbonense.\nAlla fine del III secolo a.C. i Galli aiutarono l'esercito di Annibale proveniente dalla Spagna ad attraversare le Alpi e in seguito a combattere nella Pianura Padana contro le truppe inviate contro di lui da Roma. La sconfitta di Annibale e la progressiva espansione della repubblica port\u00f2 prima all'occupazione della Gallia cisalpina (eretta a provincia romana in data imprecisata, ma intorno al 95 a.C.), e poi al consolidamento di una testa di ponte oltralpe: la provincia Gallia narbonense, corrispondente grossomodo alle odierne regioni della Francia di Linguadoca, Provenza e parte del Midi-Pirenei e comprendente la zona di Tolosa, tutta la fascia costiera mediterranea fino alle Alpi Marittime e all'alta valle del Rodano Quest'ultima provincia, istituita attorno al 121 a.C., avrebbe rappresentato il punto di partenza per le conquiste di Giulio Cesare ed era unita alla capitale mediante la via Aurelia. Nel 118, inoltre, fu fondata la sua capitale, Narbona, e, l'anno successivo (117), ultimata la via Domizia, che collegava l'Italia con la Spagna, passando per la Gallia meridionale.\nConquista della Gallia Comata.\nFattosi nominare proconsole e governatore della Gallia narbonense, nel 58 a.C. Cesare part\u00ec alla conquista del territorio ancora non occupato spingendosi fin sulla Manica ed in Belgio. Narr\u00f2 le proprie imprese nel \"De bello Gallico\", cronaca in cui sono riportati anche i costumi e le usanze delle molteplici trib\u00f9 galliche che via via incontr\u00f2 e sconfisse.\nL'ultimo sussulto della resistenza gallica all'occupazione avvenne nel 52 a.C. quando i Galli si coalizzarono sotto la guida del carismatico capo Vercingetorige, che venne per\u00f2 sconfitto nell'assedio di Alesia, catturato e portato a Roma in catene per sfilare dietro al carro del vincitore ed essere giustiziato.\nGallia Comata, provincia romana.\nA partire dal 50 a.C. i destini della Gallia e quelli dell'Impero romano furono comuni, di pari passo con la romanizzazione dei Galli e la costruzione di cittadine, strade e acquedotti. Ancora oggi si possono ammirare le opere romane ad Aix-en-Provence, Arles e N\u00eemes. Inoltre citt\u00e0 come Lione e Parigi furono fondate su siti di preesistenti villaggi gallici. Il confine sul Reno fu il punto massimo di espansione romana stabile e duratura verso la Germania.\nI cambiamenti apportati dal conquistatore hanno a lungo messo in ombra qualsiasi idea di sopravvivenza della precedente cultura celtica: in primo luogo, il sincretismo religioso romano e la proibizione del druidismo portanorino certamente alla scomparsa di una religione celtica di cui si possono carpire solo pochi tratti, grazie all'archeologia, da un lato, e al confronto con alcuni resti romani, dall'altro e soprattutto al confronto con le fonti letterarie isolane (vedi ad esempio la mitologia celtica irlandese e la letteratura celtica gallese).\nAnche i quadri di potere - l'amministrazione romana -, l'economia, l'arte, soprattutto l'arte monumentale, e la cultura letteraria latina, si impongono, forse tanto pi\u00f9 facilmente perch\u00e9 nulla di preesistente pu\u00f2 competere con loro.\nDopo la conquista romana della Gallia, completata nel 51 a.C., la romanizzazione fu rapida tra le \u00e9lite. Tuttavia, non si sa quale sia la sua esatta progressione e profondit\u00e0 nei confronti della gente comune. In ogni caso, in molti settori della vita quotidiana deve rimanere disomogeneo o addirittura limitato, come dimostrano diversi esempi.\nIl riutilizzo del sito del santuario celtico di Gournay-sur-Aronde, in Gallia, in Belgio, o l'ex-voto delle fonti della Senna, dimostrano, come molti altri luoghi sacri per i Galli durante il periodo dell'indipendenza, che i luoghi di culto romani hanno esteso le antiche usanze.\nL'abbandono degli oppida \u00e8 un fatto provato a partire dalla seconda met\u00e0 del I secolo a.C. Da quel momento in poi,sorgono le citt\u00e0 romane, sia nel luogo dell'oppidum precedente gallico, sia in un'area pi\u00f9 ampia adattata ad un periodo di pace.\nQuando nel III secolo si verific\u00f2 una certa \"barbarie\" dell'Impero, si introdussero a loro volta nella cultura imperiale caratteristiche di civilt\u00e0 rimaste in vigore fin dal periodo dell'indipendenza: il mantello gallico che diede il suo soprannome all'imperatore Caracalla non poteva essere sostituito dallo stile di vita del conquistatore romano. In molti campi relativi all'artigianato, dove i Galli eccellevano, le loro invenzioni sono essenziali: \u00e8 il caso, in particolare, della botte di legno che si distingue dalle pi\u00f9 fragili e piccole anfore. La lorica gallica fu adottata dai Romani nei primi secoli della Repubblica, considerata pi\u00f9 pratica delle armature elleniche, mentre l'elmo gallico imperiale fu adottato dai legionari nel I secolo a.C., cos\u00ec come i cervelli o cervelli corti per i soldati d'Occidente.\nAmministrativamente, la Gallia fu inizialmente ripartita in quattro province: alla gi\u00e0 esistente Gallia narbonense si aggiunsero l'Aquitania, la Gallia lugdunense e la Gallia belgica. Tra il 27 e il 15 a.C. Augusto potrebbe aver diviso la provincia imperiale della Gallia Comata in tre province (forse governate ciascuna da un \"praefectus Augusti\" o da un \"legatus Augusti\"), sottoposte ad un unico governatore centrale (il \"legatus Augusti pro praetore\" delle \"tres Galliae\" o \"Gallia Comata\") con sede a \"Lugdunum\". Pi\u00f9 tardi, forse subito dopo l'abbandono dei progetti espansionistici di occupazione della \"Germania Magna\" (attorno al 17 d.C.), Tiberio potrebbe aver istituito due distretti militari lungo il corso del Reno, le future province di Germania superiore e Germania inferiore.\nNegli anni di Tiberio e Nerone, ci furono focolai di rivolta contro il dominio romano, tutti sedati con una certa rapidit\u00e0. Per tutto il II secolo, fino alla dinastia dei Severi, la Gallia fu caratterizzata da un notevole sviluppo economico e sociale.\nNel corso del III secolo i movimenti migratori delle popolazioni germaniche verso sud-ovest, fino a quel momento contenute, provocarono invasioni e devastazioni nel territorio gallico. Dalla met\u00e0 del secolo, centro di rilievo del mondo gallico divenne Treviri, nella Gallia Belgica, che per circa un quindicennio fu anche capitale di un autonomo \"Impero delle Gallie\", che comprendeva le regioni pi\u00f9 occidentali dell'impero, dalla Britannia alla Penisola Iberica.\nGallia nella tarda antichit\u00e0.\nAlcune delle caratteristiche dell'antica Gallia continuarono anche dopo la caduta dell'Impero Romano.\nQuando l'amministrazione imperiale romana croll\u00f2, la Gallia si \"germanizz\u00f2\" lentamente e parzialmente. La presenza di toponimi germanici \u00e8 attestata inizialmente ai suoi margini, a causa del ripopolamento, spesso a scopo difensivo e organizzato da Roma, di regioni colpite da crisi ed epidemie. Questi insediamenti duraturi di coloni \"barbarici\" hanno avuto luogo nell'Impero Romano durante il IV e V secolo. Furono cos\u00ec costituiti contingenti franchi in Belgio, alemanni in Alsazia e Svizzera, burgundi in Savoia.\nAnche la data convenzionale del crollo dell'Impero Romano d'Occidente nel 476 e il battesimo del re dei Franchi Clodoveo, intorno al 496, non segnano una rottura in questo senso: questi eventi si svolgono in un'epoca in cui franchi, burgundi e visigoti detenevano gi\u00e0 da tempo il monopolio sulle questioni militari.\nInoltre, le famiglie della nobilt\u00e0 gallo-romana continuarono a lungo a concentrare la maggior parte del vero potere politico nelle citt\u00e0 episcopali: i \"patrizi \" o i vescovi, sono i veri rappresentanti della popolazione. Cos\u00ec, la nuova cultura sviluppatesi in Gallia dopo il periodo imperiale \u00e8 soprattutto cristiana, e per molti aspetti agostiniana.\nLa diffusione del cristianesimo in Gallia, si diffuse attraverso i mercanti e gli artigiani provenienti dall\u2019Oriente e grazie agli eserciti, prima nelle citt\u00e0 lungo le vie di comunicazione principali (Loira, Reno e valli della Senna) e poi, dall'editto di Milano del 313, ai villaggi il cui emblematico evangelizzatore fu San Martino di Tours.\nDopo le prime rivolte dei Bagaudi, a partire dall'Armorica (odierna zona compresa tra Normandia e Bretagna) inizi\u00f2 a manifestarsi un certo malessere che colp\u00ec i contadini, durato fino al V secolo. La riorganizzazione amministrativa di Diocleziano (fine III-inizi IV secolo) interess\u00f2 anche la Gallia. Nel IV secolo, le quattro province che erano state create da Augusto divennero quattordici, e pi\u00f9 tardi persino diciassette, raccolte poi in due diocesi: Gallie e Viennese, dipendenti dal prefetto del pretorio preposto alle Gallia, Britannia e Spagna. Nel corso di questo secolo, nonostante la pressione germanica, la situazione gallica rimase abbastanza stabile e la regione conobbe un periodo di sostanziale benessere.\nNel III secolo l'impero romano entr\u00f2 in un periodo di profonda crisi, che nelle province galliche si tradusse in una debolezza militare tale da consentire l'attacco di nuove trib\u00f9 di stirpe germanica, che attraversano sempre pi\u00f9 spesso il confine. Queste trib\u00f9 si stanziano nei territori che precedentemente appartenevano ai Galli; tra queste spicc\u00f2 presto quella dei Franchi, stanziati inizialmente lungo il basso corso del Reno.\nNel 406, probabilmente grazie a un inverno eccezionalmente rigido che consent\u00ec ai nomadi germani di attraversare a piedi il Reno ghiacciato, numerose nuove popolazioni irruppero in Gallia. Un ruolo di rilievo ebbero Visigoti e Burgundi, che nei decenni seguenti diedero vista a regni romano-barbarici in ampie aree della Gallia.\nNel 451 la Gallia sub\u00ec l'incursione degli Unni di Attila, sconfitto tuttavia dal generale Ezio. Con il V secolo, comunque, il dominio romano sulla Gallia fu di fatto cessato. Al suo interno si formarono diversi regni romano-barbarici; tra i principali e pi\u00f9 duraturi, quello dei Franchi a nord, quello dei Visigoti a sud-ovest e quello dei Burgundi a est. Nei secoli successivi sarebbero prevalsi i Franchi, tanto che da loro la Gallia avrebbe preso il nuovo nome di \"Francia\"; da questo momento in poi finisce la storia della Gallia e inizia quella della Francia.\nEconomia.\nAgricoltura e alimentazione.\nIl territorio Gallico, contrariamente all'idea comune che fosse ricoperto in gran parte da foreste, in cui i Galli cacciavano principalmente, \u00e8 invece in gran parte disboscata per erigere terreni agricoli, con molte aziende agricole. Nel I secolo a.C. lo sfruttamento delle terre fu attivamente promosso. Analisi palinologiche della copertura vegetale della pianura del Vaise, nei pressi di Lugdunum, rivelano terreni coperti da campi coltivati e prati erbacei per il bestiame, i boschi rappresentano meno del 5% del paesaggio, risultati che possono essere estrapolati nella maggior parte delle regioni33. Durante le sue campagne, Cesare trov\u00f2 sempre il grano necessario per nutrire le sue truppe, e il soldato romano era un grande consumatore di grano. I porti fluviali situati nei pressi delle regioni produttrici fungevano da magazzini in cui si concentrano le riserve di grano. Questo \u00e8 il caso di Orl\u00e9ans, sulla Loira, dove si pu\u00f2 supporre che Beauce avesse, da quel momento, importanti aree di terra. \u00c8 il caso anche di Chalon-sur-Sa\u00f4ne e M\u00e2con, sulla Saona, e anche di Amiens, che veniva utilizzato come emporio nel nord della Gallia. Quasi tutte le citt\u00e0 avevano campi di grano propri e potevano essere autosufficienti: fino alle vicinanze dei Pirenei si raccoglieva il grano, anche i terreni poco fertili delle Fiandre, allora coperti di paludi, producevano grano. Il caso di Angi\u00f2, dove Cesare menziona espressamente il difetto del grano, \u00e8 isolato. Forse questa assenza \u00e8 stata temporanea o accidentale. Tra le famose terre di grano dell'epoca, dobbiamo menzionare la regione di Tolosa, i Vosgi, i Cavares e la bassa valle del Rodano, la Borgogna (soprattutto), cos\u00ec come la terra dei Biturigi e dei Carnuti. A nord e nord-est, anche Soissons e lo Champagne erano abbastanza ricchi. Una produzione agricola abbondante e di alta qualit\u00e0 era garantita dall'ingrasso del terreno con letame, dall'aratura efficiente con aratri metallici e potenti accoppiatori.\nStudi archeobotanici (in particolare carpologia o palinologia) dimostrano che i Galli mangiavano principalmente cereali (amido, farro e frumento, avena, miglio comune e miglio uccelli; ortaggi (rape, cavoli), in proporzione variabile a seconda della regione, in quantit\u00e0 minori di legumi (lenticchie, fagioli, piselli), piante selvatiche (alghe, malva, uva spina) o semi oleosi (papavero, lino, camelina). I cereali, a basso contenuto di glutine venivano consumati sotto forma di grani schiacciati, semole, zuppe a base di farina arrostita o torte di pasta non fermentata. Il pane di grano bianco faceva la gioia dei nobili gallici e la bramosia degli altri popoli. Il grano era il cibo principale del popolo. L'uso di condimenti (pepe d'acqua, ravanello, senape nera) \u00e8 raro ad eccezione del sale, quello di piante aromatiche orientali e mediterranee (finocchio, origano, santoreggia) compare a partire dal I secolo. Il consumo di frutta comprende le specie selvatiche (ciliegie, lamponi, fragole, nocciole, uva, ghiande, sambuco), gallica (prugna) o specie coltivate in epoca romana (olivo, pera, fico, vite).\nL'archeozoologia mostra che la carne proveniva dal bestiame e raramente dalla caccia (conigli, cervi, caprioli o cinghiali serviti al tavolo dei nobili), uno sport nobile, era un\u2019attivit\u00e0 marginale (dall'1,3% nel IV secolo a.C. a meno dell'1% nei secoli successivi). Si trattava principalmente di maiali, ma anche di carne bovina nella Gallia centrale, capre e pecore nel sud e cavalli nel nord, pi\u00f9 episodicamente cani, cavalli o pollame. Lo stufato di cane veniva consumato occasionalmente. I salumi e gli insaccati gallici erano famosi a Roma. Il pollame, anche se sfruttato, era scarsamente consumato.\nIl filosofo greco stoico Posidonio, nella sue opere, descrive le bevande galliche. La gente beveva idromele e soprattutto la cerevisia, una birra a base di orzo, mentre l'\u00e9lite consuma vino puro, a differenza dei greci e dei romani che lo bevevano aromatizzato. La coltivazione della vite, al momento della conquista, non era molto diffusa in Gallia e non andava oltre la zona di Marsiglia. Il vino, una bevanda rara, veniva quindi importato da Roma ed era considerato un lusso: uno schiavo veniva scambiato con un'anfora di vino, ad esempio. Con l'intensificarsi degli scambi commerciali con Roma (l'archeologia subacquea lo stima a un milione di anfore all'anno), il vino \u00e8 diventato gradualmente pi\u00f9 accessibile a tutti. In totale, pi\u00f9 di dieci milioni di ettolitri sono stati importati dalla Repubblica Romana e dalla Provincia tra il 150 e il 50 a.C.\nAllevamento equino.\nIl cavallo ha sempre avuto un ruolo importante nella vita dei Galli, fino al punto di apparire sulle loro monete. Si dice che la cavalleria fosse un elemento essenziale della loro potenza militare. Durante la conquista della Gallia, il numero di cavalieri coinvolti fu enorme, il che significava che l'allevamento di cavalli era molto attivo. L'allevamento del cavallo ha contribuito notevolmente alla reputazione del contadino e non dimentichiamo che Epona, l'unica dea gallica integrata nel pantheon romano, era rappresentata in compagnia di un cavallo. I nobili gallici (gli equites) servivano a cavallo e l'uso permanente dei carri richiedeva un gran numero di cavalli da tiro. Tuttavia, gi\u00e0 nel IV secolo a.C. i Galli che combatterono all'estero come mercenari, scoprirono i grandi cavalli mediterranei, diversi dai cavalli autoctoni che corrispondevano ai nostri attuali pony, e li si affezionarono. Tuttavia, sembra che l'allevamento si sia sviluppato ulteriormente sotto il dominio romano.\nIl commercio.\nL'abbondanza di risorse ci fa intuire l'importanza della rete stradale e del commercio. Anche in questo settore i Galli hanno beneficiato dello sforzo sostenuto dalle popolazioni precedenti. La diffusione dei materiali pi\u00f9 ricercati dai loro centri di produzione ha portato alla ricerca dei percorsi pi\u00f9 semplici. Il commercio di stagno, che continu\u00f2 fino all'et\u00e0 del ferro, ebbe il maggiore impatto sullo sviluppo delle strade. La posizione e la rarit\u00e0 dei depositi di questo metallo ha determinato le direzioni del traffico. Il minerale importato proveniva principalmente dal Guadalquivir (civilt\u00e0 tartessica) e dalla Cornovaglia, da l\u00ec il metallo veniva portato sulla costa della Manica e da l\u00ec alla foce della Loira, percorrendo le valli per entrare nell'interno del paese. Oltre allo stagno, Roma importava principalmente sale, grano, ferro e molti schiavi (prigionieri dei popoli vicini) dalla Gallia.\nAll'inizio dell'et\u00e0 del ferro, il commercio non era pi\u00f9 limitato alle materie prime. Dall'Europa centrale, attraverso il Danubio, arrivarono i modelli delle spade di ferro che entrarono in Gallia attraverso il divario tra i Vosgi e il Giura e la valle del Doubs. Ci sono anche oggetti importati dall'Italia: secchi cilindrici detti cisti, o coni tronco-conici detti situle, entrambi realizzati in bronzo fuso. A volte vasi etruschi e greci li accompagnano nei pi\u00f9 recenti tumuli della Gallia Orientale. Questo traffico avviene per la stessa via sul Danubio. Dalla scoperta del cratere di Vix, si \u00e8 discusso a lungo su dove poteva essere trasportato questo enorme vaso. Oltre alle rotte classiche, abbiamo considerato il Grand San Bernardo e soprattutto la Valle del Rodano, ma niente di decisivo. Se il corridoio del Rodano rimane al di fuori del grande movimento commerciale, \u00e8 perch\u00e9 la costa, tranne Marsiglia, e la bassa valle del Rodano sono ancora nelle mani delle trib\u00f9 Liguri, non molto aperte al commercio. Queste trib\u00f9 arretrate costituivano una zona di transizione tra la civilt\u00e0 mediterranea e quella celtica, i cui limiti meridionali non superano quasi mai la zona di Lione. Inoltre, Vix si trova mirabilmente nel punto in cui l'itinerario protostorico della bassa e media Valle della Loira, presso lo spartiacque di Belfort, ha intersecato il percorso segnato dalla Valle della Senna.\nSolo dopo la discesa dei Galli sulla costa provenzale si possono finalmente stabilire relazioni dirette tra Marsiglia e il mondo celtico. Da quel momento in poi, un brillante futuro si \u00e8 aperto al sentiero pi\u00f9 espressivo che la natura aveva tracciato sul suolo della Gallia. Questo itinerario segue il corridoio del Rodano fino alla curva della Saona a Ch\u00e2lon, attraverso i passaggi della Borgogna, raggiungendo il bacino della Senna e la zona di Parigi. Da l\u00ec si pu\u00f2 seguire il fiume fino alla foce o raggiungere il Passo di Calais. L'ascesa del porto fluviale di Chalon-sur-Sa\u00f4ne nel III secolo a.C. ha fissato la data a partire dalla quale questo percorso \u00e8 stato seguito regolarmente. Veniva utilizzato per il traffico di latta, ci ha trasmesso Diodoro, secondo la relazione di un autore pi\u00f9 anziano, dettagli precisi sul suo utilizzo: i mercanti acquistavano il metallo dagli abitanti dell'isola di Bretagna (l'attuale Gran Bretagna), lo trasportavano sul continente, poi attraversando la Gallia per circa trenta giorni, conducevano il loro carico fino alla foce del Rodano. Un altro geografo greco, Strabone, si riferisce a una comunicazione essenzialmente fluviale utilizzata per il trasporto di tutte le merci. Risalire i fiumi Rodano e Saona e dopo aver lasciato questo fiume, cosa possibile solo a Chalon, si doveva raggiungere la Senna via terra e, da l\u00ec, raggiungere l'oceano.\nLe valute.\nOgni popolo gallico era indipendente in termini di conio, alcuni erano pi\u00f9 produttivi di altri, ma vi sono tutte le ragioni per supporre che le monete fatte con metalli preziosi circolassero tra i popoli vicini.\nNel VI secolo a.C., la colonia greca stabilitasi a Marsiglia batt\u00e9 moneta. Gradualmente, si diffuse tra i popoli vicini. Nel II secolo a.C. nella media valle del Rodano si svilupp\u00f2 la coniatura dell'argento. Nel I secolo a.C. i Parisii realizzarono a cavallo la loro famosa e magnifica statua d'oro.\nOrganizzazione politica e sociale.\nSecondo lo schema dell'ideologia tripartita della societ\u00e0 indoeuropea, sviluppato da Georges Dum\u00e9zil, sia i Galli che i Celti erano organizzati in tre classi: la classe sacerdotale (sacerdoti, bardi e druidi), la classe guerriera (cavalieri della nobilt\u00e0; la fanteria, il popolo e i vassalli dei cavalieri) e la classe produttiva (la plebe: commercianti, artigiani, agricoltori e allevatori).\nI popoli della Gallia erano in precedenza governati da una nobilt\u00e0 di tipo arcaico con i diversi strati della sua gerarchia. Cesare ci informa nei suoi Commenti sulla guerra gallica su diversi tipi di magistrati politici e religiosi: principeps (principe), vergobret (magistrato supremo), arcantodan (magistrato monetario), ecc.\nLa nobilt\u00e0 si era formata durante i tempi \"eroici\" durante varie guerre o spedizioni lontane. I signori gallici (re, principi guerrieri, capi trib\u00f9 e ricchi proprietari), di tipo feudale, riuniti in senato, avevano agli ordini un'enormit\u00e0 di vassalli e clienti la cui fedelt\u00e0 era assoluta. In fondo alla piramide sociale c\u2019erano probabilmente gli schiavi, come suggerito dai ritrovamenti archeologici delle catene di ferro nelle tombe. Sono le nuove borghesie galliche (mercanti e artigiani) che, in diverse parti della Gallia, scelgono di collaborare con il conquistatore romano per preservare i loro affari e il loro status sociale. Questi tentativi di tradimento e di \"collaborazione\" con l'occupante romano non sempre andarono molto bene per i nuovi oligarchi celtici, poich\u00e9 tutti i membri del senati degli Aulerci, Lemovici ed Eburoni furono massacrati fino all'ultimo dai principi e dai nobili dei loro popoli. Sembra che la borghesia non abbia seguito lo stesso approccio perch\u00e9 cap\u00ec che i Romani volevano impadronirsi dei suoi mercati e che avrebbero tutto con la conquista romana.\nOrganizzazione militare.\nPeriodo Hallstattiano.\nIl periodo di Hallstatt prende il nome dal villaggio austriaco dove sono state scoperte le tracce pi\u00f9 antiche della civilt\u00e0 celtica48. Conosciuta anche come civilt\u00e0 Hallstattiana, il suo periodo cronologico va dal 1100 fino al 400 a.C. diviso in due periodi principali:\nDurante questo periodo, i movimenti di truppe erano significativi e la reputazione dei guerrieri gallici (o celti in generale) si diffuse in tutta Europa.\nL'armamento.\nL'arma principale era la lancia. La ragione \u00e8 semplice. Economica da produrre perch\u00e9 richiedeva poco materiale nobile come il ferro, molto facile da maneggiare e causa molti danni all'avversario. Pu\u00f2 essere maneggiata con una o due mani, la sua lunghezza varia da 180 a 250\u00a0cm. Il ferro pu\u00f2 avere una grande variet\u00e0 di forme, ma la forma principale \u00e8 a foglia di salice.\nLa spada \u00e8 relativamente corta (tra i 65 e i 70\u00a0cm di lama) ed \u00e8 particolarmente affilata e appuntita, permettendo cos\u00ec un combattimento ravvicinato o un combattimento di movimento sui carri. Realizzato in ferro, il manico \u00e8 in legno. Il profilo della lama pu\u00f2 essere lenticolare o avere un cuore a forma di diamante con i bordi esterni tesi a formare la lama.\nIl pugnale \u00e8 usato come strumento di lavoro principalmente.\nL'elmo celtico non \u00e8 pi\u00f9 in bronzo, ma in ferro, pi\u00f9 leggero, oblungo, spesso rifinito con uno stemma. Il viso \u00e8 protetto da paragnatidi di ferro che coprono le guance. Pu\u00f2 essere presente una protezione per il collo.\nIl resto del corpo \u00e8 protetto da una linotorax. Questa protezione \u00e8 composta da pi\u00f9 strati di lino incollato. Anche se pesante e rigida, questa protezione relativamente semplice da realizzare \u00e8 efficace sia contro i fendenti sia contro l'affondo. Anche se pesante, ha il vantaggio di essere estremamente flessibile e di formare una seconda pelle che protegge il combattente dai colpi di taglio. Ma \u00e8 inutile contro i colpi di punta. Si presume inoltre che i combattenti indossassero sotto l\u2019armatura, una protezione aggiuntiva chiamata subermalis per assorbire gli urti.\nLo scudo, di forma ovale per una dimensione di circa 150\u2013160\u00a0cm di altezza e 50 \u2013 60\u00a0cm di larghezza, \u00e8 realizzato in legno. Forato al centro per posizionare la mano, una maniglia orizzontale posta sul baricentro permette una facile maneggevolezza usata per scopo difensivo o offensivo. Il piano \u00e8 rinforzato con una spina di legno che protegge anche la mano. Il tutto \u00e8 fissato e schermato dall'umbone di ferro e dai rivetti.\nTesti antichi riportano alcuni casi di combattimenti con guerrieri gallici nudi o con un semplice gonnellino di pelle che protegge il basso addome. Questa scelta si spiega per impressionare l'avversario o per motivi religiosi (per loro, la morte in combattimento dava accesso diretto al paradiso), pi\u00f9 che per ragioni di conforto (maggiore libert\u00e0 di movimento).\nLa struttura dell'esercito gallico.\nContrariamente a quanto si crede, l'esercito gallico \u00e8 particolarmente ben strutturato. Anche se la guerra \u00e8 concepita come duello o scontro individuale, \u00e8 possibile sviluppare strategie elaborate e complesse.\nCi sono tre tipologie di fanti:\nComposto principalmente da combattenti occasionali e principianti, rappresenta circa l'80% della forza armata. Il loro ruolo \u00e8 principalmente quello di \"fare rumore\". Posto sul retro, il loro intervento \u00e8 l'ultima risorsa. Questi uomini armati principalmente di lance, giavellotti o fionde sono principalmente contadini. La loro mobilitazione \u00e8 quindi eccezionale ma essenziale.\nSono combattenti professionisti, che sanno solo combattere guerre. Molto spesso al servizio degli aristocratici, sono ambacti, mercenari o giovani aristocratici che costruiscono le loro armi. Abili nell\u2019usare la lancia, la spada e lo scudo. Gli Ambacti sono equipaggiati dal loro padrone. Questi uomini, a seconda della fortuna del loro padrone o della propria, possono indossare la lorica hamata, un elmo e maneggiare la spada. I pi\u00f9 ricchi, fanno parte della cavalleria. Negli scontri vittoriosi, il soldato prende la testa del nemico come trofeo e la mette sulla porta della sua casa, nel portico di un santuario o in una cassa di cedro.\n\u00c8 la classe aristocratica dominante. Sanno come gestire perfettamente tutte le armi, dai giavellotti alle spade, scudi e pugnali. Generalmente i cavalieri, specialmente durante la guerra Galliche erano in prima linea. Comandano gli uomini durante il \u201cfuror gallicus\u201d e sono considerati dagli uomini dei semidei. Hanno l'equipaggiamento completo: elmo, armatura, spada, scudo, pugnale e lancia. Sono riconoscibili per il loro abbigliamento colorato.\nUn particolare strumento musicale interviene sul campo di battaglia: il carnyx. Non sappiamo esattamente quale sia il suo ruolo, ma l'ipotesi attuale \u00e8 che permetta di trasmettere gli ordini tramite melodie, di dare indicazioni in base al suo orientamento e di amplificare il furor gallicus. Il carnyx \u00e8 uno strumento in lega di rame alto circa 1 m, spesso con la testa di cinghiale alla sua sommit\u00e0. A Tintignac, lo scavo di un sito votivo ha portato alla luce una quantit\u00e0 impressionante di questi strumenti ed \u00e8 a oggi il sito pi\u00f9 informativo. Due di questi carnyx sono quasi completi, uno rappresenta una testa di cinghiale e l'altro un serpente.\nTeste come trofeo.\nAutori greci come Posidonio, Diodoro Siculo e Strabone riportano una particolare usanza celtica: quando i guerrieri uccidono i loro nemici, gli tagliano la testa, la legano al collo dei loro cavalli e consegnano il resto del corpo ai propri sottoposti. Una volta tornati a casa, inchiodano queste teste all'architrave della porta di casa loro o le espongono in un edificio pubblico (celle in architrave, pilastri di portici), suggerendo in quest'ultimo caso una funzione religiosa ma anche civile e politica. Le teste possono essere dipinte e le celle possono ospitare teste modellate in argilla o sovramodellate sui crani veri e propri. Profumano le teste dei loro pi\u00f9 grandi nemici con olio di cedro e le conservano con cura in una cassa tramandata di generazione in generazione. Questo prezioso trofeo, che \u00e8 una forma di omaggio ai vinti, testimonia anche il valore del guerriero che non esita a mostrarlo regolarmente agli stranieri. Posidonio paragona questo rito, a quello dei cacciatori quando devono conservare ed esporre i crani delle bestie pi\u00f9 feroci o splendide che hanno ucciso. Il cranio umano appare quindi soprattutto come un trofeo.\nQuesto rituale di decapitazione \u00e8 confermato da numerose rappresentazioni incise o scolpite (Entremont, Aulnat), pilastri o architravi trafitti da cellule cefaloidi per esporre teste mummificate o crani (Glanum, Roquepertuse), e da scoperte archeologiche che non consentono di capire il metodo di rimozione della testa (decapitazione, modalit\u00e0 di esecuzione sui vivi, o deflazione eseguita sui corpi).\nArte e tecnica gallica.\nArchitettura.\nL'arte architettonica \u00e8 purtroppo di difficile comprensione perch\u00e9 non \u00e8 sopravvissuta agli anni, i Galli costruivano principalmente in legno. \nI Galli conducono un'esistenza confortevole rivolta essenzialmente all'allevamento e all'agricoltura. Vivono principalmente in fattorie, grandi case (con una superficie media compresa tra i venti e i sessanta metri quadrati), quadrate o rettangolari, sostenute da pali di legno, con pareti in argilla (come rami di nocciola intrecciati collegati ai pali), carpenteria (assi di legno assemblate con chiodi di ferro) e ricoperte da un tetto di paglia o da canneti in forte pendenza. Le finestre sono rare e strette per mantenere il calore in inverno e fresco in estate. A volte, le pareti sono coperte da uno strato di intonaco a base di calce. Le propriet\u00e0 idrorepellenti del calcare offrono protezione contro la pioggia e una durata di vita pi\u00f9 lunga per la copertura (dai trent'anni ad un secolo). Alcune abitazioni possono essere alte da tre a quattro piani con pavimenti su ogni livello che supportano tavole unite o unite tra loro da scanalature e linguette (un pavimento trattato con olio di lino). Un camino centrale \u00e8 dotato di calderone sospeso utilizzato per l'illuminazione (le case non hanno finestre), il riscaldamento e la cottura, che fa s\u00ec che il fumo si depositi (fumo nero, catrame) e agisce come insetticida. A volte queste case sono precedute da un recinto palustre (semplice recinto pastorale o sistema di recinti nidificati, costituito da un piano terra con una siepe di alberi raddoppiata da un fossato), hanno un pavimento con un pavimento e che funge da sottotetto per dormire. Queste fattorie, isolate in aedificium o raggruppate in un vicus62 fortificato o non fortificato o addirittura in una citt\u00e0 (questi agglomerati con distretti specializzati 9 e 10 note gerarchiche si sviluppano alla fine del II secolo a.C), testimoniano l'intensa attivit\u00e0 agricola: circondati da campi quadrangolari detti \"celtici\", comprendono diversi edifici indipendenti (stalle, stalle, granai su pali per proteggere i cereali immagazzinati dall'umidit\u00e0 del suolo e roditori o silos sotterranei) all'interno di un cortile. Gli allevamenti misti (principalmente per la carne, il latte e la lana, ma anche utilizzati per gli animali da tiro) nei pressi di questi allevamenti sono costituiti principalmente da bovini (buoi) e suidi.\nIn caso di attacco, gli abitanti dei villaggi gallici si riuniscono in un rifugio pubblico fortificato, l'oppidum o una piccola postazione militare, il dun.\nAbbigliamento.\nIl vestiario gallico \u00e8 costituito principalmente da una tunica con motivi in piccole tessere strettamente squadrate e tinte (tinture vegetali che, grazie alla noce gallica, danno principalmente giallo, verde, rosso robbia o addirittura marrone o nero). Questa tunica (generalmente breve per gli uomini e un abito fino alle caviglie per le donne) \u00e8 stretta in vita da una cintura in tessuto. Le scarpe sono bretelle o calze di lana o tessuto di lino. In inverno, indossa lo skit, una sorta di abito decorato, a volte multicolore, pinzato con una fibula. Le scarpe o gli stivali sono in pelle.\nArte decorativa.\nI Galli non hanno cercato di rappresentare la realt\u00e0. Questo si riflette nelle facce succinte e nella mancanza di dettagli.\nI Galli ricchi indossavano gioielli (bracciali, collane, anelli, torque, fibule, spilloni, tiara, fibbie da cintura con vari motivi) in oro, le classi inferiori in bronzo che imita l'oro o ornamenti in vetro colorato, rame o ferro.\nScoperte archeologiche di rasoi, specchi, pettini per capelli e barba, pulitori auricolari, pinzette, evidenziano attenzione all'igiene.\nMateriali.\nL'arte dei Galli \u00e8 molto diversa dai criteri estetici della cultura romana.\nL'arte gallica si esprime principalmente attraverso la lavorazione dei metalli (bronzo, ferro e oro). I Galli sapevano maneggiare questi metalli con precisione ed erano eccellenti orafi. Alcune creazioni potrebbero essere state realizzate anche su ceramica."}
{"id": "41710", "revid": "768068", "url": "https://it.wikipedia.org/wiki?curid=41710", "title": "Tromba", "text": "La tromba \u00e8 uno strumento musicale appartenente alla famiglia degli ottoni. Tra gli ottoni \u00e8 quello che suona nella parte pi\u00f9 acuta del registro, dopo il trombino. Il musicista che suona la tromba \u00e8 chiamato trombettista.\nStoria della tromba.\nUno strumento dell'antichit\u00e0, che presenta notevoli somiglianze con la tromba, fu rinvenuto in Egitto; si tratta delle Trombe di Tutankhamon, rinvenute nella sua tomba; erano impiegate prevalentemente per scopi militari. Un'antenata della tromba \u00e8 la tuba, strumento a fiato usata dai Romani per impartire ordini alle milizie. Realizzata in bronzo e senza pistoni, nelle forme primitive era costituita da un tubo dritto, poco agevole durante il trasporto e l'esecuzione.\nL'estensione dello strumento era limitata agli armonici della nota fondamentale prodotta, e le diverse note suonate potevano indicare diversi comandi che le truppe dovevano eseguire. Nelle versioni successive il tubo venne ripiegato su s\u00e9 stesso, ottenendo uno strumento notevolmente meno ingombrante e dunque pi\u00f9 facilmente trasportabile.\nIn epoca medioevale l\u2019uso della tromba era solito negli eserciti, poich\u00e9 era l\u2019impiego con migliori prospettive. Durante le Crociate \u00e8 stata inevitabile l\u2019influenza della cultura musicale araba sull\u2019uso della tromba in Occidente. \nNella tradizione araba erano presenti due tipi di tromba: Al buqat, dalla forma conica, e An nafir, dalla forma pi\u00f9 allungata. Quest\u2019ultima \u00e8 utilizzata tutt\u2019ora in alcune regioni del Nord Africa. \nNegli anni si assistette ad un utilizzo diversificato della tromba, infatti fu il primo strumento ad entrare nelle corti affinch\u00e9 venisse impiegato nelle cerimonie dell'Ordine dei Cavalieri, nei tornei, nei banchetti, nelle incoronazioni, nei matrimoni e battesimi. Tuttavia non cess\u00f2 di essere utilizzata negli eserciti. \nDopo diversi tentativi di estendere la gamma di note emesse, e molti celebri fallimenti, nel 1813 furono applicati i pistoni, che consentirono finalmente di eseguire sullo strumento l'intera scala cromatica, fino al limite fisico di circa tre ottave. La tromba \u00e8 ritenuta uno fra i pi\u00f9 \"difficili\" strumenti da suonare in quanto, molte volte, varie cause (condensa nel canneggio, basse temperature, piccoli spostamenti delle labbra, ecc.) concorrono a far s\u00ec che l'esecutore possa \"scroccare\" (pu\u00f2 succedere in tutti gli ottoni, soprattutto in quelli di tessitura medio-alta) ossia sporcare gli attacchi di certe note, specialmente quelle acute.\nFabbricazione.\nLa tromba \u00e8 costruita partendo da una spirale grezza in ottone. Sebbene la sezione dello strumento sia di forma cilindrica, essa \u00e8 assemblata con una complessa serie di segmenti conici, partendo dalla sezione pi\u00f9 stretta, quella vicina all'imboccatura, e finendo al collo che precede la svasatura della campana. Vengono saldate le sedi dei pistoni e tutti i rinforzi che le conferiscono maggiore rigidit\u00e0.\nLa campana pu\u00f2 essere realizzata in due modi differenti che caratterizzano il livello qualitativo dello strumento. Nei modelli economici, o da \"studio\", essa \u00e8 composta da due pezzi, quindi saldata allo strumento. Questa saldatura \u00e8 facilmente visibile all'interno dello strumento, dove svanisce la conicit\u00e0 della campana. Nei modelli \"professionali\" invece la campana \u00e8 ottenuta da una lamina unica con il corpo. Questo processo pi\u00f9 complesso consente di creare strumenti con maggiore risonanza ed una resa sonora superiore. Al termine delle varie saldature, la tromba viene solitamente laccata o argentata.\nLa pompa d'intonazione \u00e8 la prima parte curva del canneggio della tromba, che conduce l'aria dall'attaccatura del bocchino ai cilindri dei pistoni. Facendo uscire o rientrare una porzione di essa, si modifica la lunghezza della colonna d'aria interna, andando quindi a variare l'intonazione dello strumento. In genere, viene realizzata a forma di \"U\", con le due estremit\u00e0 che si inseriscono nei canneggi del corpo della tromba, ma esiste anche la montatura \"reverse\", con l'estremit\u00e0 superiore che si unisce esternamente al canneggio. Nella pompa d'intonazione \u00e8 presente una valvola, la chiave dell'acqua, che serve a far uscire la condensa accumulata all'interno di essa. Una seconda chiave dell'acqua \u00e8 quasi sempre presente nella pompa del terzo pistone.\nAttualmente esistono tre tipi di tromba: LT (leggere), H (pesanti) e G (di rame).\nLe trombe LT sono generalmente laccate (dorate), hanno un canneggio abbastanza sottile, sono leggere, hanno campana pi\u00f9 stretta alla base con padiglione ampio; tutto ci\u00f2 determina rispettivamente: maggiore velocit\u00e0 del flusso dell'aria e maggiore facilit\u00e0 di esecuzione, produzione di suoni pi\u00f9 squillanti e avvertiti a maggior distanza; tutte caratteristiche che si adattano ad ambienti esterni.\nLe trombe H sono generalmente argentate, hanno un canneggio pi\u00f9 largo, sono pi\u00f9 pesanti e hanno campane pi\u00f9 tozze; questo comporta: necessit\u00e0 di un flusso maggiore d'aria e quindi maggiore difficolt\u00e0 a produrre suoni, timbri meno squillanti ma di gran lunga pi\u00f9 espressivi, con ampie possibilit\u00e0 di variazioni timbriche e dinamiche del suono; questo consente di raggiungere la massima intensit\u00e0 dei suoni, grazie anche a modifiche ai cilindri dei pistoni (appesantendo la tromba).\nInfine, le trombe G sono costruite con rame e hanno quindi un colore rossiccio. Sono meno comuni e hanno timbri molto caldi ed espressivi.\nPer facilitare il passaggio del flusso d'aria lungo il canneggio, facilitando quindi l'emissione dei suoni, ci sono generalmente due alternative nella costruzione delle pompa d'intonazione: aumentarne la curvatura; oppure eliminare l'attrito dell'aria causato dal gradino della pompa d'intonazione inserita all'interno della prima porzione del canneggio (il tratto cilindrico che va dall'attaccatura del bocchino alla pompa d'intonazione). Quest'ultima opzione \u00e8 possibile grazie alla montatura di una pompa d'intonazione \"reverse\", che prevede l'attaccatura con scivolamento esterno al canneggio, diversamente da quello interno delle pompe ad \"U\". \nIl suono.\nIl suono viene prodotto immettendo aria nello strumento per mezzo della vibrazione delle labbra a contatto con il bocchino, in modo che esse producano un fine \"ronzio\". Essendo infatti un labiofono, non \u00e8 la vibrazione di un'ancia ad emettere il suono, bens\u00ec quella delle due labbra del musicista (per questo motivo gli ottoni vengono definiti \"strumenti ad ancia labiale\"). Il trombettista pu\u00f2 scegliere la nota da emettere, fra un insieme di tonalit\u00e0 fondamentali e armonici essenzialmente modificando la pressione del flusso dell'aria immessa e, attraverso la muscolatura facciale, l'apertura labiale: pi\u00f9 l'apertura labiale \u00e8 ampia, maggiore la portata del flusso d'aria, minore la sua pressione, pi\u00f9 la nota emessa sar\u00e0 grave e viceversa; I pistoni permettono di modificare il percorso dell'aria nello strumento, alterandone la lunghezza e quindi variando l'altezza del suono ottenuta. Con i soli tre pistoni della tromba in Sib, un trombettista pu\u00f2 suonare la scala cromatica per pi\u00f9 di tre ottave.\nIl bocchino permette al trombettista un comodo appoggio delle labbra allo strumento, e consente di contenere il diametro del canneggio della tromba. Il suono, nato per mezzo delle labbra, percorre tutta la tubazione e viene amplificato dallo strumento per mezzo della \"campana\". C'\u00e8 una svariata scelta di bocchini di marche differenti, diversi per appoggio, tazza e gola, che consentono al musicista di creare sfumature particolari nel suono o/e per facilitare alcuni aspetti della tecnica.\nLa tromba \u00e8 molto simile, per forma ed estensione, al flicorno soprano, che (come tutti i flicorni) ha la campana pi\u00f9 pronunciata e canneggio conico. Il canneggio della tromba invece \u00e8 cilindrico per quasi tutta la sua lunghezza. Questa caratteristica rende il suono della tromba pi\u00f9 squillante e brillante rispetto a quello del flicorno soprano che ha un timbro pi\u00f9 scuro e caldo.\nIl trombino, o tromba piccola, suona ad un'ottava pi\u00f9 in alto rispetto alla tromba. Ci sono anche trombe con valvole rotative, spesso di origine tedesca, cos\u00ec come le trombe \"basso\", \"soprano\" e \"barocca\".\nMolto simile alla tromba \u00e8 la cornetta, spesso preferita nel jazz degli inizi del XX secolo, con un suono pi\u00f9 caldo e morbido e un corpo prevalentemente conico.\nTonalit\u00e0.\nLa tromba \u00e8 uno strumento prodotto in molte tonalit\u00e0. La pi\u00f9 diffusa \u00e8 la tromba in Si\u266d, seguita da quelle in Do, in Fa, in Mi\u266d e quindi in Re. In molti paesi, fra cui gli Stati Uniti e gran parte dell'Europa, la tromba in Do \u00e8 tuttora quella in uso nelle orchestre. L'estensione della tromba in Si\u266d parte dalla nota scritta Fa\u266f grave e sale cromaticamente, passando per il Do centrale, fino a due ottave e mezza in alto (e anche oltre, dipende dalla bravura dell'esecutore). La nota pi\u00f9 alta solitamente consentita in pezzi per banda \u00e8 scritta come Do (suona Si\u266d; ogni nota scritta sul pentagramma delle partiture per tromba in Si\u266d corrisponde alla corrispettiva del piano ma un tono sotto), ma in orchestra ne sono richieste anche di pi\u00f9 acute. In alcuni dischi jazz, soprattutto, \u00e8 possibile ascoltare trombettisti che eseguono note estremamente alte per questo strumento.\nLa \"tromba piccola\" (o \"trombino\") \u00e8 solitamente in Si\u266d e La, e il suono \u00e8 brillante e metallico, ma meno corposo. Molti di questi strumenti hanno quattro valvole invece che le solite tre: lo strumento ha una nota fondamentale bassa e con la valvola aggiuntiva esso pu\u00f2 raggiungere note che sarebbero impossibili con tre valvole.\nLa \"tromba bassa\" ha un bocchino simile a quello del trombone e per questo motivo viene suonata dai trombonisti.\nLa tecnica.\nLa tromba \u00e8 uno strumento agile, con uno studio costante e continuo si pu\u00f2 arrivare ad avere una padronanza dello strumento tale da superare ogni limite che lo strumento inizialmente pu\u00f2 dare. La caratteristica, comune a tutti gli ottoni, che rende la tromba uno strumento dal suono definito e squillante \u00e8 il colpo di lingua, ovvero tramite particolari articolazioni della lingua \u00e8 possibile produrre vari tipi di staccato (anche molto veloci). Il colpo di lingua pu\u00f2 essere: \nInoltre con la tromba \u00e8 possibile:\nRiferimenti biblici.\nLe citazioni della tromba nella Bibbia parlano di strumenti con forme molto differenti, e costruite con materiali diversi. Alcune erano costruite in argento, ed erano utilizzate dai sacerdoti per annunciare le festivit\u00e0 e per comunicare i segnali di guerra.\nAlcuni esemplari di tromba, chiamati anche Shofar erano realizzati con le corna di un ariete. Venivano suonate per segnalare occasioni particolari, o particolari eventi climatici. Questo tipo di tromba \u00e8 tuttora in uso in alcune cerimonie Ebraiche.\nTrombettisti famosi.\nLa tromba \u00e8 usata in quasi tutti i generi musicali, fra cui musica classica, jazz, blues, pop music, ska, e funk, acquisendo un ruolo di preminenza soprattutto nel jazz. Ecco alcuni nomi di trombettisti fra i pi\u00f9 noti: \nRegistro dell'organo.\nLa tromba \u00e8 anche un registro dell'organo.\nConosciuto gi\u00e0 nell'antichit\u00e0, questo registro \u00e8 stato via via affinato, allo scopo di imitare quanto pi\u00f9 fedelmente possibile l'omonimo strumento orchestrale.\nIl registro \u00abtromba\u00bb differisce alquanto a seconda delle scuole di costruzione: ad esempio, una \"Trompette\" francese avr\u00e0 un suono fiero, brillante, forte ed aggressivo; viceversa, una \"Trompete\" o \"Trommett\" tedesca sar\u00e0 intonata molto pi\u00f9 dolcemente o con un suono decisamente pi\u00f9 scuro e sordo. Una \"Trompeta de batalla\", \"Trompeta magna\" o \"Clarins\" della tradizione classica iberica, disposta orizzontalmente, sar\u00e0 invece la pi\u00f9 aggressiva, lucente, \"acida\"; ricca come \u00e8 di armonici superiori.\nLa tromba \u00e8 il registro tipico del forte generale e da esso si ricava l'estrema maestosit\u00e0 dell'organo."}
{"id": "41712", "revid": "1005847", "url": "https://it.wikipedia.org/wiki?curid=41712", "title": "Governatore dell'Alaska", "text": "Il governatore dell'Alaska \u00e8 il capo esecutivo dello Stato dell'Alaska. Il governatore \u00e8 il comandante in capo delle forze militari dello stato (compresa la Guardia Nazionale dell'Alaska e Alaska State Defense Force), il governatore \u00e8 anche il capo dell'esecutivo del governo dello stato dell'Alaska e ha il dovere di far rispettare le leggi dello stato, e il potere di porre il veto sulle leggi approvate dal parlamento dell'Alaska, convocare la legislatura,di concedere grazie, salvo i casi di impeachment.\nI governatori dello stato sono in totale nove in 11 diversi mandati, anche se il territorio dell'Alaska ha avuto pi\u00f9 di 30 governatori tra civili e militari nel corso della sua lunga storia come un territorio indipendente degli Stati Uniti.\nL'attuale governatore \u00e8 Mike Dunleavy, entrato in carica il 3 dicembre 2018.\nGovernatori dell'Alaska prima della formazione dello stato.\nGovernatori del Distretto dell'Alaska.\nIl 17 maggio 1884, il Dipartimento dell'Alaska venn\u00e8 riformato nel Distretto dell'Alaska, un territorio integrato, ma non organizzato con un governo civile. Il governatore era nominato dal Presidente degli Stati Uniti.\nGovernatori del Territorio dell'Alaska.\nIl Distretto dell'Alaska venn\u00e8 riorganizzato nel Territorio dell'Alaska il 24 agosto 1912. I governatori venivano nominati dal presidente degli Stati Uniti.\nDurante la seconda guerra mondiale, alcune delle isole Aleutine furono occupate dal Giappone imperiale dal 5 giugno 1942 al 28 giugno 1943.\nPartiti politici: \n (4) \n (6)\nStato: \nGovernatori dello Stato.\nL'Alaska fu ammesso all'Unione il 3 gennaio 1959.\nLa costituzione dello Stato prevede l'elezione di un governatore e vice governatore ogni quattro anni sul biglietto stesso, con i loro termini che iniziano il primo Lunedi nel dicembre successivo alla elezione. Se la carica del governatore era vacante, il vicegovernatore assume il titolo di governatore.\nLa costituzione originale del 1956 ha creato la carica di segretario di stato, che era funzionalmente identico a un Luogotenente Governatore, ed \u00e8 stato rinominato in \"vice governatore\" nel 1970.\nCi sono stati sette governatori del partito repubblicano, cinque del Partito democratico, e uno, Wally Hickel, che \u00e8 stato eletto con il partito di indipendenza dell'Alaska durante il suo secondo periodo in carica.\nMolti repubblicani erano soddisfatti della scelta di Arliss Sturgulewski come candidato del loro partito alla carica di governatore nelle elezioni del 1990, e Hickel stato in grado di attirare i loro voti. Tuttavia, non ha mai tenuto ideali secessionisti del AIP, e commutata al Partito repubblicano otto mesi prima della fine del suo mandato.\nPartiti politici: \n \n "}
{"id": "41713", "revid": "125491640", "url": "https://it.wikipedia.org/wiki?curid=41713", "title": "Biliardo", "text": "Il biliardo (meno comunemente bigliardo) \u00e8 un gioco di origini molto antiche, che oggi \u00e8 corretto definire disciplina sportiva a tutti gli effetti con l'organizzazione di tornei internazionali e campionati del mondo per singola specialit\u00e0. \nIl gioco \u00e8 svolto in un campo rettangolare circondato da sponde e la cui superficie \u00e8 ricoperta da un caratteristico panno morbido. Si gioca utilizzando delle bocce sferiche dette bilie o biglie. Le biglie sono mosse tramite l'uso di un'asta denominata stecca, oppure sono lanciate con le mani (nella variante chiamata boccette).\nOrigini.\nIl primo tavolo da biliardo di cui si ha notizia \u00e8 quello ordinato da Luigi XI, sovrano di Francia, nel 1470.\nLe origini di un gioco imperniato sullo scivolamento controllato di biglie sferiche su un piano liscio e orizzontale sono da taluni individuate in giochi della remota antichit\u00e0, sebbene per trovare buone rassomiglianze col gioco attuale si debba attendere il XV secolo, quando in Francia comincia a diffondersi un tipo di tavolo (derivato da quello per il gioco del Bagatelle) adatto per un gioco assai simile a quello chiamato carambola.\nLa diffusione continentale fu alquanto rapida, e parallelamente in Inghilterra (dove presumibilmente erano giunte notizie sulle proporzioni dei tavoli, ma non sulle misure) si cominci\u00f2 a lavorare su tavoli molto grandi, che poi avrebbero ospitato il gioco dello snooker.\nCuriosamente, il gioco ebbe pronto successo tanto fra le classi elevate che fra quelle popolari. Ad esempio, mentre la specialit\u00e0 di gioco all'italiana a cinque birilli fu praticato nelle corti aristocratiche, specialmente presso i Borbone, la specialit\u00e0 denominata goriziana, come l'etimo suggerisce, nacque in zone di contado e fu subito gioco di popolo. Anche tra le gerarchie ecclesiastiche non mancarono appassionati, visto che, ad esempio, il Legato Pontificio di Forl\u00ec, negli anni Venti dell'Ottocento, si fece appositamente costruire un biliardo da un artigiano locale.\nIl materiale con cui preferibilmente venivano realizzate le bilie era l'avorio ma progressivamente esso fu abbandonato, a causa del suo alto costo e della sua scarsa qualit\u00e0, e sostituito con la resina artificiale.\nIl gioco ebbe largo seguito anche nel continente americano, dove nacquero nel primo Novecento, anche grazie alle possibilit\u00e0 tecnologiche, le biglie colorate e numerate. Queste biglie generarono varianti di gioco molto diverse (le principali sono circa una dozzina), tutte riferite a tavoli con buche allargate. Per questa ragione i tavoli con buche allargate sono anche detti \"a buche americane\".\nI tavoli.\nIl tavolo da biliardo \u00e8 un rettangolo generalmente in proporzione 2x1, cio\u00e8 il cui lato lungo misura il doppio della lunghezza del lato corto, ma vi sono anche eccezioni.\nLe buche, per i tavoli che ne sono provvisti, sono in numero di 6: quattro agli angoli e due al centro delle sponde lunghe. Tuttavia esistono dei modelli degli antichi tavoli \"a buche strette\" che hanno solo quattro buche agli angoli.\nIl piano di gioco \u00e8 costituito da grosse lastre di ardesia (il materiale di cui sono costituite anche le comuni lavagne scolastiche). La superficie del piano di gioco e delle sponde \u00e8 costituita da un morbido panno, solitamente verde. Oltre a dover essere perfettamente \"in bolla\" (cio\u00e8 perfettamente orizzontale) e pulito, il tavolo deve avere le sponde di un'elasticit\u00e0 ottimale, tale da:\n1) restituire nel tiro \"pulito\" (cio\u00e8 privo di effetti) un angolo di uscita perfettamente simmetrico all'angolo di entrata (intendendosi per entrata e uscita le traiettorie con cui la palla colpisce la sponda e con cui ne viene respinta), anche se, nella reale pratica, il rimbalzo sulla sponda, dovendo obbedire alle leggi della fisica, non sar\u00e0 mai perfettamente simmetrico, ma l'angolo d'uscita sar\u00e0 sempre un po' pi\u00f9 aperto di quello d'entrata, apertura che aumenter\u00e0 proporzionalmente all'aumento (allargamento) dell'angolo d'entrata, e\n2) \"reggere\" gli effetti, ovvero le sponde devono produrre una traiettoria di uscita conforme all'incremento di rotazione assiale conferito alla palla.\nLe dimensioni possono variare di molto, a seconda delle locali tradizioni e consuetudini. Il pi\u00f9 grande \u00e8 il tavolo inglese per lo snooker.\nNella produzione moderna, a partire dalla fine degli anni sessanta, il tavolo \u00e8 talvolta riscaldato elettricamente allo scopo di mitigare l'umidit\u00e0 e diminuire l'attrito del panno. Ci\u00f2 consente traiettorie regolari e una maggiore percorrenza delle biglie.\nIl panno che ricopre il piano e le sponde \u00e8 generalmente di colore verde, ma sono diffusi nel mondo tavoli con panno blu o rosso. Anche il panno pu\u00f2 influire sulla scorrevolezza e traiettoria delle biglie. Le competizioni ufficiali si giocano sempre su biliardi con panno nuovo.\nSi distinguono tre tipi principali di tavolo:\nBiliardo senza buche.\nDetto anche \"biliardo internazionale\", viene usato per giocare a tutte le specialit\u00e0 di biliardo all'italiana, che prevedono l'uso di un numero ridotto di biglie. I tavoli da biliardo senza buche sono dotati quasi sempre di superficie riscaldata. Le dimensioni sono generalmente 284 x 142\u00a0cm per i tavoli pi\u00f9 grandi, ma ci sono anche delle dimensioni ridotte.\nBiliardo con buche larghe.\nDiffuso in tutto il mondo, il tavolo da biliardo a buche larghe \u00e8 adatto per giocare a tutte le specialit\u00e0 di biliardo americano (\"pool\"). Le dimensioni variano da 200 x 100\u00a0cm (7\u00a0ft); 224 x 112\u00a0cm (8\u00a0ft); a 254 x 127\u00a0cm (9\u00a0ft) di superficie di gioco. Alcuni tavoli sono dotati di \"rientro di biglia\", ovvero quando una biglia viene imbucata, questa ritorna in un punto preciso nel lato del tavolo attraverso dei canali interni. Altri modelli hanno semplicemente un vaso di raccolta, mentre i modelli pi\u00f9 tradizionali hanno una rete in pelle rigida. Per le sale biliardo non professionali si allestiscono biliardi di altre misure, ma pur sempre di buona qualit\u00e0.\nBiliardo con buche strette.\nVeniva usato fino alla fine degli anni ottanta per giocare a quasi tutte le specialit\u00e0 di biliardo, tra cui pi\u00f9 frequentemente biliardo italiano. Le dimensioni del tavolo andavano dai 260 x 130 ai 280 x 140\u00a0cm e alcuni modelli si potevano trasformare in tavoli da cucina. Oggi questi tavoli sono solamente esposti per la loro bellezza e raffinatezza, salvo per alcuni modelli che sono ancora usati in tornei professionali. Le buche sono dotate di un'apertura esterna, generalmente in metallo, che si apre quando la biglia vi cade in modo da consentirne l'estrazione. I lumi delle buche sono protetti da maschere di plastica per evitare che le bilie si scalfiscano.\nPer giocare allo snooker e alla piramide russa si usa un altro tipo di tavolo con buche strette, le cui dimensioni massime sono 366x183 cm (questo \u00e8 inoltre il pi\u00f9 grande tavolo da biliardo). Le buche sono dotate di una rete in fibra di cotone o di altri tessuti anzich\u00e9 di un vasetto di raccolta o del \"rientro di biglia\" interno come il tavolo da pool; inoltre, questo tavolo \u00e8 caratterizzato da una copertura in pelle bianca o color avorio che poggia sul legno a ricoprire il lume della buca, e da un panno verde brillante. Alcuni modelli, a causa delle dimensioni ridotte delle buche, hanno un punto di raccolta in metallo per raccogliere pi\u00f9 bilie alla volta.\nBiliardo da casa o trasformabile.\nUn tavolo adatto ad essere tenuto in casa, trasformabile in tavola da pranzo mettendovi sopra dei pannelli in legno o in altro materiale. Non ha dimensioni specifiche e al posto dell'ardesia viene talvolta usato il legno. Non si usa professionalmente per disputare partite vere di biliardo, ma generalmente \u00e8 solo un tavolo adatto per lo svago.\nIl gioco.\nA seconda del tipo di gioco, le biglie possono essere colpite con le stecche, di vario materiale (al tradizionale legno oggi sono preferiti materiali quali le leghe metalliche a base di alluminio o la fibra di carbonio o il kevlar), o, in una particolare specialit\u00e0, lanciate a mano.\nPer il rispetto delle regole e il conteggio dei punti, i giocatori possono avvalersi di un giudice, sempre presente in competizioni ufficiali. I giocatori possono utilizzare un supporto particolare (rest o rastrello) per appoggiare la punta della stecca in condizioni poco favorevoli al posizionamento della mano d'appoggio. Per evitare di colpire malamente la biglia con la punta della stecca (di qui i due termini utilizzati nel linguaggio comune \"steccacciare\" e, pi\u00f9 diffuso, \"steccare\", ossia sbagliare il tiro) e avere un impatto preciso e corretto, si utilizza del gesso. Il gesso impregna un cappuccio di cuoio morbido (detto 'girello') che costituisce la punta della stecca e cos\u00ec lo rende non scivoloso.\nL'uso del girello consente di colpire con precisione e forza la biglia \"battente\" (sovente di colore bianco) all'esterno del punto mediano fornendole cos\u00ec una rotazione in grado di:\nBiliardo senza birilli e senza pallino.\nSenza birilli e senza pallino \u00e8 possibile il gioco detto Carolina.\nLe specialit\u00e0 di biliardo.\nAl biliardo possono essere giocati molti giochi a seconda del tipo di tavolo, del numero di biglie e/o birilli, delle regole e del conteggio dei punti e dello scopo finale. Tra questi:\nMedia.\nLa spettacolarit\u00e0 del biliardo e il suo alone di gioco \"da bar\" e \"da scommesse\" sono argomenti sempre efficaci a livello mediatico. Di conseguenza, le sale da biliardo sono state spesso usate per ambientazioni scenografiche nel cinema e in televisione. Tuttavia, i pi\u00f9 rilevanti avvenimenti agonistici di biliardo sono ormai ripresi anche dalla tv.\nAl cinema.\nIl gioco del biliardo fu utilizzato in vari film. Fra essi sono notevoli la pellicola drammatica del 1961 \"Lo spaccone\" (\"The Hustler\"), interpretato da Paul Newman e Jackie Gleason, e il suo sequel del 1986, la commedia \"Il colore dei soldi\", in cui l'attore Paul Newman torn\u00f2 ad interpretare il personaggio di Eddy lo Svelto: Eddy pensa di insegnare a un talentuoso ma impulsivo ragazzotto (Tom Cruise) l'\"arte\" di guadagnare soldi col biliardo.\nIn campo italiano, \u00e8 celebre la partita a biliardo tra il ragioniere Ugo Fantozzi (Paolo Villaggio) e il Direttore Cavalier Conte Diego Catellani, nel film \"Fantozzi\" del 1975.\nL'attore e regista toscano Francesco Nuti ha dedicato al biliardo (di cui fu buon giocatore e grande appassionato) la trama di alcuni suoi film:\nTelevisione.\nLa Rai dedica ai Campionati Italiani di Biliardo 5 birilli il canale Rai Sport e Rai Sport + HD.\nMusica.\nGiorgio Gaber dedica una canzone alla quotidianit\u00e0 e alle sere al bar. Il ritornello della sua canzone \"Il Riccardo\" dice\nAngelo Branduardi dedica una canzone ai giocatori: \"Il giocatore di biliardo\".\nModi di dire.\nUn'espressione, ormai comune nel linguaggio popolare e mutuata dall'ambiente del biliardo con la stecca, \u00e8 la frase \"calma e gesso\": durante una partita \u00e8 necessario tenere sotto controllo la tensione nervosa ed \u00e8 necessario assicurarsi di aver correttamente preparato lo strumento di gioco. In analogia quando si parla, si agisce o si prendono decisioni bisognerebbe farlo a mente fredda e avendo preparato tutto quel serve, informazioni o oggetti che siano. \nSi usa anche l'espressione \"giocare di sponda\", quando si utilizza un compagno o in genere un appoggio per superare un ostacolo.\nAltre frasi mutuate dal gioco del biliardo sono: \"fare filotto\"; \"prendere una stecca\"; \"mandare in buca\".\nFrequente \u00e8 l'espressione \"di acchito\" o \"di primo acchito\" che significa \"subito\", \"al primo colpo\". Il termine \"acchito\" indica infatti la posizione della palla all'inizio del gioco del biliardo."}
{"id": "41719", "revid": "533647", "url": "https://it.wikipedia.org/wiki?curid=41719", "title": "Brolo", "text": "Brolo (\"Brolu\" in siciliano) \u00e8 un comune italiano di abitanti della citt\u00e0 metropolitana di Messina in Sicilia.\nGeografia fisica.\nLa citt\u00e0 \u00e8 situata lungo la costa tirrenica a circa 80\u00a0chilometri da Messina e a circa 150 chilometri da Palermo. Il territorio comunale, che ha un'estensione di 7,66\u00a0km\u00b2, \u00e8 bagnato a nord dal mare Tirreno ed \u00e8 circondato dalla catena montuosa dei Nebrodi che ne chiudono la quinta scenica a sud.\nLa zona geografica in cui ricade \u00e8 formata da una fascia pianeggiante, compresa tra la costa e l'autostrada, che penetra verso l'interno in corrispondenza dei tre corsi d'acqua principali, ossia: la fiumara di Sant'Angelo di Brolo, che segna il confine orientale del territorio comunale, il torrente Iannello e la fiumara di Brolo, che lo attraversano. Questa fascia \u00e8 racchiusa da una zona collinare che partendo dalla pianura si eleva dolcemente sino a confluire nella catena nebroidea.\nI confini amministrativi sono a nord il mare Tirreno, ad ovest con il territorio del comune di Naso, a sud con il comune di Ficarra e a est con il territorio comunale di Piraino e di Sant'Angelo di Brolo.\nOrigini del nome.\n\u00c8 oramai risaputo che il nome Brolo proviene dall'originale termine \"Brolium\", che nella bassa latinit\u00e0 aveva il significato di \"parco\" o \"giardino\".\nStoria.\nOrigini.\nDalla ricostruzione della \"Tabula Peutingeriana\", si possono ricavare alcune notizie storiche riguardanti il territorio di Brolo. Da questa cartografia storica, che descrive la viabilit\u00e0 della Sicilia nel IV secolo, si evince che la strada principale dell'isola, ossia la Via Valeria, metteva in comunicazione la Sicilia settentrionale da oriente ad occidente, conducendo dallo stretto di Messina fino al Capo Lilibeo.\nIl percorso di questa arteria, che attraversava l'attuale centro urbano di Brolo seguendo quasi fedelmente il tracciato della SS113, costituiva un asse di rilievo per gli scambi commerciali dell'epoca.\nForse ancor prima di essere un borgo di pescatori, il villaggio siciliano era parte fondamentale di quello che Catone, alcuni secoli prima, aveva denominato \"granaio del popolo romano\".\nIn \"La Sicilia nella tabula Peutingeriana\", l'Uggeri, in riferimento alla via Valeria, scrive: \u00abQuesto percorso, noto nel Medioevo come \"h basilich odoz\" (doc. a. 1091), \u00e8 pedemontano da Tind\u00e0ro verso Sant'Agata di Militello, scavalcando il Capo Calav\u00e0 e poi per Gioiosa Marea, Brolo, San Carr\u00e0, Scafa, San Martino e Rocca (dove si stacca una variante costiera recenziore per Sant'Agata)\u00bb.\nMedioevo.\nLa storia dell'antico originario borgo medioevale nasce e si sviluppa intorno al castello nel periodo normanno, costruito quasi a picco sul mare, il maniero dominava un vasto tratto della costa tirrenica, proteggendo le spiagge sottostanti dalle incursioni piratesche.\nQuesto edificio adibito al controllo della costa, unitamente al villaggio di pescatori era conosciuto, in epoca normanna, con il termine \"Voab\", termine lasciato in eredit\u00e0 dalla precedente dominazione araba ed il cui significato \u00e8 \u00abRocca marina\u00bb. L'attribuzione di una cos\u00ec impegnativa denominazione rende palese l'importanza che il villaggio ricopriva nel tratto di costa tra Capo d'Orlando e Capo Calav\u00e0, in virt\u00f9 della sua particolare posizione geografica e strategica; il porto di Brolo era il solo presente in questo tratto di litorale, segnalato dal geografo Edrisi nel 1154 con il nome di \"Marsa Daliah\", quasi sicuramente era protetto da una iniziale costruzione adibita all'avvistamento delle navi saracene.\nNon si hanno notizie certe sui fondatori del primo insediamento; le fonti storiche pi\u00f9 attendibili fanno risalire la costruzione del primo impianto urbanistico all'XI secolo, attribuendola ai Primati di Sicilia, nobile famiglia appartenente al ceppo di Bartolomeo d'Aragona e legata alla corte di Federico II.\nMonumenti e luoghi d'interesse.\nArchitetture militari.\nLa fortezza medievale che sovrasta il paese, facilmente raggiungibile da una delle tante viuzze che \"tagliano\" l'ampio borgo medioevale era residenza della principessa Bianca Lancia, moglie nel 1246 di Federico II; il castello sorge su un incantevole promontorio roccioso a picco sul mare, delimitato dalle antiche mura di cinta che racchiudono un parco di alberi ad alto fusto. La sua fondazione risale all'XI secolo, l'antico nucleo centrale risale al periodo normanno, in seguito divenne reggia alla magnifica corte di Federico II e di Manfredi, re di Sicilia nel 1258. Costruito quasi a picco sul mare: il \"maniero\" dominava un vasto tratto della costa tirrenica, proteggendo le spiagge sottostanti dalle incursioni piratesche. Oggi il castello ospita al suo interno il museo delle fortificazioni costiere della Sicilia, una tra le maggiori attrazioni turistiche del paese. Di propriet\u00e0 della famiglia German\u00e0, nonostante i ripetuti tentativi di acquisizione da parte della Regione Sicilia.\nAltro.\nDegni di nota sono i palazzi nobiliari delle famiglie Baratta, Maniaci, Gembillo e German\u00e0, al cui interno si trovano affreschi di pregevole fattura del XVII secolo.\nIn particolare i German\u00e0, originari di Santa Domenica Vittoria comune dell'entroterra siciliano, si trasferirono intorno la met\u00e0 del XVIII secolo nel nascente borgo costiero di Brolo. In Sicilia si assistette all'abolizione feudalesimo nel 1812 e tale evento comport\u00f2 l'acquisizione di larga parte dei possedimenti feudali dei principi Lanza di Brolo; ben presto la famiglia assunse un ruolo economicamente egemone, rispetto alle altre, divenendo proprietaria di numerosi latifondi. Da tale periodo inizia un'accorta politica di matrimoniale che porteranno i German\u00e0 ad imparentarsi con i baroni Milio di Ficarra, i baroni Forzano di Gioiosa, le nobili famiglie Zito e Lipari di Sant'Agata di Militello.\nSegno tangibile di un aumento della ricchezza e conseguentemente dello \"status\" sociale della famiglia \u00e8 l'edificazione di diverse palazzi di rappresentanza sulla odierna via nazionale, tra questi particolare interesse merita il palazzo di don Basilio German\u00e0 Garofalo in cui sono conservati ambienti e saloni con affreschi di pregevole fattura del XVII secolo. Le varie linee in cui la famiglia German\u00e0 si and\u00f2 ramificando detengono ancora oggi la propriet\u00e0 di queste notevoli residenze.\nNino German\u00e0 Sr, Basilio German\u00e0, Nin\u00ec German\u00e0 e Antonino Salvatore German\u00e0 sono tutti esponenti di un ramo della famiglia impegnato sin dal dopoguerra in politica.\nSuggestivo appuntamento religioso che si ripete ogni anno, in occasione della Festa del Mare, la statua del Cristo degli Abissi, collocata sul fondale marino in direzione dello scoglio che si erge di fronte il lungomare, viene fatta \"riemergere\" e issata sullo scoglio, dove rimarr\u00e0 per qualche giorno.\nGeografia antropica.\nIl territorio comunale, che si sviluppa attorno al centro urbano, \u00e8 formato anche da una serie di frazioni e localit\u00e0 che hanno assunto nel tempo un'importanza notevole, sia per l'incremento demografico avuto, sia per la rivalutazione della loro posizione geografica all'interno del territorio, in considerazione soprattutto dell'evoluzione urbanistica dello stesso. La frazione pi\u00f9 importante \u00e8 quella di Piana, che fino a pochi anni or sono era separata dal centro urbano, ma che conseguentemente allo sviluppo dello stesso, che ha scelto, per condizioni intrinseche all'assetto territoriale, come direttrice di sviluppo urbanistico la via Trento - via Piana, \u00e8 venuta a formare con esso un unico agglomerato urbano.\nContrariamente a quanto avviene in gran parte dei comuni ubicati lungo la costa tirrenica, il centro urbano di Brolo non pu\u00f2 espandersi parallelamente all'andamento del litorale, essendo questa direttrice ormai satura e quindi bloccata per un eventuale incremento di edilizia abitativa; per questo motivo gli insediamenti avvengono e si sviluppano nella zona pedemontana.\nGi\u00e0 nel 1872 la frazione di Piana era - unitamente alle localit\u00e0: Ferrara, Fosso del Gelso, Cordile, Bosco e Mendoleri - una delle cinque sezioni censuarie di Brolo.\nAltre frazioni e localit\u00e0 si susseguono lungo la Strada Provinciale Brolo - Lacco, nell'ordine: Parrazz\u00e0, Iannello, Lacco, Sellica e Casette.\nOggi Parrazz\u00e0 pu\u00f2 considerarsi un vero nucleo urbano, infatti in questa zona collinare sono stati realizzati diversi complessi edilizi; l'eccellente panorama e la relativa tranquillit\u00e0 accrescono l'appetibilit\u00e0 del luogo, influenzando positivamente l'espansione urbanistica.\nLungo le pendici della frazione di Iannello, che \u00e8 situata in una zona collinare a 290 metri s.l.m., si possono ammirare splendidi scorci di paesaggio agreste.\nIl percorso che conduce da questa frazione sino a quella di Lacco \u00e8 disseminato di ulivi, questa coltura, che unitamente agli agrumi \u00e8 la pi\u00f9 diffusa nelle zone collinari dei Nebrodi, rappresenta la componente predominante di questo paesaggio.\nNon bisogna tralasciare tra le tante funzioni di questa diffusissima essenza quella di presidio alla difesa della collina; una ragione in pi\u00f9 per salvaguardare questa coltura ai fini della prevenzione dei dissesti geologici.\nLa frazione collinare di Lacco, situata a circa 500 metri s.l.m., \u00e8 divisa tra i comuni di Brolo e di Piraino; da un documento, recante la data del 10 ottobre 1871, si evince che \"Lacco. Confina colla Chiesa di Maria Addolorata e con la casa di Antonino Cardillo e di Pietro Gumina, e col territorio di Pirajno\".\nLe frazioni di Sellica e Casette, che si trovano a circa 600 \u00f7 700 metri s.l.m., sono la parte di territorio comunale pi\u00f9 interna. Queste zone confinano con i comuni di Sant'Angelo di Brolo e di Ficarra.\nPercorrendo la strada statale 113 Settentrionale Sicula in direzione Gliaca di Piraino si arriva nelle seguenti localit\u00e0: contrada Scin\u00e0, contrada Lago e quartiere S. Anna; queste ultime due a ridosso del torrente Sant'Angelo.\nQuesta porzione di territorio \u00e8 caratterizzata da superfici destinate all'agricoltura, principalmente agrumeti, la specie pi\u00f9 diffusa \u00e8 il limone (Citrus limon), di esso la coltivazione predominante \u00e8 il Femminello Comune da cui si \u00e8 originata, a causa delle caratteristiche del microclima locale, la \"cultivar\" del Femminello di Brolo, denominato \u00ab 'u Cucuzzaru\u00bb. Occasionalmente tra gli agrumi sono inserite piante di ulivo, che apparentemente servono per soddisfare il bisogno di olio dei singoli proprietari, ma che in passato univano all'utilit\u00e0 principale di alberi frangivento, quella di confine di propriet\u00e0.\nIn prossimit\u00e0 delle sparse abitazioni ritroviamo consociate agli agrumi, varie specie di alberi da frutto ed alcuni appezzamenti di terreno destinati ad orti, che soddisfano le esigenze delle singole famiglie.\nIdentica destinazione d'uso riguarda i terreni ad ovest del centro urbano; prima di arrivare nel territorio di Naso incontriamo la localit\u00e0 anticamente denominata \"Filanda\", oggi ormai inglobata nella contrada Malpertuso.\nIn questa zona gli alberi di ulivo proteggono gli agrumi, i cui impianti ricadono a ridosso della costa, dalla salsedine; la funzione di piante frangivento \u00e8 assolta dai cipressi.\nInfrastrutture e trasporti.\nStrade.\nBrolo \u00e8 attraversato da ovest a est dalla strada statale 113 Settentrionale Sicula, inoltre \u00e8 presente l'uscita autostradale \"Brolo - Capo d'Orlando est\" della autostrada A20.\nFerrovie.\nLa stazione di Brolo-Ficarra, che si trova lungo la Ferrovia Palermo-Messina, \u00e8 attiva dal 1893 ed \u00e8 servita da treni regionali per i due capoluoghi svolti da Trenitalia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Brolo fa parte delle seguenti organizzazioni sovracomunali: regione agraria n.8 (Colline litoranee di Patti)."}
{"id": "41725", "revid": "2", "url": "https://it.wikipedia.org/wiki?curid=41725", "title": "Associazione Stellare", "text": ""}
{"id": "41730", "revid": "28057", "url": "https://it.wikipedia.org/wiki?curid=41730", "title": "Volatilit\u00e0 (economia)", "text": "In finanza, la volatilit\u00e0 \u00e8 una misura della variazione percentuale del prezzo di uno strumento finanziario nel corso del tempo. La volatilit\u00e0 storica deriva dalla effettiva serie storica dei prezzi misurabile nel passato. La volatilit\u00e0 implicita deriva dal prezzo di mercato delle opzioni dello strumento finanziario analizzato, per scadenze future attualmente scambiate. Il simbolo \u03c3 viene utilizzato per la volatilit\u00e0, e corrisponde alla Deviazione standard. \nLa volatilit\u00e0, se usata in una regressione, rappresenta la misura della correlazione tra variazione del rendimento del titolo rispetto al mercato di riferimento.\nLa parte sistematica \u00e8 misurabile attraverso il calcolo del coefficiente Beta. Statisticamente viene determinata attraverso il rapporto tra Cov. Rm,Ri/Var. Rm\nAd esempio un titolo volatile ha un beta &gt; 1 poich\u00e9 tende ad accentuare ed amplificare i corsi del mercato azionario e specie del suo mercato azionario di riferimento (Benchmark);\nEs: in un periodo compreso tra T e T' un titolo A=5\u20ac con Beta=1,2 \u00e8 pi\u00f9 volatile di un titolo B=5\u20ac con Beta=0,9. Infatti, ad un +2% del mercato azionario, teoricamente, i titoli risponderanno nel seguente modo: A=+2,4% B=+1,8%\nIndice di volatilit\u00e0.\nIn Finanza come indice di Volatilit\u00e0 si considera la Varianza (che si indica con 'Var' e non 'VaR', che indica il Value At Risk), ovvero la differenza quadratica media tra il rendimento e la sua media.\nformula_1 \nLa radice quadrata della Var viene definita Deviazione standard e viene utilizzata in quanto pi\u00f9 maneggevole. Nell'acquisto di un singolo titolo rischioso la Var indica il suo rischio specifico. Se consideriamo un portafoglio titoli, si passa da rischio specifico a rischio sistemico che viene misurato attraverso lo Stimatore dei Minimi Quadrati Ordinari\nchiamato Beta. Quest'ultimo viene calcolato esplicitamente come Beta=Cov(XY)/Var(X). Da notare che all'aumentare dei titoli in portafoglio, diminuisce il rischio grazie alla diversificazione. Maggiore \u00e8 la correlazione dei titoli tra di loro, maggiore \u00e8 il rischio. Se il coefficiente di correlazione p=-1, il rischio si annulla, in quanto l'aumento/diminuzione di un titolo si compensa con l'altro e cos\u00ec via. Se si considerano titoli risk free, la volatilit\u00e0 pu\u00f2 essere intesa come un indice che indica la variazione del prezzo al variare dei tassi d'interesse, ovvero per meglio dire come Duration Finanziaria. Quest'ultima indica quanto il tempo medio residuo di un portafoglio di titoli obbligazionari ponderato per il valore dei flussi di cassa. Da notare che, all'aumentare della Duration, aumenta la volatilit\u00e0 del prezzo in relazione all'andamento dei tassi d'interesse."}
{"id": "41731", "revid": "1226", "url": "https://it.wikipedia.org/wiki?curid=41731", "title": "Unione sovietica", "text": ""}
{"id": "41732", "revid": "121741715", "url": "https://it.wikipedia.org/wiki?curid=41732", "title": "Charles Babbage", "text": "Nel mondo dell'informatica \u00e8 conosciuto grazie alle sue macchine: della prima, la \"macchina differenziale\", fu realizzato un prototipo imperfetto mentre la seconda, la \"macchina analitica\", fu solo progettata.\nParti dei meccanismi incompleti di Babbage sono in mostra al Museo della scienza di Londra. Nel 1991, lavorando a partire dai suoi progetti originali, fu completata una macchina differenziale perfettamente funzionante, assemblata seguendo gli standard disponibili nel XIX secolo, il che sta a indicare che la macchina di Babbage avrebbe potuto funzionare.\nBiografia.\nNato a Londra, fu studente al Trinity College e al Peterhouse dell'Universit\u00e0 di Cambridge. \nLaureatosi a Cambridge nel 1814, nello stesso anno spos\u00f2 Georgiana Whitmore. Ebbero otto figli, di cui solo tre sopravvissero fino a raggiungere l'et\u00e0 adulta. La signora Babbage mor\u00ec nel 1827.\nProgettazione dei calcolatori.\nTrovandosi di fronte all'alto numero di errori di calcolo delle tavole matematiche, Babbage pens\u00f2 di trovare un metodo grazie al quale queste potessero essere calcolate da una macchina, non soggetta agli errori, alla stanchezza e alla noia in cui potevano incorrere i calcolatori umani. Questa idea gli venne gi\u00e0 nel 1812. Sembra che Babbage sia stato influenzato da tre fattori: avversione per il disordine, familiarit\u00e0 con le tavole logaritmiche e il lavoro sulle macchine per il calcolo portato avanti da Blaise Pascal e Gottfried Leibniz. Nel 1823, in una lettera a Sir Humphrey Davy sull'applicazione di macchine al calcolo e alla stampa di tavole matematiche, Babbage discusse i principi di un motore di calcolo.\nMacchina differenziale.\nBabbage present\u00f2 il modello di quella che lui chiam\u00f2 una macchina differenziale (\"Difference Engine\") alla Royal Astronomical Society il 14 giugno 1823 in un lavoro intitolato \"Note on the application of machinery to the computation of astronomical and mathematical tables\". Il suo scopo era quello di creare tabelle di polinomi utilizzando un metodo numerico chiamato il \"metodo delle differenze\". La sua idea fu approvata e ci\u00f2 gli permise di ricevere un fondo di 1500 sterline dal governo britannico nel 1823. La Royal Astronomical Society lo premi\u00f2 con la medaglia d'oro nel 1824.\nLa costruzione di questa macchina inizi\u00f2 ma non fu portata a termine. Due cose andarono male, la prima fu che a causa dell'attrito interno e degli ingranaggi disponibili a quel tempo, non sufficientemente buoni per realizzare i modelli, le vibrazioni rimasero un problema costante. L'altra fu il continuo cambio d'idea riguardo al progetto della macchina. Un'ulteriore possibile questione furono le discussioni con i meccanici assunti per il lavoro. Fino al 1833 furono spese 17.000 sterline senza alcun risultato soddisfacente. Il taglio dei finanziamenti da parte del governo inglese lo indusse a scrivere le celebri \"Reflections on the Decline of Science in England, and some of its Causes.\"\nMacchina analitica.\nTra il 1833 e il 1842 Babbage prov\u00f2 di nuovo: questa volta, cerc\u00f2 di costruire una macchina che fosse programmabile per eseguire ogni genere di calcolo, non solo quelli relativi alle equazioni polinomiali. Questa era la macchina analitica. Il progetto era basato sul telaio di Joseph Marie Jacquard, che usava schede perforate per determinare come dovesse essere la trama del tessuto. Babbage adatt\u00f2 questo progetto in modo che generasse operazioni matematiche.\nLa Macchina Analitica aveva dispositivi di ingresso basati sulle schede perforate, come nel progetto di Jacquard, un processore aritmetico che calcolava numeri, una unit\u00e0 di controllo che determinava che fosse eseguito il compito corretto, un meccanismo di uscita e una memoria dove i numeri potevano essere mantenuti in attesa del loro turno di elaborazione. Questo dispositivo fu il primo \"computer\" al mondo. Un suo progetto concreto venne alla luce nel 1837; tuttavia, in parte a causa di difficolt\u00e0 simili a quelle incontrate con la Macchina Differenziale, in parte a causa dei\nconflitti con i meccanici che stavano costruendo i componenti (e che li tennero come merce di scambio in quella che sembra essere stata una disputa sindacale in corso), la Macchina non fu mai costruita. Nel 1842, a seguito di ripetuti tentativi a vuoto di ottenere sovvenzioni da parte del Ministero del Tesoro, Babbage si rivolse a Sir Robert Peel per richiedergli sovvenzioni. Peel rifiut\u00f2 e offr\u00ec invece a Babbage un cavalierato. Babbage a sua volta rifiut\u00f2 l'offerta. La questione a questo punto ebbe termine.\nBabbage in effetti ricevette un sostegno non trascurabile da un'altra fonte. Lady Ada Lovelace venne a conoscenza degli sforzi di Babbage e vi si interess\u00f2 molto. Promosse attivamente la macchina analitica e scrisse diversi programmi in quello che oggi chiameremmo il Linguaggio assembly della macchina analitica, che tuttavia non furono mai eseguiti effettivamente e tradusse dal francese, integrandoli, gli appunti di Menabrea sulla programmazione della macchina analitica. Ada Lovelace \u00e8 quindi considerata la fondatrice della scienza della programmazione, almeno nei suoi aspetti teorici.\nSviluppi successivi.\nNel 1855 due svedesi, padre e figlio, Georg e Edvard Scheutz, costruirono con successo una macchina differenziale, basata su un progetto di Babbage del 1834. Babbage fu tra quelli che la visionarono e ne diede un giudizio positivo. Nel 1859 il Governo britannico compr\u00f2 una di queste macchine per usarla nel \"Registrar General's Office\". L'acquisto non ebbe alcun effetto sui dinieghi di fondi per costruire la macchina analitica.\nPromozione del calcolo analitico.\nBabbage \u00e8 ricordato anche per altre iniziative: la promozione del calcolo analitico \u00e8 forse la pi\u00f9 rilevante tra queste. Nel 1812 Babbage contribu\u00ec a fondare la \"Analytical Society\". Lo scopo di questa societ\u00e0, guidata dallo studente George Woodhouse, era di promuovere il calcolo leibniziano, o \"analitico\", anzich\u00e9 il calcolo infinitesimale fondato sul metodo delle flussioni di Newton, allora in uso in tutto il Regno Britannico. Il calcolo di Isaac Newton era complicato ed era in uso pi\u00f9 per ragioni politiche che pratiche. La \"Analytical Society\" includeva tra i suoi membri Sir John Herschel e George Peacock ed ebbe fra i suoi primi scopi quello di tradurre il manuale di analisi di Sylvestre Fran\u00e7ois Lacroix.\nNegli anni 1815-1817 Babbage scrisse tre articoli sul \"Calcolo delle funzioni\" per \"Philosophical Transactions\" e nel 1816 fu nominato membro della \"Royal Society\". Oltre alla fondazione della \"Analytical Society\", Babbage si adoper\u00f2 attivamente per la costituzione della \"Royal Astronomical Society\" (fondata nel 1820) e della \"Statistical Society\" (fondata nel 1834).\nAltri risultati.\nNel 1824 Babbage vinse la Medaglia d'Oro della \"Royal Astronomical Society\" \"per la sua invenzione di una macchina per calcolare tavole matematiche e astronomiche\".\nDal 1828 al 1839 Babbage ricopr\u00ec il ruolo di professore di matematica all'Universit\u00e0 di Cambridge, la prestigiosa cattedra che era stata in passato di Isaac Newton e che poi sar\u00e0 di Stephen Hawking. Scrisse numerosi articoli per diverse riviste scientifiche. Durante i suoi ultimi anni risiedette a Londra, dedicandosi alla costruzione di macchine capaci di eseguire calcoli aritmetici e anche algebrici.\nCharles Babbage raggiunse anche importanti risultati nella crittografia. Egli realizz\u00f2 un metodo per la decrittazione delle cifrature effettuate con il cifrario di Vigen\u00e8re, sistema \"polialfabetico\" allora chiamato \"la cifratura indecifrabile\" (\"La chiffre ind\u00e9chiffrable\"), attribuito al francese Blaise de Vigen\u00e8re (1523 \u2013 1596). Tuttavia egli non pubblic\u00f2 mai la sua scoperta, risalente probabilmente al 1854, che gli fu attribuita solo nel XX secolo in base all'esame dei suoi appunti.\nBabbage invent\u00f2 anche il \"pilota\", la struttura metallica attaccata sulla parte anteriore delle locomotive che spazza gli ostacoli dalla ferrovia.\nLa fervida mente dell'inventore ide\u00f2 anche la tariffazione postale unica.\nPrima di Babbage infatti, il mittente pagava una tariffa variabile in base alla distanza dal destinatario, cosa che richiedeva calcoli a volte anche complessi da parte dell'impiegato delle poste. Babbage propose di utilizzare una tariffa unica, che avrebbe diminuito il carico di lavoro e i possibili errori degli impiegati, e in pi\u00f9 avrebbe permesso allo stato di guadagnare sulle tratte pi\u00f9 brevi.\nProv\u00f2 solo una volta a entrare nella vita pubblica quando, nel 1832, si candid\u00f2 senza successo nel collegio londinese di Finsbury.\nBabbage e l\u2019Italia.\nAllargati i suoi contatti internazionali, Babbage si rec\u00f2 anche in Italia dove si occup\u00f2, tra l'altro, di geologia e di archeologia. Nel 1828 visit\u00f2 il \"tempio di Serapide\" di Pozzuoli, e osservando i segni del bradisismo su di esso, lo port\u00f2 a considerare l'esistenza di forze in grado di alterare la posizione di terra e mare, operanti anche in altri ambiti e su scala globale, deduzione che praticamente nello stesso periodo fece anche Charles Lyell, il quale visit\u00f2 lo stesso luogo nello stesso anno. Babbage illustr\u00f2 queste sue idee il 12 marzo 1834 in una relazione alla Geological Society di Londra, ma vennero pubblicate per sua scelta solo nel 1847 nel bollettino periodico dell'associazione, per cui la paternit\u00e0 di queste considerazioni rimane attribuita a Lyell, che le illustr\u00f2 nel 1830 nel suo capolavoro Principles of Geology.\nLa \"macchina analitica\", nella cui costruzione era impegnato dal 1834, venne presentata per la prima volta al Secondo Congresso degli Scienziati Italiani, svoltosi a Torino nel settembre del 1840. I suoi legami con il Regno di Sardegna rimasero stretti. Nel 1864 dedic\u00f2 la sua autobiografia a Vittorio Emanuele II, ormai Re d'Italia. Al volume sono allegati sia il testo originale di Luigi Menabrea in cui, per la prima volta, vengono trattati i problemi legati alla programmazione della macchina analitica, sia la sua pi\u00f9 nota e ampliata traduzione inglese, fatta da Ada Lovelace.\nIl 10 gennaio 1841 divenne socio dell'Accademia delle scienze di Torino.\nBabbage e la fantascienza.\nLe macchine di Babbage, antenate dei moderni computer, assieme alla figura stessa di questo illustre scienziato dell'et\u00e0 vittoriana sono risultate suggestive anche per gli scrittori di fantascienza. In particolare \"La macchina della realt\u00e0\" (\"The Difference Engine\"), romanzo scritto a quattro mani da William Gibson e Bruce Sterling, \u00e8 una ucronia in cui i temi e i principi ispiratori delle storie cyberpunk degli autori sono applicati a un'et\u00e0 vittoriana alternativa, nella quale la macchina analitica di Babbage \u00e8 stata effettivamente costruita, anticipando di un secolo e mezzo la rivoluzione informatica degli anni ottanta. Questo romanzo \u00e8 considerato uno dei pi\u00f9 rappresentativi dello steampunk, sottogenere della narrativa fantastica frequentemente ambientato nell'epoca vittoriana.\nAltro esempio \u00e8 il romanzo \"Tunnel negli abissi\" (\"Tunnel Through the Deeps\", 1972, pubblicato in origine come \"A Transatlantic Tunnel, Hurrah!\"), di Harry Harrison, ambientato anch'esso in una realt\u00e0 vittoriana alternativa, in un capitolo del quale si assiste all'avvento del calcolatore elettronico, ancora sperimentale e perci\u00f2 considerato meno affidabile della macchina di Babbage tradizionale.\nNel romanzo di Michael Flynn \"La grande congiura\" (\"In the Country of the Blind\", 1990) vengono menzionate le \"macchina de Babbage\" dove un'organizzazione segreta nel XVIII secolo era riuscita a produrre delle macchine perfettamente funzionanti, che venivano usate per eseguire calcoli statistici complessi in modo da operare delle modifiche sulla storia futura a loro vantaggio. La protagonista ai tempi odierni ritrova in un edificio tali macchine di Babbage.\nContributi all'economia.\nNella sua opera \"On the Economy of Machines and Manufactures\" (Sulla economia delle macchine e delle manifatture, 1832),\nBabbage analizza il cambiamento tecnologico basato sull'introduzione delle macchine, stabilendo una connessione diretta tra processo di approfondimento della divisione del lavoro e processo di meccanizzazione.\nBabbage muove dalla considerazione che la divisione del lavoro, essendo basata sulla scomposizione di un'attivit\u00e0 lavorativa complessa in operazioni semplici, consente di utilizzare lavoratori meno qualificati e quindi di contenere i costi di produzione (cosiddetto \"primo principio di Babbage\").\nQuesto, tuttavia, \u00e8 solo il primo stadio. La divisione del lavoro favorisce successivamente l'invenzione di macchinari in grado di compiere le operazioni semplici, sostituendo gradualmente i lavoratori meno qualificati con macchine. Ne segue che gli uomini possono via via essere dedicati solo alle attivit\u00e0 pi\u00f9 nobili e complesse di organizzazione del processo produttivo (\"secondo principio di Babbage\").\nCollegamenti esterni.\n\"Astronomische Nachrichten\", 2 (1824) 407/408\nMedaglia d'Oro della Royal Astronomical Society"}
{"id": "41739", "revid": "47767", "url": "https://it.wikipedia.org/wiki?curid=41739", "title": "San Giovanni apostolo", "text": ""}
{"id": "41740", "revid": "47767", "url": "https://it.wikipedia.org/wiki?curid=41740", "title": "San Giovanni evangelista", "text": ""}
{"id": "41741", "revid": "47767", "url": "https://it.wikipedia.org/wiki?curid=41741", "title": "Giovanni evangelista", "text": ""}
{"id": "41742", "revid": "47767", "url": "https://it.wikipedia.org/wiki?curid=41742", "title": "Giovanni apostolo", "text": ""}
{"id": "41743", "revid": "47767", "url": "https://it.wikipedia.org/wiki?curid=41743", "title": "San Giovanni", "text": ""}
{"id": "41744", "revid": "767487", "url": "https://it.wikipedia.org/wiki?curid=41744", "title": "William Fielding Ogburn", "text": "Biografia.\n\u00c8 stato docente all'Universit\u00e0 di Chicago e direttore del \"Journal of the American Statistical Association\". \u00c8 noto soprattutto per il volume \"Social Change with Respect to Culture and Original Nature\" del 1922, in cui ha presentato la teoria del \"ritardo culturale\" (\"cultural lag\").\nSecondo tale teoria, esiste uno squilibrio tra la cultura materiale e quella non materiale: la prima si sviluppa pi\u00f9 rapidamente della seconda, cos\u00ec che la cultura non materiale (ideologia, religione valori) \u00e8 costretta ad adattarsi ad essa, configurandosi appunto come \"cultura adattiva\". \nOgburn ritiene anche che vi sia uno squilibrio tra i mutamenti biologici e i mutamenti culturali. Mentre i primi sono lentissimi (la struttura psicofisica dell'uomo \u00e8 quasi immutata nei millenni), i secondi sono molto rapidi. Vi \u00e8 quindi uno squilibrio tra la natura biologica e l'espressione culturale dell'uomo, che diviene pi\u00f9 profondo in seguito ad ogni nuova conquista della scienza e della tecnica."}
{"id": "41748", "revid": "47767", "url": "https://it.wikipedia.org/wiki?curid=41748", "title": "San Giovanni Apostolo ed Evangelista", "text": ""}
{"id": "41749", "revid": "47767", "url": "https://it.wikipedia.org/wiki?curid=41749", "title": "San Giovanni Apostolo", "text": ""}
{"id": "41750", "revid": "47767", "url": "https://it.wikipedia.org/wiki?curid=41750", "title": "San Giovanni Evangelista", "text": ""}
{"id": "41753", "revid": "2138379", "url": "https://it.wikipedia.org/wiki?curid=41753", "title": "T Tauri", "text": "T Tauri (T Tau) \u00e8 una stella variabile situata nella costellazione del Toro, pi\u00f9 precisamente nella Regione oscura del Toro ed \u00e8 il prototipo di una classe di oggetti noti come stelle T Tauri. L'astro fu scoperto nell'ottobre del 1852 da John Russell Hind; vista dalla Terra sembra faccia parte dell'ammasso delle Iadi, non molto distante da \u03b5 Tauri, in realt\u00e0 si trova dietro ad esso, ad una distanza di circa 460 anni luce dalla Terra.\nCome tutte le stelle di questa classe, T Tauri \u00e8 un corpo celeste molto giovane, con un'et\u00e0 stimata in circa un milione di anni. La sua magnitudine apparente oscilla senza preavviso tra 9,3 e 14.\nT Tauri \u00e8 un sistema multiplo che consta di tre elementi, dei quali solo uno \u00e8 visibile nella lunghezza d'onda del visibile; le altre due sono visibili nell'infrarosso e uno di loro emette anche onde radio. Durante le osservazioni condotte al radiotelescopio VLA si scopr\u00ec che la giovane stella cambi\u00f2 improvvisamente la sua orbita a seguito di un incontro ravvicinato con una delle sue compagne, il che potrebbe averne causato l'espulsione dal sistema.\nT Tauri si trova nei pressi della nebulosa a riflessione NGC 1555, illuminata dalla stella. Anche la nebulosa NGC 1554 fu associata a T Tauri e fu osservata nel 1868 da Otto Struve, ma si dubita addirittura della sua esistenza, in quanto scomparve poco dopo; pertanto \u00e8 chiamata \"nebulosa perduta di Struve\". Inoltre l'oggetto pare essere associato a NGC 1555 o alla stessa T Tauri, il che la renderebbe un oggetto di Herbig-Haro.\nLa stella si trova in una fase della sua formazione compresa tra l'accrescimento della futura stella a partire dal materiale in orbita nella nebulosa solare e l'ignizione dell'idrogeno accumulato nel nucleo della protostella. Una protostella \u00e8 la parte pi\u00f9 densa del nucleo di una nube gassosa, con una massa di circa 104 masse solari, costituita da gas e polveri che collassano sotto la loro stessa attrazione gravitazionale, causando una continua attrazione di materia. Nelle sue prime fasi di vita, una protostella ha solo l'1% della sua massa, la quale incrementa grazie al materiale che precipita dalla nube. Dopo alcuni milioni di anni si innesca nel suo nucleo la fusione nucleare ed un fortissimo vento stellare spazza via le polveri residue circostanti. La protostella entra a quel punto nella sequenza principale."}
{"id": "41754", "revid": "121837", "url": "https://it.wikipedia.org/wiki?curid=41754", "title": "Stelle T Tauri", "text": ""}
{"id": "41755", "revid": "31165", "url": "https://it.wikipedia.org/wiki?curid=41755", "title": "Disco circumstellare", "text": "Un disco circumstellare \u00e8 una struttura a forma di anello o di toro costituito da polveri, gas, planetesimi, asteroidi o frammenti di collisioni di piccoli oggetti in orbita attorno a una stella. \nI dischi circumstellari possono manifestarsi in diverse forme. Attorno a stelle giovani, costituiscono il materiale da cui possono formarsi dei pianeti.\nDischi protoplanetari.\nAttorno alle stelle pi\u00f9 giovani, i dischi circumstellari sono la riserva di materiale da cui nascono i pianeti, e in questo caso vengono chiamati dischi protoplanetari. Secondo il modello attualmente accettato della formazione stellare, una stella si forma dal collasso gravitazionale di materia all'interno di una nube molecolare gigante. Il materiale, in rotazione, possiede un momento angolare che determina la formazione di un disco protoplanetario gassoso attorno alla giovane stella. Il disco \u00e8 costituito prevalentemente da idrogeno e va a costituire una parte della massa della stella centrale. La fase di accrescimento del disco dura qualche milione di anni, a seconda dei casi, quindi si raffredda gradualmente quando la stella entra nella fase di T Tauri. Nel caso superi i venti milioni di anni vengono attualmente classificati come dischi \"Peter Pan\". All'interno del disco si formano grani di polvere, costituiti da roccia o ghiaccio, che possono coagulare in planetesimi. Se il disco \u00e8 sufficientemente massiccio, possono formarsi embrioni planetari. La formazione dei sistemi planetari si pensa sia un processo naturale all'interno di una formazione stellare.\nCinture asteroidali e dischi di detriti.\nNelle stelle non pi\u00f9 giovani, possono essere presenti dischi di varia natura, sopravvissuti alla formazione stellare. Un esempio sono le cinture di asteroidi come quella presente tra le orbite di Marte e Giove nel sistema solare, costituite da corpi rocciosi, o dischi di corpi ghiacciati equivalenti a quelli della fascia di Kuiper, o dischi cometari come la nube di Oort, posta nella zona pi\u00f9 esterna del sistema solare. La stessa luce zodiacale \u00e8 provocata da un disco di piccoli grani di polvere posti nel piano del sistema solare. I grani di polvere derivano dalle collisioni tra corpi pi\u00f9 grandi e dall'evaporazione delle comete.\nIn sistemi binari, il disco circumstellare viene chiamato circumprimario se in orbita attorno alla componente principale del sistema, circumsecondario se in orbita attorno la secondaria, e circumbinario se in orbita attorno ad entrambe le stelle. Anche i dischi di accrescimento in sistemi binari stretti, dove una stella cattura materia da una compagna solitamente meno densa, sono dischi circumstellari."}
{"id": "41757", "revid": "767487", "url": "https://it.wikipedia.org/wiki?curid=41757", "title": "Herbie Hancock", "text": "Considerato un'icona della musica moderna, si \u00e8 distinto affrontando diversi generi musicali come il jazz, la fusion e il funk.\nBiografia.\nInizia a studiare pianoforte classico all'et\u00e0 di 7 anni, e subito si dimostra un bambino prodigio. Nel 1961 Donald Byrd lo invita ad unirsi al suo gruppo a New York, dopodich\u00e9 l'etichetta Blue Note gli offre un contratto.\nIl suo primo album \u00e8 \"Takin' Off\", del 1962, che diventa un successo commerciale grazie alla versione del percussionista Mongo Santamar\u00eda che esegue come cover il pezzo \"Watermelon Man\". Nel maggio del 1963 Miles Davis lo chiama per il suo album \"Seven Steps to Heaven\". Hancock entra cos\u00ec a far parte dello storico quintetto di Davis, dove incontra anche Wayne Shorter, Tony Williams e Ron Carter. Durante la permanenza nel quintetto, Hancock continua a lavorare per l'etichetta Blue Note, realizzando capolavori come \"Maiden Voyage\", \"Cantaloupe Island\", e \"Speak Like a Child\". Nel frattempo realizza la musica per il film \"Blow-Up\" di Michelangelo Antonioni.\nNel 1968, partito per la luna di miele in Brasile, al suo ritorno si ammala gravemente e Miles Davis \u00e8 costretto a sostituirlo permanentemente con Chick Corea. Lasciato il gruppo di Davis, registra per la Warner l'album \"Fat Albert Rotunda\", il suo primo disco squisitamente funky, anche colonna sonora dell'omonimo cartone animato. Nel 1969 forma un sestetto con cui realizza diversi dischi come \"The Prisoner\". In questo periodo incomincia a interessarsi di strumenti elettronici. Gli album per la Warner Bros. segnano il definitivo passaggio nella sfera del funky. L'album di transizione \u00e8 \"Fat Albert Rotunda\" al quale seguono \"Crossings\" e \"Sextant\" (il sound ricorda vagamente \"Bitches Brew\" di Miles Davis) per poi passare alla fase funk vera e propria. L'album pi\u00f9 significativo \u00e8 \"Head Hunters\" in cui \u00e8 presente il famoso singolo \"Chameleon\".\nQuesto periodo continua fino agli anni ottanta, quando il continuo zigzagare di Hancock da un genere all'altro lo porta a seguire due progetti contemporaneamente: uno vicino alla disco e alla musica elettronica, da cui escono album come \"Perfect Machine\" e \"Future Shock\" che contiene il celebre singolo da classifica \"Rockit\", e uno hard-boppistico: la riunione venne formata con gli stessi membri dei primi dischi di Hancock: Tony Williams, Ron Carter e Freddie Hubbard. Sempre in questi anni si esibisce con numerosi concerti nel power-jazz trio Hurricane con Billy Cobham e con Ron Carter, riscuotendo un enorme successo.Durante il tour internazionale del 1984, assieme a lui suona Foday Musa Suso (\"griot\" del Gambia), e nel 1985 pubblicano assieme \"Village life\", LP in cui Hancock suona il sintetizzatore elettronico Yamaha DX-1 che consente di modificare l'intonazione delle singole note, permettendogli di usare la stessa accordatura non temperata della \"kora\" di Suso.\nGli anni novanta segnarono un nuovo e fertile periodo per il pianista di Chicago: i progetti The New Standards, Gershwin World, Future 2 Future e Directions in Music sono gli album di riferimento delle nuove avventure di Hancock.\nNel 2005 pubblica l'album \"Possibilities\", in cui compaiono le collaborazioni con artisti vari, tra i quali John Mayer e Christina Aguilera.\nNel 2007 esegue con Quincy Jones il brano The Good, The Bad and The Ugly contenuto nell'album We All Love Ennio Morricone.\nNel febbraio del 2008 il suo \"\", dedicato all'amica cantautrice Joni Mitchell, viene premiato con il Grammy Award come miglior album.\nOpere.\n\"Cantaloupe Island\" \u00e8 tra i brani di Hancock che hanno avuto maggior successo, al punto da essere considerato uno dei moderni standard. La composizione originale fa parte dell'album Empyrean Isles del 1964, ed \u00e8 eseguita da Freddie Hubbard (tromba), lo stesso Hancock (pianoforte), Ron Carter (contrabbasso) e Tony Williams (batteria). Nel 1992 gli US3 hanno pubblicato un remix del brano, intitolandolo \"Cantaloop (Flip Fantasia)\". Il gruppo, realizzando una coraggiosa e ben riuscita contaminazione jazz-rap, ha inciso molto probabilmente la versione pi\u00f9 conosciuta del brano, che nei soli \"States\" ha venduto pi\u00f9 di un milione di copie.\nTra le molte composizioni di Hancock che hanno raggiunto lo stato di standard, si possono ancora citare la funky \"Watermelon Man\" , \"Maiden Voyage e Dolphin dance, \"classici del modal jazz."}
{"id": "41766", "revid": "1305772", "url": "https://it.wikipedia.org/wiki?curid=41766", "title": "Papa Giovanni", "text": ""}
{"id": "41767", "revid": "15756", "url": "https://it.wikipedia.org/wiki?curid=41767", "title": "Testo narrativo", "text": "Il testo narrativo \u00e8 un tipo di testo in cui un narratore racconta una storia.\nI testi narrativi caratterizzano generi diversi, alcuni di carattere spiccatamente letterario, altri meno: tra i primi, romanzi, racconti, fiabe, novelle, poemi epici; tra i secondi, la cronaca giornalistica, la corrispondenza degli inviati speciali, le cronache storiche, le biografie e le autobiografie, le relazioni di viaggio, le memorie giudiziarie, gli aneddoti.\nLa narrazione non \u00e8 comunque occupazione esclusiva degli scrittori professionisti (romanzieri, giornalisti, storici ecc.): si tratta, al contrario, di un'attivit\u00e0 umana tra le pi\u00f9 antiche, comune anche alla moderna comunicazione quotidiana.\nGeneralit\u00e0.\nNella sua classica categorizzazione dei tipi testuali, Egon Werlich lega i testi narrativi alla capacit\u00e0 cognitiva di distinguere il mutamento nel tempo.\nLa discrezionalit\u00e0 del narratore opera all'interno di quattro ambiti fondamentali. Egli pu\u00f2:\nTutto ci\u00f2 che comunica avvenimenti e trasformazioni \u00e8 specifico delle narrazioni. In questo senso, la narrazione si contrappone alla descrizione. A qualcosa di questo tipo fa riferimento anche la distinzione platonica tra \"mythos\" e \"logos\".\nDavanti a una narrazione, in forma verbale o in altra forma, chi ascolta, guarda o legge un racconto non fa che ripetere mentalmente il contenuto del racconto stesso, in qualche modo facendone un sommario mentale che mette in ordine gli eventi narrati come successivi (o contemporanei), trasferendo il campo semantico all'interno di un sistema di \"azioni\" e \"funzioni\" che svolgono i personaggi del racconto (compreso il narratore).\nI formalisti russi, in particolare Boris Toma\u0161evskij, hanno studiato le connessioni causali-temporali tra gli avvenimenti, mentre Vladimir Propp ha organizzato uno schema di funzioni che interpreta questi avvenimenti in relazione ai personaggi, centrando uno svolgimento delle vicende narrate sulla trasformazione del personaggio stesso. Partendo dagli studi di \u00c9mile Benveniste si \u00e8 poi fatta la distinzione tra \"storia\" (oggetto della narrazione) e \"discorso\" (modo in cui la narrazione presenta gli avvenimenti). La narratologia ha quindi spiegato come queste due categorie entrano in correlazione, come le azioni possono essere distinte tra \"post hoc\" e \"propter hoc\" (ovvero come sono legate da \"successione\" pi\u00f9 o meno coerente ma in fondo sempre casuale o \"consequenzialit\u00e0\" delle azioni stesse)..\nUn testo di narrativa \u00e8 una comunicazione e, in quanto tale, crea aspettative, conferme, tradimenti di attese, passaggio di informazioni tra un \"autore\" e un \"lettore\" (incluso un lettore modello, ossia quel che si immagina l'autore come proprio lettore). L'autore sceglie dunque gli eventi che considera \"necessari\" e \"sufficienti\" a mettere in azione la continuit\u00e0 del discorso narrativo e l'evoluzione del racconto, lasciando in sospeso, riprendendo, rimandando al senso comune, saltando, aggiungendo o levando verosimiglianza, parafrasando o dilungandosi secondo una strategia che vuol tenere pi\u00f9 o meno legata (e paradossalmente in certe avanguardie anche respingere) l'attenzione del lettore.\nQuindi la narrativa ha gradi diversi di plausibilit\u00e0, usa dosi diverse di suspense e di sorpresa, sancisce o esplora tipi di assertivit\u00e0 variabilissime, con una gamma tra semplicit\u00e0 e sofisticazione assai vasta.\nDiegesi e mimesi.\nLa prima distinzione, posta da Aristotele, \u00e8 quella tra \"narrazione\" (dove si assume la prima persona o pi\u00f9 personalit\u00e0, con i relativi punti di vista) e \"drammaturgia\", dove diventano narratori i personaggi stessi, nelle loro parole e azioni, senza alcun commento esterno. Questa qualit\u00e0 del discorso, in teoria della letteratura, viene indicata con il termine di \"diegesi\" (dal greco \u03b4\u03b9\u03ae\u03b3\u03b7\u03c3\u03b9\u03c2), in quanto complementare e distinto da \"mimesi\".\nTempi di narrazione.\nCome ha mostrato G\u00e9rard Genette, gli eventi narrati sono tra loro in relazione di \"ordine\" (prima, durante, dopo), \"durata\" (dove distingue cinque possibilit\u00e0, secondo che il tempo della \"storia\" sia pi\u00f9 o meno lungo di quello del \"discorso\" che la svolge) e \"frequenza\".\nIn termini di \"durata\" una narrazione pu\u00f2 essere (TS = tempo della storia; TD = tempo del discorso):\nIn termini di \"frequenza\" gli eventi narrati possono essere:\nSpazi di narrazione.\nLa \"voce\" del racconto ha a che fare con \"chi\" racconta e \"da dove\", cio\u00e8 con il punto di vista del racconto. Genette fa i cinque casi di voci seguenti:\nA queste Christian Metz ha aggiunto la voce:\nEsiste poi un calcolo possibile del \"modo\" di raccontare, cio\u00e8 da quale prospettiva, da quale distanza si parla, con coerenza o variazione della focalizzazione del racconto.\nAltri studiosi della narrativa comprendono Algirdas Julien Greimas, Claude Bremond, Roland Barthes, Wayne C. Booth ecc.\nQualcuno \u00e8 arrivato a dire che l'essere umano non dovrebbe essere chiamato \"homo sapiens\", ma \"homo narrator\" (o forse \"homo mendax\", per l'aspetto sviante dell'attivit\u00e0 di narrazione rispetto alla verit\u00e0), ovvero che la pratica di raccontarsi e raccontare \u00e8 profondamente radicata nell'organizzazione del pensiero e del linguaggio che lo esprime.\nTipologie di testi narrativi.\nAlcune tipologie di testi narrativi:\nAnche i testi \"informativi\" presentano delle storie, hanno degli autori che li hanno composti e organizzati con un certo ordine e hanno utilizzato particolari strutture linguistiche, ma non sono del tutto opera di fantasia come quelli che appartengono alla seconda categoria. Infatti in questi ultimi il narrare diventa lo scopo principale e le storie, anche se attinenti a determinate realt\u00e0 e verosimili, sono comunque il frutto di \"finzione\", sono cio\u00e8 delle \"invenzioni\".\nIl carattere della finzione o della invenzione \u00e8 percepito in modo immediato nel caso della fiaba, della favola o del racconto fantascientifico, ma si manifesta in modo meno evidente in tutti quei racconti, novelle, romanzi che nascondono, sotto l'apparente verosimiglianza, la finzione o invenzione.\nRomanzo.\nUn romanzo \u00e8 una estesa fiction narrativa in prosa. Fino al XVIII secolo, il termine era riferito specificatamente a racconti d'amore e intrighi in opposizione alle romanze, opere di lunghezza epica d'amore ed avventura. Durante il XVIII secolo, il romanzo ha adottato le caratteristiche della vecchia romanza ed \u00e8 diventato uno dei maggiori generi letterari.\nRacconto.\nUn racconto \u00e8 una narrazione di media durata in prosa. I racconti tendono ad essere pi\u00f9 concisi ed andare direttamente al punto rispetto ad opere pi\u00f9 lunghe, come le novelle (nel senso moderno del termine) (nelle wiki pagine collegate, per\u00f2, si definisce il racconto come pi\u00f9 lungo della novella) e i romanzi. A causa della loro brevit\u00e0, il successo dei racconti sta nella tecnica narrativa dell'utilizzo di personaggi, trame, ambientazioni, linguaggi e introspezione in maniera pi\u00f9 considerevole rispetto alle forme narrative pi\u00f9 lunghe.\nI racconti hanno la nella prosa dell'aneddoto, un brevissimo racconto di una scenetta che va rapidamente al punto, con paralleli nel racconto orale delle storie tradizionali. Con la crescita del romanzo realistico, il racconto \u00e8 evoluto come una miniatura, con alcuni dei primi, perfetti esempi nei racconti di E. T. A. Hoffmann ed Edgar Allan Poe.\nElementi.\nGli autori di fiction usano i seguenti elementi per creare effetti artistici nelle loro storie:\nImpatto dei \"media\".\nAl cinema e in televisione, la narrativa assume una forma peculiare. Per raccontare una storia, infatti, sono chiamati in causa, contemporaneamente, tutti i codici del linguaggio audiovisivo: iconici, fotografici, compositivi, dinamici, grafici, sonori, musicali, sintattici.\nOgni componente linguistica contribuisce a 'portare avanti' il racconto: a illustrare le situazioni, a definire lo stato d'animo dei personaggi, a mostrare la forma e il significato delle loro azioni e delle loro reazioni, a sottolinearne il portato emotivo, e cos\u00ec via.\nSi parla al riguardo di storytelling."}
{"id": "41768", "revid": "1318658", "url": "https://it.wikipedia.org/wiki?curid=41768", "title": "Concentrazione (chimica)", "text": "La concentrazione di un componente in una miscela \u00e8 una grandezza che esprime il rapporto tra la quantit\u00e0 del componente rispetto alla quantit\u00e0 totale di tutti i componenti della miscela (compreso il suddetto componente), o, in alcuni modi di esprimerla, del componente pi\u00f9 abbondante.\nNel caso specifico di una soluzione (che \u00e8 un tipo particolare di miscela), la concentrazione di un determinato soluto nella soluzione esprime il rapporto tra la quantit\u00e0 del soluto rispetto alla quantit\u00e0 totale di soluzione, o, in alcuni modi di esprimerla, del solo solvente (ad esempio molalit\u00e0).\nQuando la sostanza in esame ha una concentrazione molto elevata nella miscela, si parla in genere di purezza; se non \u00e8 diversamente specificato, la purezza viene intesa come la percentuale in peso della sostanza in esame rispetto al peso totale della miscela. Ad esempio se un campione di 100 grammi di argento presenta una purezza del 99,9% vuol dire che tale campione contiene 99,9 grammi di argento e 0,1 grammi di altre sostanze (dette impurezze).\nModi per esprimere la concentrazione.\nNotazione quantitativa.\nConcentrazione massica (Densit\u00e0 in soluzione).\nLa densit\u00e0 in soluzione formula_1 indica il rapporto tra la massa del soluto formula_2 rispetto al volume dell'intera soluzione formula_3:\nLa densit\u00e0 in soluzione si esprime in kg/m3 (pari a g/L).\nMolarit\u00e0.\nLa molarit\u00e0 (o concentrazione molare) formula_5 si definisce come il rapporto del numero di moli del soluto formula_6 rispetto al volume della soluzione formula_3 in litri:\nL'unit\u00e0 di misura della molarit\u00e0 sono i kmol/m3 (che, si ricorda, equivalgono a mol/L, a loro volta pari a mol/dm3).\nDensit\u00e0 di numero.\nLa densit\u00e0 di numero formula_9 indica il numero di determinati oggetti formula_10 per unit\u00e0 di volume formula_3:\nLa densit\u00e0 di numero \u00e8 misurata in 1/m3.\nPercentuale in volume.\nLa percentuale in volume formula_13 corrisponde ai millilitri (mL) di soluto formula_14 disciolti in 100 millilitri di soluzione formula_3:\nTrattandosi di una grandezza adimensionale, la percentuale in volume \u00e8 definita da un numero o da una percentuale (per esempio, 0,18 o 18%).\nQuantit\u00e0 relative.\nNormalit\u00e0.\nLa normalit\u00e0 indica il numero di equivalenti di un soluto disciolti in un litro di soluzione. Si calcola con la formula:\nQuesta grandezza oggi \u00e8 abolita sia dalla IUPAC che dal Sistema Internazionale, ma si continua comunque a farne uso.\nMolalit\u00e0.\nLa molalit\u00e0 formula_18, da non confondersi con la molarit\u00e0, \u00e8 definita come il rapporto tra il numero di moli del soluto formula_6 e la massa del solvente formula_20 espressa in chilogrammi (\"non\" la massa della soluzione).\nLa molalit\u00e0 si esprime, quindi, in mol/kg.\nFrazione molare.\nLa frazione molare formula_22 \u00e8 definita come il rapporto della quantit\u00e0 di sostanza della specie chimica in questione formula_6 e la quantit\u00e0 di sostanza di tutte le specie presenti nella miscela:\nRapporto di mescolanza.\nIl rapporto di mescolanza formula_22 \u00e8 il rapporto tra la massa formula_26 di vapore acqueo e la massa formula_27 d'aria secca contenute in una certa massa d'aria umida:\nFrazione massica.\nLa frazione ponderale (della massa) formula_29 definita come il rapporto tra la massa della specie chimica in questione e la massa totale della miscela.\nTrattandosi di una grandezza adimensionale, la percentuale in massa \u00e8 definita da un numero o da una percentuale (per esempio, 0,23 o 23%).\nAltre notazioni.\nNel caso di soluzioni acquose (per cui la densit\u00e0 \u00e8 prossima all'unit\u00e0) si assimila la concentrazione (in massa sul volume) in g/L a concentrazione per mille (\u2030). Questa notazione \u00e8 usata, ad esempio, nel settore enologico (i disciplinari impiegano la concentrazione per mille per designare l'acidit\u00e0 o l'estratto secco nel vino).\nNotazione complementare alla % \u00e8 il rapporto relativo \"soluto:miscela\" (in peso o volume) con notazione \"Qsoluto : Qmiscela\" (es. rapporto zucchero-bevanda 3:100)."}
{"id": "41769", "revid": "287204", "url": "https://it.wikipedia.org/wiki?curid=41769", "title": "LIGO", "text": "LIGO, acronimo di Laser Interferometer Gravitational-Wave Observatory (osservatorio interferometro\nlaser delle onde gravitazionali), \u00e8 un osservatorio statunitense ideato per il rilevamento delle onde gravitazionali. Fondato nel 1984 da Kip Thorne, Rainer Weiss. LIGO \u00e8 un progetto congiunto tra scienziati del California Institute of Technology (Caltech) e del Massachusetts Institute of Technology (MIT), sponsorizzato dalla National Science Foundation (NSF). La sua costruzione inizi\u00f2 nel 2002 con un finanziamento iniziale di 365 milioni di dollari ed era, all'epoca, il pi\u00f9 grande e pi\u00f9 ambizioso progetto mai finanziato dal NSF.\nIl progetto LIGO ha valso a Thorne, Weiss, insieme a Barry Barish successivamente subentrato nel gruppo, il Premio Nobel per la Fisica nel 2017.\nStoria.\nIl progetto LIGO si basa sul lavoro di numerosi scienziati che cercarono di definire un esperimento per valutare una parte della teoria della relativit\u00e0 di Einstein, l'esistenza delle onde gravitazionali. A partire dagli anni sessanta del Novecento, scienziati statunitensi, tra cui Joseph Weber, e sovietici, Mikhail Evgen'evich Gertsenshtein e Vladislav Ivanovich Pustovoyt (\u041c\u0438\u0445\u0430\u0438\u043b \u0415\u0432\u0433\u0435\u043d\u044c\u0435\u0432\u0438\u0447 \u0413\u0435\u0440\u0446\u0435\u043d\u0448\u0442\u0435\u0439\u043d e \u0412\u043b\u0430\u0434\u0438\u0441\u043b\u0430\u0432 \u0418\u0432\u0430\u043d\u043e\u0432\u0438\u0447 \u041f\u0443\u0441\u0442\u043e\u0432\u043e\u0439\u0442) posero le basi teoriche ed i primi prototipi di uno strumento basato sull'interferometria laser per il rilevamento delle onde gravitazionali..\nNel 1967 Rainer Weiss del MIT pubblic\u00f2 un'analisi per l'utilizzo di un interferometro laser ed inizi\u00f2 la costruzione di un prototipo grazie a sovvenzioni per la difesa, ma il progetto fu interrotto prima di diventare operativo. Dal 1968, Kip Thorne inizi\u00f2 uno studio sulle onde gravitazionali e relative sorgenti nello spazio presso il Caltech, e si convinse della possibilit\u00e0 di rilevarle con un esperimento.\nUn prototipo di un rilevatore interferometrico di onde gravitazionali fu costruito alla fine degli anni sessanta da Robert Forward con i colleghi del \"Hughes Research Laboratories\" (utilizzando degli specchi montati su di un supporto isolato), e negli anni settanta (utilizzando degli specchi sospesi e percorsi multipli del fascio laser) da Weiss presso il MIT, ed inoltre da Heinz Billing ed i suoi colleghi presso Garching in Germania, ed anche da Ronald Drever, James Hough ed i loro colleghi a Glasgow, Scozia.\nNel 1980, la NSF finanzi\u00f2 uno studio per la realizzazione di un grande interferometro da parte del MIT (Paul Linsay, Peter Saulson, Rainer Weiss), e l'anno seguente, il Caltech realizz\u00f2 un prototipo da 40 metri (Ronald Drever e Stan Whitcomb). Lo studio del MIT stabil\u00ec la fattibilit\u00e0 di interferometri aventi una lunghezza dell'ordine del chilometro e con un'adeguata sensibilit\u00e0.\nGrazie all'influenza della NSF, il MIT ed il Caltech furono invitati a condurre insieme il progetto per la costruzione di un osservatorio per le onde gravitazionali (LIGO) basato sullo studio del MIT e sui lavori sperimentali del Caltech, del MIT, di Glasgow e di Garching. Drever, Thorne, e Weiss formarono un comitato strategico per la realizzazione del LIGO, tuttavia non riuscirono ad ottenere i finanziamenti per il progetto nel 1984 e neanche nel 1985. Nel 1986 il comitato fu sciolto e fu nominato un unico responsabile, Rochus E. Vogt. Nel 1988 una proposta di ricerca e sviluppo per il LIGO ottenne un finanziamento.\nTra il 1989 e il 1994 il progetto LIGO non riusc\u00ec a decollare n\u00e9 dal punto organizzativo che da quello scientifico; furono ottenuti risultati solo dal punto politico, ottenendo l'appoggio del Congresso degli Stati Uniti. Le richieste di finanziamento furono sempre rifiutate fino al 1991, quando il Congresso approv\u00f2 un finanziamento di 23 milioni di dollari per il primo anno; tuttavia non furono raggiunti gli standard per poter ricevere i fondi e la NSF mise in dubbio la solidit\u00e0 tecnologica ed organizzativa del progetto. Nel 1992, il progetto LIGO fu rivisto nell'organizzazione e Drever non ne fece pi\u00f9 parte direttamente. Problemi di gestione del progetto e preoccupazioni tecniche, evidenziati dalla NSF, portarono al congelamento dei finanziamenti nel 1993.\nNel 1994, dopo una consultazione fra la NSF, i coordinatori scientifici del progetto LIGO, il MIT ed il Caltech, il direttore Vogt si dimise e Barry Barish (Caltech) fu nominato nuovo direttore del progetto, e la NSF fece presente che il progetto LIGO aveva l'ultima possibilit\u00e0 per essere finanziato. Il team condotto da Barish propose un nuovo studio, un nuovo piano finanziario ed un nuovo progetto esecutivo che prevedeva un investimento superiore del 40% al precedente. Questa nuova proposta fu approvata dalla NSF, comprensiva dell'aumento del 40%. Nel 1994, con un finanziamento di 395 milioni di dollari, il progetto LIGO divenne il pi\u00f9 grande e costoso progetto finanziato dalla NSF. Verso la fine del 1994 furono gettate le fondamenta per il primo rilevatore presso Hanford, nello stato di Washington, poi nel 1995, iniziarono i lavori anche per il secondo rilevatore a Livingston, in Louisiana. Mentre si completavano le costruzioni, nel 1997, Barish promosse la costituzione di due nuove istituzioni, il \"LIGO Laboratory\" ed la \"LIGO Scientific Collaboration\" (LSC). Il \"LIGO laboratory\" comprende le installazioni e le attrezzature finanziate dalla NSF. La \"LIGO Scientific Collaboration\" \u00e8 un forum per lo sviluppo della ricerca e della tecnologia presso i laboratori del LIGO. Il direttore Barish affid\u00f2 a Weiss il compito di portavoce di quest'ultima organizzazione.\nIl rilevatore inizi\u00f2 a operare nell'agosto del 2002, ma fino al 2010 non ottenne nessun risultato apprezzabile. Nel 2004, fu iniziato lo sviluppo del miglioramento della sensibilit\u00e0 del rilevatore (definito \"Enhanced LIGO\"). Questo port\u00f2 al fermo del rilevatore per alcuni anni per permettere la sostituzione dei rilevatori originari e sostituirli con una nuova versione detta \"Advanced LIGO\". Molta parte del lavoro di ricerca e miglioramento tecnologico delle nuove macchine LIGO/aLIGO era basato sui lavori pionieristici del rilevatore GEO600 di Hannover, in Germania. Nel febbraio 2015, i nuovi rilevatori furono installati in entrambe le sedi del LIGO.\nAlla met\u00e0 di settembre 2015 fu completata la revisione totale, durata cinque anni e del costo di 200 milioni di dollari, che port\u00f2 il costo totale del progetto LIGO a 620 milioni di dollari. Il 18 settembre 2015, l'Advanced LIGO inizi\u00f2 la sua attivit\u00e0 scientifica con una sensibilit\u00e0 quattro volte maggiore della versione iniziale dell'interferometro LIGO. La sensibilit\u00e0 del rilevatore verr\u00e0 ulteriormente aumentata fino a raggiungere quella di progetto prevista per il 2021.\nL'11 febbraio 2016, la \"LIGO Scientific Collaboration\" e la \"Virgo Collaboration\" pubblicarono un articolo sulla prima osservazione diretta di onde gravitazionali, costituita da un segnale distinto ricevuto alle 09.51 UTC del 14 settembre 2015 di due buchi neri aventi ~30 masse solari che si fondevano tra loro a circa 1,3 miliardi anni luce dalla terra.\nIl 15 giugno 2016 \u00e8 stato annunciato il secondo rilevamento di un'onda gravitazionale, anch'essa provocata dalla fusione di due buchi neri, rilevata il 26 dicembre 2015. La massa dei due buchi neri, distanti 1,4 miliardi di anni luce, coinvolti nell'evento \u00e8 stimata tra le 14 e le 8 masse solari, molto inferiore a quella del primo evento rilevato; infatti, l'evento \u00e8 stato evidenziato solo dall'elaborazione dei dati degli osservatori, in collaborazione con VIRGO.\nIl 4 gennaio 2017 alle 10 e 11 minuti UTC \u00e8 stato rilevato il terzo segnale, anch'esso prodotto dalla fusione di due buchi neri, distanti 3 miliardi di anni luce, aventi massa di 31 e 19 masse solari.\nDescrizione.\nLa missione di LIGO \u00e8 di osservare le onde gravitazionali previste dalla teoria della Relativit\u00e0 Generale di Albert Einstein. Nell'estate del 2004 LIGO inizia la sua ricerca di onde gravitazionali create da eventi astronomici in cui sono coinvolte grandi masse in accelerazione come l'esplosione di una supernova, collisione e coalescenza di stelle di neutroni, la formazione di buchi neri, la fusione tra buchi neri di massa stellare, la rotazione di stelle di neutroni dalla forma distorta e, infine, il residuo di onde gravitazionali create con la nascita dell'universo.\nLIGO gestisce contemporaneamente due osservatori di onde gravitazionali:\nLe onde gravitazionali che sono originate a centinaia di milioni di anni luce dalla Terra dovrebbero distorcere i 4 chilometri di spazio tra gli specchi di circa (come confronto, un atomo di idrogeno \u00e8 circa )."}
{"id": "41771", "revid": "78273", "url": "https://it.wikipedia.org/wiki?curid=41771", "title": "Agostino di Ippona", "text": ""}
