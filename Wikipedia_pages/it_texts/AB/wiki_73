{"id": "72182", "revid": "117205408", "url": "https://it.wikipedia.org/wiki?curid=72182", "title": "Spazio campionario", "text": "Nel calcolo delle probabilit\u00e0 lo spazio campionario o insieme universo (generalmente indicato dalle lettere formula_1, formula_2 o formula_3) \u00e8 l'insieme dei possibili risultati di un esperimento casuale. Ad esempio, nel lancio di un dado a sei facce lo spazio campionario \u00e8 l'insieme formula_4, nel lancio di una moneta \u00e8 l'insieme formula_5 (escludendo che la moneta possa rimanere in bilico sul bordo), e cos\u00ec via. Lo spazio campionario pu\u00f2 anche avere infiniti elementi: se, ad esempio, siamo interessati allo studio della caduta di una pallina su un pavimento, lo spazio campionario corrisponder\u00e0 all'insieme dei punti del pavimento, considerati tutti come possibili punti di impatto della pallina.\nDefinizioni formali.\nSpazio campionario.\nDato un esperimento casuale, \u00e8 detto evento elementare formula_6 uno dei possibili esiti dell'esperimento stesso. L'insieme di tutti gli eventi elementari formula_7 viene detto spazio campionario (\"sample space\" nella letteratura anglosassone); gli eventi elementari rappresentano i punti di questo spazio.\nI concetti di spazio campionario ed evento elementare sono concetti primitivi in teoria della probabilit\u00e0, come quelli di punto o linea in geometria, e non vengono ulteriormente definiti a partire da altri concetti. Non vi sono quindi indicazioni o limitazioni sulla natura degli eventi elementari; nel seguito della voce si daranno alcuni esempi nei quali gli eventi elementari assumono una specifica natura matematica.\nEventi.\nMentre con evento elementare si indica uno dei possibili esiti di un esperimento casuale, si dice evento un qualsiasi sottoinsieme formula_8 dello spazio campionario formula_9 degli eventi elementari. Dunque un evento non \u00e8 altro che un raggruppamento di uno o pi\u00f9 eventi elementari. Pertanto, le espressioni evento elementare ed evento senza ulteriori specificazioni si riferiscono ad enti di natura diversa: i primi sono punti di uno spazio, la cui natura non \u00e8 ulteriormente definita in generale, mentre i secondi sono insiemi, quindi trattabili con tutti gli strumenti della omonima teoria.\nL'insieme corrispondente all'intero spazio campionario formula_9 \u00e8 esso stesso un evento, in quanto insieme di eventi elementari; \u00e8 detto evento certo poich\u00e9 comprende tutti gli eventi elementari, cio\u00e8 tutti i possibili risultati di un esperimento. L'evento corrispondente all'insieme vuoto formula_11, che non comprende alcun evento elementare, \u00e8 detto evento impossibile.\nDato uno spazio campionario associato a un esperimento, pu\u00f2 darsi che l'analisi da condurre non coinvolga tutti i possibili eventi, ma solo una parte di essi. Gli eventi che hanno un ruolo in una specifica analisi vengono detti eventi di interesse.\nSigma-algebra.\nSia formula_9 uno spazio arbitrario purch\u00e9 non vuoto. Una famiglia formula_13 di eventi di formula_9 (cio\u00e8 una qualsiasi collezione di sottoinsiemi formula_15) \u00e8 detta formula_16-algebra (sigma-algebra) se contiene formula_9 ed \u00e8 chiusa rispetto alle operazioni insiemistiche di unione numerabile e complementazione, ovvero se soddisfa le seguenti tre propriet\u00e0:\nPertanto: (1) l'evento certo \u00e8 un evento (come dire: \"succede qualcosa\"); (2) la negazione di un qualsiasi evento \u00e8 essa stessa un evento; (3) qualsiasi unione di eventi \u00e8 un evento (per esempio l'evento \"si verifica formula_21 o formula_22\" \u00e8 l'unione dell'evento \"si verifica formula_21\" con l'evento \"si verifica formula_22\"). \nLa propriet\u00e0 1. \u00e8 del tutto equivalente a:\nLa propriet\u00e0 3. \u00e8 del tutto equivalente a:\ncio\u00e8 una sigma-algebra \u00e8 anche chiusa rispetto a intersezioni numerabili.\nUna sigma-algebra \u00e8 il metodo pi\u00f9 appropriato per descrivere un insieme di eventi a partire da un insieme di eventi elementari, e viene anche detta spazio degli eventi. Essa rappresenta un concetto ampiamente trattato in teoria della misura e deriva da una generalizzazione dell'algebra di insiemi. Questa, che richiede la stabilit\u00e0 solo per unioni finite (e non per quelle numerabili), non \u00e8 tuttavia adeguata a descrivere tutti i possibili eventi, quali quelli del tipo \"prima o poi piove\". Infatti, questo evento \u00e8 traducibile in linguaggio insiemistico come \"piove oggi\" oppure \"piove domani\" oppure \" piove dopodomani\", eccetera; ovvero l'evento formula_27 \u00e8 descritto dall'unione di infiniti eventi, formula_28, da cui deriva che per la definizione di algebra potrebbe essere formula_29; quindi formula_27 non sarebbe un evento compreso in un modello basato sull'algebra di insiemi. Per ovviare a ci\u00f2 si introduce la nozione di sigma-algebra.\nDato uno spazio arbitrario formula_9 e una famiglia formula_13 di suoi sottoinsiemi \u00e8 possibile, sempre e in vari modi, \"estendere\" la famiglia sino a renderla una sigma-algebra. La pi\u00f9 piccola sigma-algebra contenente la famiglia formula_13 viene indicata con formula_34 e detta sigma-algebra generata dalla famiglia.\nSpazio di probabilit\u00e0.\nI concetti di spazio campionario formula_2 e di spazio degli eventi formula_13 sin qui definiti, considerati assieme a quello di una misura formula_37, detta appunto misura di probabilit\u00e0, concorrono a definire il concetto di spazio di probabilit\u00e0 formula_38, che rappresenta la base per lo sviluppo assiomatico della teoria della probabilit\u00e0.\nOsservazioni.\nGli elementi dell'insieme delle parti di formula_2 sono i sottoinsiemi di formula_2; quindi una famiglia formula_41 di sottoinsiemi di formula_2 \u00e8 un sottoinsieme dell'insieme delle parti di formula_2, formula_44.\nUn evento formula_45 \u00e8 un sottoinsieme di formula_2, e non un suo elemento. Quindi un evento, in quanto insieme, non appartiene allo spazio campionario, ma \u00e8 incluso nello spazio campionario.\nDi converso, un evento elementare formula_47, in quanto punto, appartiene allo spazio campionario, e l'evento formula_48, insieme costituito da un singolo punto (e perci\u00f2 detto singoletto), \u00e8 incluso nello spazio campionario. Si pu\u00f2 quindi scrivere formula_49, mentre la scrittura formula_50 \u00e8 priva di significato.\nSe la cardinalit\u00e0 di formula_2 \u00e8 finita, allora la formula_16-algebra pu\u00f2 coincidere con l'insieme delle parti; non \u00e8 detto per\u00f2 che sia necessario considerare una famiglia di eventi cos\u00ec grande.\nOvviamente nulla vieta di prendere come spazio degli eventi proprio l'insieme delle parti. Questo perch\u00e9, nel caso di cardinalit\u00e0 finita, \u00e8 sempre possibile prendere come formula_16-algebra l'intero insieme delle parti, senza rischiare di incappare in eventi formula_45 ai quali non sia possibile attribuire una probabilit\u00e0 formula_55.\nSe invece la cardinalit\u00e0 di formula_9 \u00e8 infinita, non \u00e8 detto che sia possibile definire formula_57. In tale caso, pu\u00f2 darsi che la scelta dell'insieme delle parti come sigma-algebra non sia felice: in virt\u00f9 della terza propriet\u00e0 delle sigma-algebre, quando passiamo alla probabilit\u00e0 vengono coinvolte delle serie che non \u00e8 detto convergano.\nIn generale, si cerca sempre di scegliere una sigma-algebra piccola, in quanto pi\u00f9 semplice da usare.\nIl fatto che una sigma-algebra sia non coincidente con l'intero insieme delle parti non vuol dire che alcuni eventi elementari ne possano restare esclusi; infatti, per definizione di sigma-algebra, dev'essere formula_58. In altri termini, le sigma-algebre definite su formula_9 sono una copertura di formula_9.\nTipi di spazio campionario.\nLa scelta dello spazio campionario per un determinato fenomeno aleatorio deve in qualche modo equilibrare la necessit\u00e0 di essere fedele alla realt\u00e0 fisica esaminata con la convenienza matematica.\nIn pratica, la maggior parte degli spazi campionari rientra nelle seguenti tipologie:\nFinito.\nI pi\u00f9 semplici esperimenti aleatori consistono nel lancio di una moneta o di un dado, o nell'estrazione di una pallina da un'urna. In ogni caso lo spazio campionario sar\u00e0 un insieme costituito da un numero finito di eventi elementari. In genere, ma non necessariamente, essi saranno rappresentati dai primi n numeri interi: formula_61 oppure formula_62.\nNumerabile.\nMolti importanti modelli probabilistici, come ad esempio quello poissoniano utilizzato per contare il numero di accadimenti che si verificano in un intervallo di tempo fissato, si basano su uno spazio campionario numerabile e coincidente, quindi con tutto formula_63 o con formula_64.\nContinuo.\nSolitamente il modello continuo per eccellenza \u00e8 la retta reale, come nel caso degli errori di misura nelle osservazioni scientifiche il cui studio sistematico \u00e8 stato avviato da Karl Friedrich Gauss nel 1809. Altri modelli, utili per rappresentare i tempi di vita di componenti elettronici, hanno come modello la semiretta reale positiva.\nVettoriale finito.\nSpesso un esperimento \u00e8 costituito da una sequenza finita di altri esperimenti come, ad esempio, il lancio di un dado ripetuto n volte. In tale caso, se formula_65 \u00e8 lo spazio campionario del singolo lancio, lo spazio campionario complessivo sar\u00e0 dato dal prodotto cartesiano dei singoli spazi: formula_66.\nLo spazio campionario del singolo esperimento potr\u00e0 essere sia finito che numerabile che continuo.\nVettoriale numerabile.\nCome nel caso vettoriale finito con l'unica differenza che la sequenza dei singoli esperimenti non \u00e8 finita ma numerabile dunque: formula_67.\nTale modello compare, ad esempio, nelle analisi di qualit\u00e0 dei pezzi uscenti da una linea di produzione con formula_68 o nella passeggiata aleatoria (random walk) con formula_69.\nFunzionale.\nIn alcuni esperimenti aleatori della fisica, gli esiti dell'esperimento sono i percorsi o le traiettorie di una particella in un certo intervallo di tempo. Quindi ogni esito, in questo caso, \u00e8 una funzione. Tale modello emerge insistentemente nei processi stocastici.\nEsempi.\nPer molti esperimenti pu\u00f2 esistere pi\u00f9 di una scelta plausibile sia per lo spazio campionario che per lo spazio degli eventi, e la loro scelta rappresenta una parte fondamentale nella costruzione di un modello probabilistico. \nUna scelta corretta in questa fase conferisce un vantaggio che diviene chiaro in fase di assegnazione di una misura di probabilit\u00e0.\nSono elencati qui alcuni esempi.\nUn mazzo di carte.\nPer esempio, nel caso dell'estrazione di una carta da un mazzo, si potrebbe scegliere di rappresentare nello spazio campionario il punteggio (formula_70{Asso, Due, Tre, ..., Re}), oppure il seme (formula_70{Cuori, Quadri, Fiori, Picche}), o ancora la scelta formula_70{Faccia in alto, Faccia in basso} se si vuole considerare l'eventuale rovesciamento di alcune carte nel mazzo. Una descrizione pi\u00f9 completa dei risultati potrebbe poi specificare tutti questi elementi costruendo uno spazio campionario come prodotto cartesiano degli esempi prima fatti. \nUn foglio in pezzi.\nPrendiamo un qualsiasi foglio: nella sua interezza rappresenter\u00e0 il nostro spazio campionario. Le singole particelle del foglio corrisponderanno ai punti dello spazio campionario ovvero agli eventi elementari. Se ora strappiamo in pezzi il foglio, ognuno dei pezzi rappresenter\u00e0 un evento che, in quanto aggregato di particelle, sar\u00e0 un sottoinsieme del foglio originale e, in quanto pezzo, sar\u00e0 un elemento dell'insieme dei pezzi del foglio (l'insieme delle parti). Osserviamo che un foglio strappato in pezzi costituisce una partizione del foglio originale. I pezzi in cui abbiamo strappato il foglio non esauriscono tutto l'insieme delle parti ma ne costituiscono solo una sua famiglia. Tale famiglia pu\u00f2 essere estesa ad una sigma-algebra aggiungendo ad essa anche tutte le possibili composizioni ottenibili con le operazioni insiemistiche di unione numerabile, intersezione numerabile e complementazione. Ad esempio dovremo aggiungere alla famiglia l'unione di tutti i pezzi (l'intero foglio). Accanto ad ogni pezzo della famiglia dovremo aggiungere il suo complementare (ovvero l'unione di tutti gli altri pezzi), e via dicendo.\nNotiamo che questo procedimento ci conduce ad una sigma-algebra ma non all'insieme delle parti, per arrivare al quale dovremmo ripetere il procedimento anche per tutti gli altri modi in cui possiamo strappare il foglio originale.\nLancio di un dado equilibrato.\nConsideriamo un esperimento che consiste nel lanciare un comune dado (un cubo le cui facce sono numerate da formula_73 a formula_74) su una superficie piana dotata di attrito e delimitata da pareti atte a contenere il movimento del dado (ovvero una scatola!) e supponiamo che il dado sia bilanciato (ovvero che la sua distribuzione di massa sia uniforme e non privilegi una faccia rispetto alle altre).\nGli esiti di tale esperimento sono misurabili. Infatti, spesa la sua energia, il dado si fermer\u00e0 inesorabilmente poggiando sulla superficie una delle sue facce e mostrando, quindi, all'esperimentatore la faccia opposta a quella di appoggio.\nIl numero impresso sulla faccia esposta potr\u00e0 essere utilizzato per rappresentare l'esito dell'esperimento che, complessivamente, avr\u00e0 sei possibili esiti distinti (tanti quanti le facce del dado). Codificheremo tali esiti con i primi sei numeri interi.\nAllora gli eventi elementari saranno i primi sei numeri interi e lo spazio campionario associato a questo esperimento sar\u00e0 formula_75 che ha cardinalit\u00e0 formula_76 evidentemente finita.\nPoich\u00e9 ogni evento \u00e8 un sottoinsieme dello spazio campionario ovvero un elemento dell'insieme delle parti di formula_9 ci sono formula_78 possibili eventi tra i quali, ovviamente, l'insieme vuoto, l'intero formula_9, i sei singoletti, le formula_80 possibili coppie, i pari formula_81 e via dicendo.\nLa scelta della formula_16-algebra da usare dipende dagli obiettivi. Se, ad esempio, siamo interessati a calcolare la probabilit\u00e0 che esca un numero pari, gli unici eventi di interesse saranno formula_45=\"\u00e8 uscito un pari\" e il suo complementare. La pi\u00f9 piccola sigma-algebra contenente l'evento formula_45 sar\u00e0: formula_85. Non \u00e8 l'unica ma, tra tutte le sigma algebre contenenti l'evento formula_45, \u00e8 la pi\u00f9 piccola dunque quella che genera meno lavoro e meno problemi.\nSigma-algebra di Borel su formula_87.\nQuesta sigma-algebra, che prende nome dal matematico francese \u00c9mile Borel, non rappresenta un caso intuitivo, ma \u00e8 qui riportato perch\u00e9 celebre, perch\u00e9 riveste un ruolo fondamentale in gran parte della teoria della probabilit\u00e0 e perch\u00e9, nonostante la sua semplicit\u00e0 (\u00e8 sufficiente investigare su un numero infinito di lanci di una moneta per incappare in una sigma-algebra di Borel), ha messo in crisi la teoria classica della probabilit\u00e0, richiedendone la rivisitazione assiomatica di Kolmogorov.\nSia formula_88 l'intervallo reale unitario aperto a sinistra e chiuso a destra.\nSia, inoltre, formula_89 la famiglia degli intervalli di formula_2, della forma formula_91 con formula_92 Aggiungiamo poi ad formula_89 gli intervalli formula_94, tutte le loro unioni finite e disgiunte formula_95 ed, infine, anche l'insieme vuoto.\nL\"'algebra di Borel\" formula_96 cos\u00ec ottenuta, nonostante sia assai numerosa, non \u00e8 ancora una sigma-algebra; ad esempio ne sono esclusi i singoletti formula_97 che, in virt\u00f9 della propriet\u00e0 3', dovrebbero invece essere presenti. Ognuno di essi \u00e8 infatti intersezione numerabile di insiemi della famiglia, in quanto formula_98\nL'insieme formula_99 ottenuto dall'unione di formula_96 con i singoletti \u00e8 una sigma-algebra; inoltre, esso non coincide con l'insieme delle parti di formula_2, formula_102, e non \u00e8 quindi banale, come sar\u00e0 dimostrato da Giuseppe Vitali.\nCostruzione di una sigma-algebra.\nRiprendiamo ancora l'esempio del lancio di un dado. Abbiamo gi\u00e0 visto che, se siamo interessati a valutare la probabilit\u00e0 che esca pari, dovremo considerare l'evento formula_45={\u00e8 uscito pari}. Ma formula_45 preso singolarmente non basta; per completare la partizione occorrer\u00e0 aggiungere ad formula_45 il suo complementare. Ora formula_106 \u00e8 una partizione, in quanto chiusa rispetto alla complementazione.\nOvviamente ci sono altre partizioni possibili, quali formula_107 o formula_108. Tuttavia la prima non distingue tra pari e dispari, mentre la seconda aggiunge dettagli non di nostro interesse, come l'informazione se il dispari uscito sia formula_73 o formula_110 o formula_111. Quindi formula_106 rappresenta la migliore partizione rispetto al problema in esame.\nSe, per qualche motivo, dobbiamo esaminare tutte e sei le possibili configurazioni, allora la partizione che dovremo costruire sar\u00e0 la pi\u00f9 fine possibile: formula_113. Una volta assegnato questo spazio campionario, per generare la sua sigma-algebra si considerano tutte le possibili unioni tra i suoi elementi e i loro complementari (procedimento valido per ogni insieme finito). La sigma-algebra conterr\u00e0 quindi, ad esempio : formula_114"}
{"id": "72185", "revid": "1305772", "url": "https://it.wikipedia.org/wiki?curid=72185", "title": "Esoreattore", "text": "Il termine esoreattore indica l'insieme dei motori a getto che utilizzano l'aria ambiente come comburente, spesso usato come propulsore negli aeroplani.\n\u00c8 cosiddetto perch\u00e9, a differenza degli altri motori a getto quali gli endoreattori, per funzionare ha bisogno di aria o di un equivalente fluido esterno.\nFunzionamento.\nIl principio di funzionamento di tutti i motori a getto \u00e8 essenzialmente lo stesso: essi accelerano una massa (formata da aria e prodotti della combustione) in una direzione e per il terzo principio della dinamica viene prodotta una spinta nella direzione opposta.\nL'aria viene aspirata dal motore frontalmente ed entra (eventualmente) in un compressore che la porta alla pressione voluta. Successivamente entra nella camera di combustione dove si miscela con il combustibile atomizzato e avviene dunque la combustione con incremento di temperatura e pressione. La massa dei gas combusti entra quindi generalmente in una turbina dove viene espansa (generando inoltre l'energia necessaria al funzionamento del compressore). Infine, ad una pressione maggiore di quella esterna, l'aria e i prodotti della combustione completano l'espansione negli ugelli e vengono espulsi verso l'esterno generando la spinta necessaria.\nIl campo di applicazioni di questi motori \u00e8 estremamente vasto, con particolare diffusione nel campo della propulsione aeronautica, in diversi campi delle propulsione navale e nella generazione di energia nelle centrali elettriche. In particolare, quando applicato ad aeroplani, il motore a getto risulta maggiormente efficiente per alte velocit\u00e0 e quota di volo; per aerei pi\u00f9 lenti o per tratte pi\u00f9 corte diventano pi\u00f9 convenienti i motori di concezione \"mista\" (turboelica o \"turboprop\") in cui la turbina aziona anche un'elica che funge da organo propulsore. Aerei ancora pi\u00f9 piccoli utilizzano dei tipici motori a pistoni con propulsione ad elica.\n\u00c8 importante notare che il motore a getto riunisce in s\u00e9 il sistema motore che trasforma l'energia chimica del carburante in una forma utile per la propulsione ed il sistema propulsivo costituito dal getto che fuoriesce dall'ugello di scarico. Tali elementi sono separati nei sistemi con motore alternativo o turboprop. Infatti in entrambi i casi il propulsore \u00e8 costituito da un'elica: nel primo caso mossa direttamente o tramite una scatola ingranaggi dall'albero motore e nel secondo sempre da una scatola ingranaggi che riduce i giri di un albero turbina. Le eliche hanno una efficienza propulsiva migliore dei motori a getto perch\u00e9 accelerano grandi masse d'aria a velocit\u00e0 relativamente basse ma il loro rendimento decresce rapidamente quando le estremit\u00e0 delle pale divengono soniche o supersoniche (la velocit\u00e0 della pala \u00e8 data dalla somma vettoriale tra la velocit\u00e0 del velivolo e la velocit\u00e0 tangenziale della pala; per cui all'aumentare della velocit\u00e0 del velivolo le possibilit\u00e0 di impiego dell'elica si riducono). Per aumentare l'efficienza dei motori a getto (detti anche turbojet o turbogetti) sono stati progettati i turbofan.\nStoria.\nFin dall'inizio della storia dell'aeroplano, il motore alternativo a pistoni, nelle sue differenti forme (motore stellare, motore in linea, a V) \u00e8 stato l'unico tipo di motore disponibile per il progettista aeronautico. Ci\u00f2 era comprensibile finch\u00e9 basse performance potevano essere considerate accettabili, se non inevitabili. Tuttavia, all'incirca verso la fine degli anni trenta si cominci\u00f2 a comprendere che, concettualmente, il motore alternativo poneva esso stesso delle limitazioni alle prestazioni che era possibile raggiungere. Tale limite era essenzialmente legato all'efficienza del propulsore (l'elica), che raggiungeva valori di picco con l'approssimarsi della velocit\u00e0 radiale delle pale a valori supersonici. Ovviamente per superare tale barriera tecnologica risultava necessario un cambiamento radicale del motore a pistoni oppure l'introduzione di una tecnologia completamente nuova. Il motore a getto rappresent\u00f2 in quel periodo appunto quella \"nuova tecnologia\" che permise all'ingegneria aeronautica di fare un balzo in avanti forse paragonabile a quello dei fratelli Wright.\nI primi tentativi di attrezzare un aeroplano con un motore a getto si basarono essenzialmente su delle concezioni di motore \"ibrido\", in cui una sorgente meccanica esterna (tipicamente un motore alternativo) muoveva il compressore e, a valle di tale compressione, avveniva la miscelazione con il combustibile, la combustione e quindi l'espansione nell'ugello. Un prototipo \"volante\" con questa concezione fu l'aereo italiano Campini-Caproni C.C.2 progettato dall'ingegnere Secondo Campini sul finire degli anni '30 e che fece il suo primo volo il 27 agosto del 1940.\nQuesto tipo di motore (ideato gi\u00e0 da Henri Coand\u0103 nel 1910) viene generalmente detto, secondo la nomenclatura scelta dallo stesso Campini, termogetto o, pi\u00f9 propriamente motoreattore. Il termogetto comunque, dopo le prime applicazioni pionieristiche, non ebbe successo a causa dell'elevata complessit\u00e0 costruttiva e delle prestazioni non elevate.\nL'idea di un motore a turbina non fu un'idea del nostro secolo, la paternit\u00e0 deve essere attribuita all'inglese John Barber nel 1791.\nLa chiave di volta nell'utilizzo del motore a getto fu in effetti l'utilizzo della turbina a gas all'interno del motore stesso, usata per produrre l'energia necessaria a muovere il compressore. La prima turbina a gas di questo tipo fu costruita nel 1903 dall'ingegnere norvegese \u00c6gidius Elling. Diversi problemi, dal punto di vista tecnologico e, in particolare modo, di sicurezza e di resistenza dei materiali, non permisero tuttavia, per lungo tempo, di avviare una produzione non prototipale di tali motori.\nIl 16 gennaio 1930, in Gran Bretagna, Frank Whittle ottenne un primo brevetto per un motore a getto per aeroplano. Nel 1935 Hans von Ohain, in Germania, cominci\u00f2 a lavorare ad un progetto simile, molto probabilmente all'oscuro dei lavori quasi contemporanei di Whittle.\nOhain contatt\u00f2 Ernst Heinkel, uno dei maggiori industriali aeronautici dell'epoca, che immediatamente vide le prospettive del progetto. Heinkel aveva recentemente acquistato la fabbrica di motori Hirth e Ohain, e il suo capomeccanico Max Hahn, furono messi a capo di una nuova divisione della Hirth. \nIl loro primo motore HeS 1 era in funzione nel settembre 1937. A differenza del progetto di Whittle, Ohain utilizz\u00f2 l'idrogeno, al quale attribu\u00ec i successi iniziali, come combustibile. I progetti successivi culminarono nel motore HeS 3 che forniva 498\u00a0kg (5\u00a0kN - 1,100\u00a0lb) di spinta, primo turboreattore della storia. Alimentato a benzina venne portato in volo sull'Heinkel He 178, un velivolo molto semplice e compatto, partendo dall'aeroporto di Marienehe il 27 agosto del 1939 con ai comandi il pilota Erich Warsitz, un tempo brevissimo per lo sviluppo. Fu questo velivolo il primo aereo jet del mondo.\nIn Inghilterra Whittle si scontrava con il problema di reperire fondi per la ricerca mentre il Ministero dell'Aviazione, alle prese con problemi pi\u00f9 pressanti, ignorava il suo lavoro. Usando fondi privati Whittle riusc\u00ec a far funzionare un motore sperimentale nel 1937, ma questo era molto grande e non poteva essere utilizzato su di un velivolo. Per il 1939 il lavoro era avanzato e il motore cominci\u00f2 ad apparire utilizzabile. In questo momento la Power Jets Ltd. cominci\u00f2 a ricevere i fondi dal Ministero. Nel 1941 era stata realizzata una versione volante del motore che venne chiamata W.1. Il W.1 forniva 453\u00a0kg (1,000\u00a0lb - 4\u00a0kN) di spinta e venne montato su un Gloster E28/39 che vol\u00f2 nel maggio 1941.\nIl problema principale di entrambi questi due progetti iniziali, che vennero denominati motori a compressore centrifugo, era dato dal notevole ingombro trasversale del compressore, che, di fatto, imponeva l'installazione del motore all'interno della fusoliera. Il vantaggio rispetto ai motori con compressore assiale era dato dalla maggior esperienza accumulata nello studio dei turbocompressori, e quindi in soluzioni tecnologiche relativamente mature per l'applicazione aeronautica. Un altro vantaggio di questa configurazione era dato dalla maggiore resistenza del motore nel caso si verificassero ingestioni di oggetti estranei - \"Foreign Object Damage\" in termini aeronautici). Inoltre, sebbene la sezione del motore fosse rilevante, la sua lunghezza era molto ridotta, vantaggio da non sottovalutare.\nAnselm Franz ingegnere della Jumo (Junkers Motoren), la divisione della Junkers che si occupava dei motori, si applic\u00f2 per impiegare un compressore assiale al posto di quello centrifugo. In questa configurazione per comprimere l'aria viene posto in rapida rotazione un disco palettato (rotore) seguito da una sezione con palette fisse (statore). L'accoppiamento di un rotore con uno statore \u00e8 chiamato \"stadio\". Il rapporto di compressione di uno stadio di compressore assiale \u00e8 molto inferiore a quello di un compressore centrifugo, ma ponendo diversi stadi di compressore assiale in serie uno di seguito all'altro \u00e8 possibile ottenere il rapporto di compressione richiesto, con il vantaggio di avere una sezione frontale assai ridotta, a parit\u00e0 di rapporto di compressione e portata rispetto ad un compressore centrifugo.\nLo Junkers Jumo 004 rappresent\u00f2 il primo motore assiale ad entrare in servizio operativo essendo montato, in coppia, sul caccia Messerschmitt Me 262, utilizzato dai tedeschi, in numeri ridotti, nella fase finale della seconda guerra mondiale. Dopo il conflitto il caccia e il suo motore verranno estensivamente studiati dagli alleati.\nI motori inglesi, quale il Nene, invece verranno prodotti su licenza in varie nazioni tra le quali gli Stati Uniti e l'URSS, dove venne utilizzato sul MiG-15.\nClassificazione.\nEsistono diversi tipi di motori a reazione, di seguito vengono elencati i principali:\nComponenti principali.\nI componenti principali di un motore a getto sono generalmente sempre gli stessi per i diversi tipi di motore appena visti. Tra questi si possono elencare:\nIl compito della presa d'aria \u00e8 quello di convogliare il flusso in modo uniforme e a bassa velocit\u00e0 al compressore (o al combustore nel caso dello statoreattore) senza provocare il distacco di strato limite (possibile perch\u00e9 con il rallentamento del flusso la pressione statica aumenta con il risultato di avere un gradiente di pressione avverso). Inoltre la presa dinamica deve essere progettata in modo da fornire al motore la portata richiesta ed in modo che all'uscita della il flusso che entra nel compressore sia uniforme, stabile e di buona qualit\u00e0.\nIl compressore \u00e8 costituito da uno o da una serie di stadi, ossia di statori e rotori. Il compressore pu\u00f2 essere centrifugo od assiale, nel primo caso il compressore utilizzer\u00e0 la forza centrifuga per comprimere l'aria, nel secondo una girante con palettatura, il cui profilo \u00e8 simile a quello alare ed utilizza lo stesso principio per comprimere il flusso.\nTrasporta la potenza dalla turbina al compressore o anche, eventualmente, al propulsore. Possono esserci anche pi\u00f9 alberi coassiali, ruotanti a diverse velocit\u00e0 e che collegano diversi stadi della turbina e del compressore.\n\u00c8 la camera in cui avviene la combustione stazionaria tra il combustibile nebulizzato iniettato nel bruciatore e l'aria compressa in arrivo dal compressore.\n\u00c8 l'organo che permette di estrarre energia dalla miscela di aria e gas combusti in uscita dal combustore cos\u00ec da poter \"muovere\" il compressore o, eventualmente, un fan di by-pass o un propulsore (turboelica o turboalbero). \nUn bruciatore aggiuntivo, posto a valle del primo, che permette di ottenere una spinta aggiuntiva bruciando la parte di gas ancora incombusti, nella fase di scarico.\nL'aria, dopo aver ceduto parte della pressione e temperatura in turbina, viene espulsa nella parte posteriore del motore attraverso un ugello dove l'energia potenziale residua del fluido pu\u00f2 essere trasformata in energia cinetica al fine di produrre una spinta netta.\nL'aria che passa all'interno del motore deve necessariamente essere rallentata fino a velocit\u00e0 subsoniche per essere efficacemente riscaldata in camera di combustione. In caso di velocit\u00e0 di crociera supersoniche l'aria in uscita dal motore deve dunque essere accelerata nuovamente in un ugello supersonico di forma convergente-divergente, detto ugello de Laval, al fine di trasformare tutta l'energia potenziale del fluido."}
{"id": "72186", "revid": "339392", "url": "https://it.wikipedia.org/wiki?curid=72186", "title": "Ciclo bretone", "text": ""}
{"id": "72190", "revid": "125468644", "url": "https://it.wikipedia.org/wiki?curid=72190", "title": "Storia della bicicletta", "text": "La storia della bicicletta riguarda due secoli di sviluppo del mezzo di trasporto della bicicletta.\nDescrizione.\nFin dal 1990 la ICHC (Conferenza internazionale sulla storia del ciclismo) si riunisce ogni anno in un paese differente con lo scopo di offrire uno spazio per condividere idee e risultati di ricerche scientifiche sulla storia della bicicletta e del ciclismo. La ICHC ha permesso di riconciliare molte delle idee riguardanti la storia della bicicletta, che erano state per la maggior parte sbagliate ed influenzate da nazionalismi, smontando cos\u00ec alcuni miti sviluppatisi intorno alla sua nascita. La ICHC come sua nascita considera l'applicazione del principio del veicolo a due ruote che \u00e8 la base del ciclismo (e del motociclismo).\nLe invenzioni applicate alla bicicletta che hanno avuto successo sono state il risultato di precedenti idee ed esperimenti per cui difficilmente \u00e8 possibile associare ad un determinato progetto una precisa data storica ed un particolare inventore. In qualche caso \u00e8 stato messo in discussione il valore storico di alcune invenzioni perch\u00e9 esse ottennero importanza solo dopo: infatti invece di rappresentare un punto di svolta inequivocabile nella storia della bicicletta, la loro innovazione fu presto dimenticata senza poter lasciare un segno permanente.\nLa draisina.\nL'origine della prima bicicletta effettivamente utilizzata \u00e8 da attribuirsi al barone Karl von Drais, un impiegato statale del Gran Ducato di Baden in Germania. Karl Drais invent\u00f2 la sua \"Laufmachine\" (macchina da corsa) nel 1817 che fu chiamata dalla stampa Draisine (in Italia draisina) per\u00f2 prima c'era il velocipede composto da due ruote e un pezzo di legno. Il maggiore miglioramento in questo progetto era l'aggiunta dello sterzo. Si dice che il suo interesse nel trovare un'alternativa all'uso del cavallo fosse dovuto all'inedia e alle frequenti morti dei cavalli causate dall'insufficienza dei raccolti del 1816 (il cosiddetto \"anno senza estate\").\nNel suo primo documentato viaggio da Mannheim, il 12 giugno 1817, copr\u00ec la distanza di 13 chilometri in meno di un'ora. La draisina di legno pesava 22 chili, aveva boccole d'ottone all'interno dei cuscinetti della ruota, un freno posteriore e 152 millimetri di avancorsa della ruota anteriore per ottenere un effetto auto-stabilizzante (effetto caster). La draisina era spinta in avanti facendo pressione per terra con i piedi; i pedali furono aggiunti circa quarant'anni dopo. Questo progetto innesc\u00f2 una moda diffusa ma di breve durata. Molte migliaia di copie furono costruite ed usate dappertutto e ci\u00f2 viene considerato come l'origine del trasporto personale senza uso di cavalli.\nIl velocipede.\nIl velocipede ebbe una rinascita a Parigi verso la fine degli anni 1860. Costituito da una ruota anteriore di diametro leggermente maggiore a cui erano ora connessi pedivelle e pedali, era chiamato \"le velocipede bicycle\" da cui il termine italiano biciclo. Le ruote erano in legno rivestite di ferro. L'origine dell'idea del biciclo \u00e8 tuttora una questione aperta all'interno della ICHC, ma si \u00e8 al momento d'accordo nel ritenere il 1864 come il primissimo anno della sua comparsa a Parigi.\nI nuovi viali di Parigi pavimentati a macadam (un tipo di tecnica di costruzione stradale che consisteva di alcuni strati di sassi consolidati e livellati tramite compressore e dotata di canali di scolo laterali) avevano semplificato l'andare in velocipede, sebbene, imitando la tecnologia delle carrozze per la costruzione di massicci telai d'acciaio, il peso era raddoppiato a quasi 45 chili. Un'ulteriore comodit\u00e0 fu portata con l'introduzione di copertoni di gomma solida e del primo cuscinetto a sfere.\nNecessitano una menzione anche i primi tentativi di introdurre la trazione posteriore per superare gli svantaggi di quella anteriore (la difficolt\u00e0 nel mantenere la pedalata mentre si sterza e la velocit\u00e0 limitata), anche se dovranno passare altri 40 anni prima che questa si affermi definitivamente diventando d'uso comune. Qualcuno faceva uso di una catena, altri, di aste e pedivelle. A Kirkpatrick MacMillan, un fabbro scozzese, viene attribuito un progetto del 1839 di un velocipede a trazione posteriore ottenuta usando delle pedaliere fissate frontalmente che trasmettevano la potenza alla ruota posteriore tramite delle aste.\nIl biciclo.\nIl biciclo fu la logica estensione del progetto della boneshaker. La ruota anteriore venne enormemente ingrandita fino al limite della misura interna della gamba del ciclista (maggiore era il diametro della ruota, pi\u00f9 lontano si andava con una sola pedalata), quella posteriore fu accorciata ed il telaio reso pi\u00f9 leggero. Nel 1869 Eugene Meyer invent\u00f2 le ruote con i raggi e produsse un modello di High Bicycle fino agli anni 1880.\nJames Starley a Coventry aggiunse i raggi tangenti (offrono maggiore stabilit\u00e0 e resistenza alla ruota di quelli radiali) e lo scalino di monta alla sua famosa versione di High Bicycle chiamata Ariel o anche Ordinary. I cuscinetti a sfere (dal 1875), i copertoni solidi e i telai di acciaio a sezione cava divennero degli standard. A seconda della lunghezza della gamba del ciclista, la ruota anteriore ora poteva raggiungere un diametro fino a 1,5 metri. Erano perci\u00f2 veloci ma anche insicure.\nIl ciclista si trovava con il baricentro molto distante da terra, accovacciato in modo precario sopra la ruota anteriore. La bicicletta americana Star era derivata da una ordinaria invertendo l'ordine delle due ruote: ora per\u00f2 c'era il pericolo di cadere all'indietro quando si correva in salita.\nLe persone pi\u00f9 anziane e le donne preferivano invece i pi\u00f9 stabili tricicli o quadricicli, come per esempio il Salvo Quadricycle di Starley, rinominato Royal Salvo in onore della regina Vittoria che ne usava uno.\nLa safety bicycle.\nNel 1884 John K. Starley realizz\u00f2 a Coventry la prima \"safety bicycle\" (\"bicicletta di sicurezza\"), denominata \"Rover\", destinata a ottenere un enorme successo commerciale: antesignana delle moderne biciclette, aveva ruote di dimensioni uguali e trasmissione a catena. L'invenzione dello pneumatico nel 1888, dovuta a John Boyd Dunlop, contribu\u00ec ad aumentarne il comfort.\nBiciclette da corsa, da montagna e ibride.\nAlla fine degli anni 1960, stimolato dalla crescente consapevolezza degli americani del valore dell'esercizio fisico, l'uso della bicicletta godette di una nuova popolarit\u00e0. Le vendite raddoppiarono tra il 1960 ed il 1970, e raddoppiarono di nuovo tra il 1970 ed il 1972. La maggior parte delle biciclette vendute erano quelle da corsa. Queste bici pi\u00f9 leggere, a lungo usate da ciclisti impegnati e da professionisti, erano dotate di manubri ricurvi, deragliatori da 5 a 15 velocit\u00e0, ed un sellino pi\u00f9 stretto. Alla fine degli anni 1980 le bici da corsa dominavano il mercato del Nord America e i vecchi modelli di bici uscirono dal mercato.\nLe mountain bike (bici da montagna, ma anche \"rampichini\") apparvero negli scaffali dei distributori verso la fine degli anni ottanta, quando l'evoluzione del ciclismo fuori strada e di altri sport estremi ne stimol\u00f2 la popolarit\u00e0. Queste bici presentavano telai pi\u00f9 robusti, sospensioni pi\u00f9 complesse, e la presa sul manubrio orientata in direzione perpendicolare all'asse della bicicletta per permettere al ciclista di resistere agli sbalzi in avanti durante le corse sui pendii sassosi. Nel 2000 le loro vendite avevano superato di molto quelle delle bici da corsa, che da allora sono usate solo da ciclisti su strada per le lunghe distanze. Gli anni recenti hanno visto in Nord America una reazione del consumatore, dato che i ciclisti occasionali hanno mostrato insoddisfazione sia per le pesanti mountain bike sia per i pi\u00f9 fragili e qualche volta scomodi predecessori da corsa. I produttori allora hanno combinato il meglio dei due modelli. Durante questi anni di cambiamenti nel ciclismo americano, i ciclisti europei sono rimasti molto attaccati ai loro modelli confortevoli e leggeri, dotati di pratici accessori e di affidabili sistemi di cambio al mozzo posteriore. Nel 2011, complice del fatto anche la crisi economica, in Italia per la prima volta dal dopoguerra le vendite di biciclette hanno superato le immatricolazioni d'automobili."}
{"id": "72191", "revid": "125650388", "url": "https://it.wikipedia.org/wiki?curid=72191", "title": "Corriere della Sera", "text": "Il Corriere della Sera \u00e8 uno storico quotidiano italiano, fondato da Eugenio Torelli Viollier a Milano nel 1876. Pubblicato da RCS MediaGroup, \u00e8 il primo quotidiano italiano per diffusione. e per lettorato Il suo slogan \u00e8: \u00abLa libert\u00e0 delle idee\u00bb.\nStoria.\nUn giornale con la denominazione \"Corriere della Sera\", fondato dal ventitreenne Giuseppe Rovelli, fu pubblicato a Torino nel 1866, ma dopo solo due numeri (1\u00ba agosto e 2 agosto) il quotidiano cess\u00f2 le pubblicazioni per mancanza di fondi.\nDalle origini al 1900.\nIl \"Corriere della Sera\" nacque nel febbraio del 1876 quando Eugenio Torelli Viollier, direttore de \"La Lombardia\", e Riccardo Pavesi, editore della medesima, decisero di fondare un nuovo giornale.\nIl primo numero venne annunciato dagli strilloni in piazza della Scala alle 21 di domenica 5 marzo 1876, con la data del 5-6 marzo. La doppia data indicata consentiva la validit\u00e0 del giornale per il pomeriggio del primo giorno e la mattina del giorno seguente. Per il lancio venne scelta la prima domenica di Quaresima (tradizionalmente quel giorno i giornali milanesi non uscivano). Il \"Corriere\" sfrutt\u00f2 quindi l'assenza di concorrenza; per\u00f2, per non inimicarsi l'ambiente, devolvette in beneficenza il ricavato del primo numero. La foliazione era di quattro pagine, stampate in 15\u00a0000 copie.\nCome sede del nuovo giornale fu scelto un luogo di prestigio, la centralissima Galleria Vittorio Emanuele. Tutto il giornale era raccolto in due stanze ed era fatto da tre redattori (oltre al direttore) e da quattro operai. I tre collaboratori di Torelli Viollier erano suoi amici:\nTeodori Buini fu nominato caporedattore. Port\u00f2 al giornale anche sua moglie, Vittoria Bonaccina, che tradusse alcuni dei romanzi pubblicati sulle pagine del \"Corriere\". La signora Bonaccina non era l'unica donna: collabor\u00f2 anche la moglie di Torelli, Maria Antonietta Torriani, scrittrice di romanzi d'appendice con lo pseudonimo \"marchesa Colombi\". Per le indispensabili corrispondenze da Roma si era offerto di collaborare gratuitamente Vincenzo Labanca, vecchio amico di Torelli Viollier. Per l'estero c'erano accordi con l'Agenzia Stefani e la francese Havas.\nL'amministratore del giornale era il fratello di Eugenio, Titta Torelli. Il giornale veniva fatto stampare da una tipografia esterna, che possedeva uno stanzone nei sotterranei della Galleria Vittorio Emanuele.\nNei giorni successivi le vendite del quotidiano si assestarono sulle 3\u00a0000 copie. Il prezzo di un numero era di 5 centesimi (un soldo) a Milano, 7 fuori citt\u00e0. Il giornale era cos\u00ec composto: la prima pagina ospitava l'articolo di fondo, la cronaca del fatto pi\u00f9 rilevante e i commenti al fatto. La seconda era dedicata alla cronaca politica italiana e straniera. La terza pagina ospitava la cronaca milanese e le notizie telegrafiche. La quarta pagina era dedicata per tre quarti alle inserzioni pubblicitarie e agli annunci economici. I caratteri venivano stampati in corpo 10. Il \"Corriere\" andava in macchina alle 14 per essere distribuito circa due ore dopo, e usciva con una doppia datazione (5-6 marzo, per esempio), poich\u00e9 la lentezza dei trasporti faceva s\u00ec che spesso giungesse nelle altre regioni l'indomani. La doppia datazione sarebbe perdurata fino al dicembre 1902. Il primo romanzo d'appendice pubblicato sul foglio di Torelli Viollier fu \"L'incendiario\" di \u00c9lie Berthet. Nei suoi primi dieci anni di vita il \"Corriere\" affid\u00f2 la raccolta pubblicitaria alla A. Manzoni &amp; C. di Attilio Manzoni.\nLa realizzazione del \"Corriere\", come di quasi tutti i giornali dell'epoca, era artigianale: la scrittura degli articoli, tranne che per le corrispondenze da Roma, era \"fatta in casa\", non essendoci cronisti (li aveva solo \"Il Secolo\"). La maggior parte del lavoro era affidata alla penna e alle forbici (per i dispacci \"adattati\") di Torelli Viollier, con un ritmo d'aggiornamento di 2/3 giorni per le notizie interne e di 10/15 per l'informazione proveniente dall'estero. Il giornale non aveva una tipografia propria (con i conseguenti problemi di gestione dell'autonomia del giornale) e limitava al massimo la pubblicazione di disegni e incisioni, che invece erano frequenti sul \"Secolo\". Torelli assunse in redazione delle nuove leve: Luigi Gualdo (che Torelli Viollier aveva conosciuto a Parigi), Raffaele de Cesare (gestir\u00e0 la famosa rubrica \"Note Vaticane\") e Ugo Sogliani (futuro caporedattore). Per non rimanere troppo distante dal concorrente, Torelli Viollier decise fin dal 1877 di ricevere notizie via telegrafo (da Roma). Il primo telegramma estero giunse da Parigi nel 1878.\nProprio il 1878 fu un anno di svolta. Al principio dell'anno re Vittorio Emanuele II fu colto da un'improvvisa malattia che lo port\u00f2 alla morte. Tutti i giornali italiani diedero ampio spazio all'avvenimento, ma dopo la sua morte tornarono a pubblicare le solite notizie. Torelli Viollier invece continu\u00f2 a trattare la notizia della morte del re per un'ulteriore settimana. Ci\u00f2 fece aumentare le vendite da 3\u00a0000 a 5\u00a0600 copie; le vendite salirono nel resto dell'anno fino a sfondare a dicembre quota 7\u00a0000 copie giornaliere. Nel consueto articolo di fine anno, che Torelli Viollier pubblicava prima delle festivit\u00e0 natalizie, il direttore ringrazi\u00f2 i lettori e conferm\u00f2 il suo impegno a trattarli \"non come avventori [...], ma come amici e soci in un'impresa comune, giacch\u00e9 come tali li consideriamo, e tali sono\".\nDagli anni ottanta Milano inizi\u00f2 a essere investita da una rapida trasformazione economica e sociale. Un nuovo ceto di commercianti e industriali (di origine n\u00e9 aristocratica, n\u00e9 liberale) si afferm\u00f2 come nuova forza emergente. Il \"Corriere\" seppe intercettare questo nuovo pubblico e in pochi anni riusc\u00ec ad attirare la sua attenzione. Nel 1881 la tiratura raggiunse stabilmente le 10\u00a0000 copie giornaliere. Nell'articolo di fine anno (\"Programma per l'anno 1882\"), Torelli annunci\u00f2 il potenziamento dell'uso del telegrafo per la trasmissione dei pezzi dei corrispondenti, che fino ad allora si erano avvalsi prevalentemente del servizio postale. Il direttore voleva che anche le notizie dall'estero giungessero in tempi rapidi: nel 1882 invi\u00f2 i primi corrispondenti all'estero, nelle citt\u00e0 di Parigi, Londra e Vienna. Nel \"Programma per l'anno 1883\" Torelli annunci\u00f2 che non avrebbe pi\u00f9 utilizzato i rendiconti dell'agenzia Stefani per quanto riguarda i lavori del Parlamento, ma avrebbe raccolto le notizie in proprio.\nNel 1883 il Corriere si dot\u00f2 finalmente di una tipografia propria. Fu acquistata una nuova rotativa (K\u00f6nig &amp; Bauer) capace di produrre 12\u00a0000 copie l'ora. Nel sotterraneo lavoravano una ventina di macchinisti e ventiquattro tipografi su tre turni. Il Corriere cominci\u00f2 a stampare due edizioni al giorno: una nel primo pomeriggio e una seconda in serata. Alla fine del 1885 il giornale produceva quasi esclusivamente notizie in proprio. Torelli Viollier poteva affermare che \"ben di rado il \"Corriere\" stampa notizie ritagliate da altri fogli e le forbici della redazione, che sono il redattore capo di molti giornali, arrugginiscono\".\nDal 1883 al dicembre 1885 la tiratura pass\u00f2 da 14\u00a0000 a 25\u00a0000. Il \"Corriere\" vendeva il 58% delle copie in Lombardia, il 20% tra Piemonte ed Emilia (seguendo le direttrici delle linee ferroviarie), il resto era distribuito in Veneto, Liguria, Toscana e in alcune citt\u00e0 delle Marche e dell'Umbria. Nella citt\u00e0 di Milano era il secondo quotidiano, davanti a \"La Perseveranza\" e dietro a \"Il Secolo\". Tuttavia, mentre il \"Secolo\" aveva alle spalle il sostegno di una casa editrice (la Sonzogno), il \"Corriere\" doveva contare solamente sulle proprie forze.\nLa forza del giornale stava nell'alleanza tra Torelli Viollier e il nuovo socio di Busto Arsizio (poi trasferitosi a Milano), Benigno Crespi (1848-1910), fratello del ricchissimo industriale cotoniero Cristoforo Benigno Crespi: Torelli Viollier desideroso di fare un giornale moderno; Crespi attento ai bilanci, ma sensibile a effettuare investimenti, anche cospicui, per mantenere il giornale competitivo. L'ingresso di Crespi quale proprietario e finanziatore del \"Corriere\" aveva portato: all'acquisto di una seconda macchina rotativa (che aveva permesso un miglioramento della fattura delle pagine e un aumento consistente delle copie stampate), all'incremento dei servizi telegrafici e all'assunzione di nuovi collaboratori, scelti da Torelli in completa indipendenza. I redattori del \"Corriere\" diventarono sedici.\nNel 1887 il Corriere stipula il primo contratto con una concessionaria di pubblicit\u00e0, la ditta Haasenstein &amp; Vogler. Il giornale si assicura cos\u00ec un'entrata annuale fissa. Il contratto durer\u00e0 fino al 1915, quando Luigi Albertini decider\u00e0 di gestire autonomamente le inserzioni pubblicitarie.\nA partire dalla seconda met\u00e0 degli anni ottanta le colonne del \"Corriere\" ospitarono stabilmente varie rubriche giornaliere, nate sperimentalmente negli anni precedenti. Le principali furono:\nIl quotidiano continuava a pubblicare su ogni numero un romanzo d'appendice a puntate. Le pagine a disposizione erano sempre quattro, di cui una (la quarta) dedicata in gran parte alla pubblicit\u00e0.\nNel 1886 Torelli Viollier ide\u00f2 la figura del \"redattore viaggiante\", ovvero il cronista che sceglieva un itinerario e scriveva tutto quello che vedeva lungo il percorso: fatti, persone, storie, ecc. Nello stesso anno per la prima volta le copie vendute del giornale sorpassarono le copie distribuite in abbonamento. Alla fine del decennio le vendite raggiunsero 60\u00a0000 copie, ponendo il \"Corriere\" tra i giornali pi\u00f9 venduti del Nord Italia.\nI nomi dei giornalisti che lavoravano al \"Corriere\" cominciarono a essere noti: Paolo Bernasconi (inviato a Parigi), Dario Papa, A. Barattani, Carlo Barbiera, Vico Mantegazza. Fece la sua prima comparsa il medico e criminologo Cesare Lombroso. I collaboratori fissi e saltuari erano circa 150. Redattore capo era Ugo Sogliani. A partire dal 1888 il \"Corriere\" spost\u00f2 la prima edizione all'alba e arretr\u00f2 la seconda edizione al pomeriggio, tradizionalmente letta dai lombardi dopo il lavoro. L'edizione mattutina serv\u00ec a far arrivare il giornale nelle regioni pi\u00f9 lontane entro il giorno di pubblicazione. Nel 1889 il giornale si trasfer\u00ec in via Pietro Verri, in un palazzo di propriet\u00e0 di Crespi.\nNel 1890 venne inaugurata la terza edizione, diversa e con notizie fresche. Le uscite quotidiane furono cos\u00ec scadenzate: la prima veniva distribuita a partire dalle 4 di notte, la seconda dalle 15 e la terza dalle 22:40. La novit\u00e0 che attir\u00f2 maggiormente la curiosit\u00e0 dei lettori fu il notiziario sportivo. Apparso nel 1892, era curato da Augusto Guido Bianchi (Torino 1868 - Milano 1951), assunto giovanissimo nel 1887 appositamente per coprire il settore ciclistico, che si stava espandendo molto velocemente. Nel 1893 Torelli Viollier autorizz\u00f2 Bianchi a fondare un settimanale sportivo, \"Il Ciclo\" (primo numero: 4 ottobre 1893; dal 1894 \"La Bicicletta\"). In tre anni il periodico raggiunse la ragguardevole tiratura di 25\u00a0000 copie. Era evidente lo sforzo del \"Corriere\" per fornire un prodotto completo al fine di conquistare sempre pi\u00f9 larghe fette di mercato. Il \"Corriere\", come gli altri quotidiani pi\u00f9 importanti, era un giornale di quattro pagine su cinque colonne, con dimensioni un po' pi\u00f9 piccole del formato lenzuolo. A partire dagli anni novanta il \"Corriere\" offr\u00ec ai suoi lettori notizie di prima mano anche da luoghi diversi dalle capitali europee (si pensi ai corrispondenti di guerra in Africa). Negli anni novanta Torelli Viollier cambi\u00f2 il concetto grafico della prima pagina: abol\u00ec l'appendice (la parte bassa della pagina), che fu sostituita da un articolo letterario (un pezzo di argomento intellettualmente elevato) in quinta colonna, con continuazione nella prima colonna della seconda pagina. Nacque cos\u00ec l'\u00abarticolo di risvolto\u00bb. Adolfo Rossi subentr\u00f2 a Ugo Sogliani come caporedattore.\nNel 1896 Torelli Viollier potenzi\u00f2 i servizi da Roma nominando Michele Torraca, parlamentare e giornalista professionista, capo dell'ufficio romano del Corriere. In settembre assunse il venticinquenne Luigi Albertini come segretario di redazione, ruolo inesistente all'epoca in Italia e ritagliato su misura: Albertini mostrava gi\u00e0 spiccate doti organizzative ed elevate conoscenze tecniche, mentre non aveva alle spalle una solida carriera giornalistica. Albertini si impose agli occhi dei colleghi per il piglio organizzativo e la capacit\u00e0 decisionale, doti che espresse anche in occasione delle proteste di maggio del 1898, quando decise di mandare tutto il personale direttamente nelle strade di Milano, in cerca di nuove notizie.\nProprio i fatti di maggio segnarono una svolta nella direzione del quotidiano. La linea di Torelli Viollier venne messa in discussione finch\u00e9 il 1\u00ba giugno il fondatore decise di rassegnare le dimissioni. I proprietari insediarono alla direzione l'editorialista e deputato di area conservatrice Domenico Oliva. Nel resto dell'anno Luigi Albertini, ancora lontano dai vertici del Corriere, viaggi\u00f2 nelle principali capitali europee per studiare la fattura dei pi\u00f9 moderni quotidiani stranieri, accrescendo il proprio bagaglio di conoscenze organizzative.\nL'era Albertini.\nIl bilancio del \"Corriere della Sera\" 1899/1900 vide un ridimensionamento delle principali voci del giornale. Nell'assemblea del 14 maggio 1900 i proprietari espressero le loro preoccupazioni per il futuro della testata. Luigi Albertini, che era stato promosso direttore amministrativo all'inizio dell'anno, si un\u00ec al coro esprimendo le proprie rimostranze sulla gestione. Oliva per tutta risposta rassegn\u00f2 le dimissioni. Il 26 aprile era morto Eugenio Torelli Viollier. In luglio i proprietari assegnarono ad Albertini l'incarico di gerente responsabile (cio\u00e8 direttore editoriale); Albertini entr\u00f2 anche nel capitale sociale con una piccola partecipazione. Non fu nominato nessun nuovo direttore politico (oggi direttore responsabile), per cui in ottobre Albertini riunific\u00f2 le funzioni di direttore editoriale e direttore responsabile. Meno di due anni dopo fu raggiunto in via Solferino dal fratello minore Alberto, che rimase al suo fianco per tutta la durata della sua esperienza al Corriere.\nAlbertini conferm\u00f2 Vittorio Banzatti nella carica di redattore capo, cui succedette nel 1903 Oreste Cipriani. Il segretario di redazione fu Andrea Marchiori. In soli quattro anni Albertini seppe raddoppiare le vendite portandole da 75\u00a0000 a 150\u00a0000, surclassando il diretto concorrente \u00abIl Secolo\u00bb (nelle pubblicit\u00e0, \u00abIl Secolo\u00bb si fregiava del titolo di \"pi\u00f9 diffuso quotidiano italiano\") e diventando il primo quotidiano italiano per diffusione. Nascono in questo periodo alcuni periodici collegati al prodotto-Corriere pensati per un pubblico eterogeneo: \u00abLa Domenica del Corriere\u00bb (8 gennaio 1899), popolare, \u00abLa Lettura\u00bb (gennaio 1901), diretto dal commediografo Giuseppe Giacosa e rivolto al pubblico colto, il \u00abRomanzo mensile\u00bb (aprile 1903), che raccoglie i romanzi d'appendice pubblicati a puntate sul \u00abCorriere\u00bb, il \u00abCorriere dei Piccoli\u00bb (27 dicembre 1908), periodico illustrato per ragazzi. Nel 1901 il \"Corriere\" festeggia i 25 anni di vita. Per dare risonanza all'evento organizza, insieme con l'Automobile Club di Torino, il \"Giro d'Italia in automobile\", la prima manifestazione del genere mai disputata in Italia. I chilometri da percorrere furono circa 1.650. La corsa part\u00ec da Torino ed arriv\u00f2 a Milano attraversando longitudinalmente la penisola.\nIntanto, nel 1904 il giornale si era trasferito in un nuovo grande stabilimento, con oltre mille addetti: un palazzo, modellato sulla sede del \u00abTimes\u00bb di Londra) progettato da Luca Beltrami. Da allora il \u00abCorriere\u00bb mantenne sempre lo stesso indirizzo: Via Solferino 28. In tipografia vennero installate le quattro nuove rotative Hoe, fatte venire dagli Stati Uniti. La nuova tecnologia consent\u00ec di portare la foliazione prima a 6 pagine, poi a 8. La prima pagina venne ridisegnata a sei colonne. Albertini decise di potenziare anche l'approvvigionamento di notizie dall'estero, stringendo accordi di collaborazione con i quotidiani stranieri. Dapprima raggiunge un accordo con il francese \u00abLe Matin\u00bb. Il quotidiano parigino aveva gi\u00e0 un'intesa con il quotidiano britannico \u00abThe Standard\u00bb; ci\u00f2 consent\u00ec al Corriere di ottenere informazioni anche sui fatti riguardanti il Regno Unito e gli USA. Sempre desideroso di migliorare l'approvvigionamento informativo, Albertini volle avere notizie dal Regno Unito in tempo reale. A questo scopo nel marzo del 1905 strinse un accordo diretto con il \u00abDaily Telegraph\u00bb. L'intesa consacr\u00f2 il Corriere a livello internazionale. Inoltre consent\u00ec ad Albertini di sostituire \u00abLe Matin\u00bb, le cui fortune erano in calo, con il ben pi\u00f9 diffuso \u00abPetit Journal\u00bb.\nNel 1907 il \"Corriere\" pubblic\u00f2 i reportage del proprio inviato pi\u00f9 famoso, Luigi Barzini dal raid Pechino-Parigi. Gli articoli, apparsi in Terza pagina, conferirono al quotidiano milanese e al suo inviato speciale una risonanza mondiale. Al successo della Terza del \u00abCorriere\u00bb contribuirono in maniera decisiva anche gli elzeviri di Ettore Janni, critico letterario, e Ugo Ojetti. Il 18 dicembre 1907 da Fort Monroe, negli Stati Uniti, Barzini trasmise in esclusiva italiana per il \"Corriere\" il primo articolo via telegrafo senza fili. Nel 1908 il quotidiano milanese, memore del successo del primo Giro automobilistico d'Italia tenutosi qualche anno prima, progett\u00f2 di lanciare con il Touring Club Italiano e la Bianchi il Giro ciclistico d'Italia. Ma la concorrente Gazzetta dello Sport lo bruci\u00f2 sul tempo, organizzando essa stessa il Giro d'Italia per il 1909.\nDurante la Campagna di Libia (1911-12), sapendo che l'interesse del pubblico sarebbe stato altissimo, Albertini mand\u00f2 in Tripolitania i suoi migliori inviati, tra cui Luigi Barzini e Guelfo Civinini. Attestato su posizioni liberal-conservatrici, il Corriere si schier\u00f2 contro la politica di Giovanni Giolitti. Nel periodo del neutralismo italiano (1914-15) Albertini mantenne il giornale su una posizione di prudente attendismo pacifista. Il sostegno agli interventisti fu dichiarato pochi mesi prima dell'entrata in guerra. Con la direzione di Albertini il Corriere conobbe un crescendo inarrestabile: 275\u00a0000 copie nel 1911, che salirono a 400\u00a0000 nel 1918, grazie all'interesse per la guerra mondiale, per toccare quota 600\u00a0000 nel 1920. La \"macchina\" del Corriere era guidata da Eugenio Balzan, direttore amministrativo dell'azienda-Corriere, noto per la sua puntigliosit\u00e0 nel sorvegliare i conti. Tra il corpo redazionale vanno segnalati: Augusto Guido Bianchi, redattore sportivo; Oreste Rizzini, caporedattore della politica estera; Giacomo Raimondi, decano del \u00abCorriere\u00bb, esperto di materie economiche e finanziarie (Luigi Einaudi fu il suo successore); Alberto Colombani, titolare della critica musicale, mentre quella teatrale \u00e8 di competenza di Giovanni Pozza (verr\u00e0 sostituito nel 1914 da Renato Simoni). La rubrica sportiva \u00e8 a cura di Adolfo Cotronei.\nScrivevano per la Terza pagina del quotidiano milanese molte fra le firme pi\u00f9 prestigiose della cultura italiana, come Gabriele D'Annunzio, Benedetto Croce, Luigi Pirandello, Grazia Deledda, Ada Negri, Renato Simoni, Giuseppe Antonio Borgese, Francesco Pastonchi e Massimo Bontempelli. Fuori dall'ambito strettamente letterario si annoverano il politologo Gaetano Mosca e il giurista Francesco Ruffini e, soprattutto, l'economista Luigi Einaudi. La collaborazione di Einaudi al quotidiano milanese, durata ben 21 anni, cominci\u00f2 nel 1904, dapprima in forma anonima e dal 1906 firmando i propri articoli.\nAlbertini ottenne un contratto d'assoluta esclusiva con i prestigiosi collaboratori, accorgimento che permise al giornale di realizzare pagine culturali di altissimo livello. Nell'ottobre del 1921 Luigi Albertini fu designato membro della missione italiana alla Conferenza sul disarmo negli armamenti navali di Washington. Cedette formalmente la direzione al fratello Alberto, lasciandogli cos\u00ec tutte le funzioni operative.\nIl \"Corriere della Sera\" si mostr\u00f2 molto distaccato nei confronti dell'uomo politico emergente nell'Italia del 1922: Benito Mussolini. Il 27 ottobre, nell'imminenza della marcia su Roma, Mussolini contatt\u00f2 personalmente Luigi Albertini chiedendo al giornale di tenere una linea neutrale. Il tentativo non ebbe effetto. Per ritorsione, quella stessa notte il comando militare fascista di Milano ordin\u00f2 ai miliziani di porsi davanti all'uscita della tipografia, impedendo cos\u00ec l'uscita del quotidiano il giorno 28. Il governo Mussolini mostr\u00f2 insofferenza per l'indipendenza politica del giornale, gi\u00e0 a partire da quel giorno. Dopo il Delitto Matteotti (10 giugno 1924) il Corriere, nonostante i tentativi d'intimidazione, rappresent\u00f2 la voce indipendente e pi\u00f9 autorevole contro il regime. La tiratura tocc\u00f2 alte vette: ottocentomila copie nei giorni feriali ed un milione la domenica.\nDal giugno 1924 al novembre 1925 furono effettuati centinaia di sequestri di copie del \"Corriere\" in varie parti d'Italia, di cui 12 ordinati dalla sola Prefettura di Milano. Il 2 luglio 1925 il prefetto di Milano Vincenzo Pericoli invi\u00f2 agli Albertini una formale diffida, che implicava una minaccia di soppressione della testata. Nel novembre 1925, dopo una serie di diffide e intimidazioni, il regime fascista ottenne le dimissioni di Albertini dalla direzione e la sua uscita dalla societ\u00e0 editrice del quotidiano. Tramite cavilli giuridici, la famiglia Crespi, detentrice della maggioranza delle quote della societ\u00e0, ne acquist\u00f2 anche la quota in mano agli Albertini, rimanendo il proprietario unico. Il 28 novembre Albertini scrisse il suo ultimo articolo di fondo.\nIl \"Corriere\" durante il Ventennio.\nDopo l'uscita di scena di Albertini lasciarono il giornale: Alberto Tarchiani (redattore capo dal 1919), Mario Borsa e Carlo Sforza (editorialisti di politica estera), Luigi Einaudi (editorialista di economia), Francesco Ruffini (giurista e storico), Augusto Monti (esperto di pedagogia e problemi dell'istruzione), Ettore Janni (critico letterario), Guglielmo Emanuel e Luciano Magrini (inviati speciali) ed altri redattori e inviati. Eugenio Balzan, il direttore amministrativo, rimase invece al suo posto. La direzione fu affidata temporaneamente a Pietro Croci, corrispondente da Parigi. Gli subentr\u00f2 Ugo Ojetti, mente pi\u00f9 incline alla letteratura che alla politica. Ojetti assunse Orio Vergani, che divenne una delle firme di punta del \"Corriere\"; inoltre decise il cambiamento nell'aspetto grafico della pagina, che pass\u00f2 da sei a sette colonne. Ojetti guidava il giornale da Milano, ma la pagina politica del \"Corriere\" era fatta a Roma, dove il regime aveva collocato un suo uomo, Aldo Valori.\nAd Ojetti segu\u00ec la debole direzione di Maffio Maffii, durante la quale inizi\u00f2 la fascistizzazione del quotidiano milanese. Sotto l'imposizione del regime, il \"Corriere\" si conform\u00f2 alle esigenze della dittatura: uso tassativo dell'agenzia ufficiale Stefani e delle disposizioni di Achille Starace, il vice segretario del Partito Nazionale Fascista. Nel 1928 venne assunto il ventiduenne Dino Buzzati. Fece una lunga carriera al \"Corriere\" e nei settimanali del gruppo.\nAlla fine del 1928 sbarc\u00f2 a via Solferino un giornalista di professione, Aldo Borelli, proveniente dalla direzione de \"La Nazione\" di Firenze. Borelli fu un giornalista di regime: lasci\u00f2 che ad occuparsi della politica fosse la redazione romana, che riceveva e pubblicava le veline del governo. Inoltre, segu\u00ec le direttive del regime con particolare zelo, invitando redattori e collaboratori del giornale a scrivere articoli razzisti e antisemiti. Un altro emblematico esempio dell'atteggiamento antiebraico di Borelli \u00e8 dato dalla censura che impose alle notizie relative alle persecuzioni inflitte dai nazisti agli ebrei e ai polacchi. Conferm\u00f2 il capo redattore Oreste Rizzini e si concentr\u00f2 sulla pagina culturale. Continuarono a collaborarvi le grandi firme dei tempi di Albertini: Bontempelli, Borgese, Croce, D'Annunzio, Ada Negri, Pirandello, Simoni e Pastonchi. Ad essi si aggiunsero: Corrado Alvaro, Silvio D'Amico, Giovanni Gentile, Arnaldo Fraccaroli, Giovanni Papini e Attilio Momigliano. Consulente di Borelli per le pagine culturali fu il critico Pietro Pancrazi.\nNel 1929 il \"Corriere\" cominci\u00f2 a pubblicare anche recensioni cinematografiche. La novit\u00e0 fu accolta inizialmente con sorpresa, poich\u00e9 il cinema era ritenuto un argomento \u00abnon serio\u00bb, ma i brillanti articoli di Filippo Sacchi fecero ricredere anche i pi\u00f9 diffidenti. Nel 1934 il \"Corriere\" si dot\u00f2 di una nuova rotativa Hoe. Nello stesso anno cominci\u00f2 a produrre in proprio le fotografie da pubblicare sul giornale. Nel 1935 anche Borelli, come Ojetti pochi anni prima, decise un aumento delle colonne della pagina, che passarono da 7 a 8. Alcuni numeri dell'azienda-Corriere: nel 1935 lavoravano per il giornale (e i suoi periodici illustrati) quasi 1500 persone, fra redattori, collaboratori, tipografi, impiegati. Durante gli anni trenta Borelli assunse una schiera di giovani che, negli anni seguenti, divennero tra i migliori giornalisti italiani: Indro Montanelli (che al giornale conobbe Dino Buzzati, di cui divenne grande amico), Guido Piovene, Paolo Monelli e Gaetano Afeltra. Nel 1936 fu assunto Michele Mottola, destinato a diventare, negli anni cinquanta, vicedirettore.\nNel 1939 usc\u00ec in prima pagina un lungo articolo a firma di Benito Mussolini che illustrava le proprie idee sulla storia. Accanto si pubblic\u00f2 il manifesto di Walter Resentera che celebrava l'anniversario dei Sansepolcristi, i fasci di combattimento. Fu una delle cause della damnatio memoriae di Resentera, valente pittore, nel dopoguerra.\nIl 10 giugno 1940 l'Italia entr\u00f2 in guerra. Il 14 febbraio 1943 la sede del \"Corriere\" fu bombardata. I danni furono ingenti, ci\u00f2 costrinse l'editore a trasferire in periferia tre rotative e altri macchinari. Il 25 luglio del 1943, alla caduta del fascismo, Borelli pag\u00f2 per tutti e fu allontanato, venendo sostituito da Ettore Janni, il pi\u00f9 anziano degli antifascisti di via Solferino. Dal 3 agosto l'edizione pomeridiana (esistente sin dal 1902) usc\u00ec con una propria testata: \u00abIl Pomeriggio\u00bb (e la sottotestata \u00abCorriere della Sera\u00bb), sotto la direzione di Filippo Sacchi. L'esperimento di doppia direzione ebbe breve durata, terminando l'8 settembre.\nDopo l'8 settembre, e la successiva occupazione nazista di Milano, Janni e Sacchi ripararono all'estero. Si autosospesero dal giornale sedici redattori: alcuni entrarono nelle file della Resistenza, altri si allontanarono da Milano, altri ancora si nascosero da amici e conoscenti. Furono tutti considerati dimissionari (quindi licenziati) dalla gerenza della societ\u00e0 editrice.\nDurante il regime della Repubblica Sociale fu posto alla direzione del quotidiano Ermanno Amicucci. Tra il 24 giugno e il 18 luglio 1944 usc\u00ec una serie di articoli intitolati \"Storia di un anno\". La ricostruzione andava dall'ottobre 1942 all'otto settembre 1943. La serie riscosse subito un grande interesse. Alla 19\u00aa ed ultima puntata il direttore Amicucci rivel\u00f2 che l'autore degli articoli era Benito Mussolini.\nDal 1945 al 1973.\nUn mese dopo la sospensione imposta dal Comitato di Liberazione Nazionale (27 aprile - 21 maggio 1945), il quotidiano torna in edicola con la testata \"Corriere d'Informazione\". L'anno successivo esce come \"Il Nuovo Corriere della Sera\" (la testata \"Corriere d'Informazione\" pass\u00f2 all'edizione del pomeriggio, avvalendosi di una propria redazione separata). Il quotidiano usc\u00ec in un unico foglio: nella prima pagina si trovavano le notizie nazionali e internazionali; la seconda pagina, sotto l'intestazione \"Corriere milanese\", ospitava la cronaca di Milano e della provincia.\nIl nuovo direttore designato dal CLN, l'azionista Mario Borsa, segn\u00f2 una netta rottura con il passato, pubblicando editoriali coraggiosi sulla necessit\u00e0 dell'Italia di fare i conti con la dittatura e di chiudere subito con la Monarchia. In occasione del referendum istituzionale del giugno 1946, Borsa schier\u00f2 il \"Corriere\" in favore della Repubblica. Il suo articolo di fondo terminava con queste parole: \u00abPaura di che? Del famoso salto nel buio? Lo credono i nostri lettori: il buio non \u00e8 nella Repubblica o nella Monarchia. Il buio, purtroppo, \u00e8 in noi, nella nostra ignoranza, o indifferenza, nelle nostre incertezze, nei nostri egoismi di classe o nelle nostre passioni di parte\u00bb.\nNel frattempo la famiglia Crespi era ritornata proprietaria del \"Corriere\" dal 1\u00ba gennaio 1946. Alla fine dell'estate i Crespi sostituirono Borsa con il liberale Guglielmo Emanuel La conduzione di Emanuel si rif\u00e0 prettamente allo stile albertiniano, il nuovo direttore ripristina anche il rigoroso rispetto delle gerarchie. Principale editorialista (fino al 1953) \u00e8 Cesare Merzagora. Il \"Corriere\" di Emanuel vende in media 405\u00a0000 copie.\nNel 1952 i fratelli Mario, Vittorio e Aldo Crespi chiamarono alla direzione Mario Missiroli, proveniente dal \"Messaggero\". Al suo arrivo, Guido Piovene lasci\u00f2 via Solferino mentre ritorn\u00f2 Enrico Massa, che era uscito dal \"Corriere\" nel 1925 (con Luigi Albertini). Fu chiuso il mensile d'informazione bibliografica \"La Lettura\", nato nel 1901. Missiroli promosse Gaetano Afeltra, uno degli uomini-macchina del giornale, caporedattore centrale. Diventer\u00e0 il suo alter ego. A questo tandem si aggiunse l'altro caporedattore centrale, Michele Mottola. Nel 1953 il direttore assunse Panfilo Gentile, e Giovanni Spadolini come editorialisti (quest'ultimo dopo soli due anni verr\u00e0 chiamato alla direzione del \"Resto del Carlino\").\nIl \"Corriere\" si trovava in un periodo d'oro: sia il quotidiano che \"La Domenica del Corriere\" primeggiavano nel proprio settore, con vendite in crescita. L'azienda di via Solferino decise di aprire un nuovo stabilimento-stampa, per fare fronte alle crescenti tirature del settimanale. Nel 1958 il \"Corriere\" divent\u00f2 il primo giornale italiano ad impiegare un elaboratore elettronico per calcolare i dati di vendita nelle edicole. Nello stesso anno iniziarono i lavori di ampliamento della sede. Lo stabilimento fu allargato con l'aggiunta di un nuovo edificio in cemento, vetro e acciaio, all'angolo tra via Moscova e via San Marco. Fu installata una nuova rotativa, una \"Man\"; il nuovo edificio ospit\u00f2 anche gli uffici della diffusione. I lavori si conclusero nel 1963. \nIn quegli anni furono valorizzati i pi\u00f9 illustri giornalisti, editorialisti, inviati speciali, corrispondenti dall'estero mai avuti dal \"Corriere\": Domenico Bartoli, Luigi Barzini, Dino Buzzati, Egisto Corradi, Max David, Enzo Grazzini, Eugenio Montale, Indro Montanelli, Giovanni Mosca, Vittorio G. Rossi, Orio Vergani, Gino Fantin, Enrico Emanuelli, Augusto Guerriero, Silvio Negro, Carlo Laurenzi, Ennio Flaiano e tanti altri. La linea politica di Missiroli era un misto di cauto equilibrismo e di equidistanza dai partiti. Impose ai giornalisti la consegna di non cercare nessuna notizia in esclusiva, sostenendo che ci si dovesse attenere scrupolosamente ai lanci ufficiali delle agenzie di stampa.\nAll'inizio degli anni sessanta la propriet\u00e0 assunse la convinzione che il \"Corriere\" dovesse rinnovarsi. Due fatti apparirono particolarmente significativi: 1) Il concorrente \"Il Giorno\", pi\u00f9 moderno e scattante, stava intercettando molti nuovi lettori; 2) La concorrente Rizzoli annunci\u00f2 (1961) l'uscita di un quotidiano nato da una costola del settimanale \"Oggi\": \"Oggi quotidiano\". Per la direzione del nuovo giornale i Rizzoli puntarono su Gianni Granzotto, che aveva 47 anni, contro i 75 del direttore del \"Corriere\". I fratelli Crespi decisero che Missiroli avesse fatto il suo tempo e rescissero il contratto. Per\u00f2 non intesero cambiare la linea del giornale: come successore scelsero non un antimissiroliano, bens\u00ec un Missiroli giovane.\nIl primo candidato fu Giovanni Spadolini: aveva solo 36 anni ma era gi\u00e0 direttore di un quotidiano da oltre 100\u00a0000 copie: \"il Resto del Carlino\" di Bologna. Missiroli lo considerava il suo \u00abdelfino\u00bb ma la scelta, oltre a dividere la famiglia Crespi, provoc\u00f2 la minaccia di dimissioni da parte di otto firme di prestigio, tra cui Indro Montanelli (secondo Mario Cervi, inizialmente Montanelli avrebbe proposto ai Crespi di nominare direttore Mario Pannunzio). Per uscire dall'impasse, la propriet\u00e0 negozi\u00f2 con gli otto giornalisti la nomina di Alfio Russo, l'ex corrispondente da Parigi, che qualche anno prima aveva lasciato il \"Corriere\" per andare a dirigere \"La Nazione\" di Firenze. Gaetano Afeltra, direttore del \"Corriere d'Informazione\", fu nominato vicedirettore del \"Corriere\" (tuttavia si dimetter\u00e0 ben presto per contrasti con Russo). Michele Mottola divenne il secondo vicedirettore. Le cariche di direttore dell'edizione del mattino e del pomeriggio vengono riunificate. Arturo Lanocita fu promosso caporedattore centrale.\nAlfio Russo port\u00f2 con s\u00e9 da Firenze alcuni giovani che diventarono giornalisti di prim'ordine: Giovanni Grazzini, Gianfranco Piazzesi, Leonardo Vergani (scomparso poi prematuramente), Giuliano Zincone e Giulia Borghese, la prima giornalista donna assunta al \"Corriere\". Il nuovo corso fu avvertito immediatamente dai lettori. Nel luglio 1962 fu pubblicata un'inchiesta di Indro Montanelli sull'Eni di Enrico Mattei. L'inchiesta, uscita a puntate dal 13 al 17 luglio, dimostr\u00f2 che la politica estera italiana non era quella guidata dal governo, ma quella dell'Eni, e che Mattei aveva fatto pagare il metano oltre il dovuto per finanziare la ricerca di un petrolio che in Italia non esisteva e per costringere i governi ad attuare una politica filoaraba, in modo da portare gli Stati arabi a rompere il monopolio delle Sette sorelle con continui rialzi di prezzo del greggio (prezzi che poi ricadevano sul consumatore italiano). In seguito Mattei scrisse una lettera formale molto risentita, mentre l'Eni tolse la pubblicit\u00e0 al quotidiano milanese (la pubblicit\u00e0 rendeva annualmente 700 milioni).\nI primi anni della direzione di Russo furono volti a contrastare l'ascesa del principale concorrente sulla piazza di Milano: \"Il Giorno\". Raccontava i fatti di cronaca con un taglio nuovo e pubblicava un inserto sportivo il luned\u00ec che aveva molto successo. Russo corse ai ripari: trasform\u00f2 sia la cronaca che lo sport. Venne promosso alla direzione della cronaca di Milano Franco Di Bella, mentre a capo dello sport fu chiamato Gino Palumbo. Inoltre fu inaugurata la rubrica delle lettere al direttore, che al \"Corriere\" non esisteva, segno che Russo intese adottare un approccio meno intellettuale. Nel 1963 ruppe lo schema tradizionale della foliazione inserendo le \u00abpagine speciali\u00bb: da quella letteraria a quelle dedicate ai giovani, alle donne, alle scienze, ai motori, all'economia e alla finanza. L'orientamento del quotidiano rest\u00f2 moderato e liberale, con uno sguardo attento e critico verso il centrosinistra, tanto che in quello stesso 1963, all'indomani dell'ingresso dei socialisti nel governo Moro, Russo sostitu\u00ec tutti i redattori politici: Aldo Airoldi, notista, Goliardo Paoloni, Alberto Ceretto e Tommaso Martella, resocontisti rispettivamente di Palazzo Chigi, della Camera e del Senato. Gli inviati di punta divennero Piero Ottone, Alberto Cavallari ed Enzo Bettiza, entrambi nati nel 1927 (nel 1964 avevano appena 37 anni).\nDopo il disastro del Vajont (9 ottobre 1963), il \"Corriere\" lanci\u00f2 una sottoscrizione pubblica per aiutare le popolazioni rimaste senza casa. La sottoscrizione batt\u00e9 largamente quella indetta dalla televisione di Stato. Tant'\u00e8 che il Comune di Vajont dedic\u00f2 una piazza del proprio paese chiamandola \"Piazza del Corriere della Sera\" in segno di riconoscenza verso il giornale milanese. \u00c8 del 1965 uno \"scoop\" internazionale: l'intervista a Papa Paolo VI, realizzata da Alberto Cavallari (la prima intervista italiana a un Papa era stata concessa da Papa Giovanni XXIII a Indro Montanelli). In occasione della Fiera di Milano del 1964 il \"Corriere\" usc\u00ec per la prima volta a 32 pagine.\nIl \"Corriere\" di Russo forn\u00ec un'ampia copertura anche degli avvenimenti esteri: quando la Grecia, nel 1967, venne rovesciata dalla dittatura dei colonnelli, il \"Corriere della Sera\" fu l'unico giornale italiano a mandare sul posto un proprio inviato, Mario Cervi. Infine, il \"Corriere\" mantenne in pianta stabile in Vietnam Egisto Corradi, che invi\u00f2 dall'Estremo oriente memorabili corrispondenze. Sul finire degli anni sessanta, i nuovi equilibri in seno alla famiglia Crespi resero necessario un avvicendamento al vertice del giornale. A sostituire Alfio Russo venne chiamato Giovanni Spadolini, gi\u00e0 candidato \"in pectore\" sette anni prima. Piero Ottone e Alberto Cavallari, molto vicini ad Alfio Russo ed entrambi aspiranti alla successione, non presero bene la decisione dell'editore. Lasciarono il giornale, l'uno per dirigere \"Il Secolo XIX\" di Genova l'altro \"Il Gazzettino\" di Venezia. \nDi solito la direzione del quotidiano rappresentava il coronamento della carriera per un giornalista. Vedere arrivare in via Solferino un professionista in piena ascesa fu un'assoluta novit\u00e0, tanto che per la prima volta una troupe della Rai vi si rec\u00f2 per intervistare il nuovo direttore. Spadolini, uomo di cultura e professore universitario, allarg\u00f2 la schiera dei collaboratori alla terza pagina, chiamando Leonardo Sciascia, Giacomo Devoto, Denis Mack Smith, Leo Valiani, Goffredo Parise (inviato in Cina e in Biafra) e Alberto Arbasino. Gaspare Barbiellini Amidei scrisse di cultura e attualit\u00e0: altre firme illustri sono Giorgio Bassani, Manlio Cancogni, Guido Calogero e Piero Chiara. Spadolini promosse Dino Buzzati, che aveva stabilito il record di vendite de \"La Domenica del Corriere\", portandolo dentro il quotidiano come critico d'arte. Leopoldo Sofisti fu nominato caporedattore. Fu promosso al rango di condirettore Michele Mottola, mentre Gian Galeazzo Biazzi Vergani fu nominato vicedirettore. Fra gli altri giornalisti assunti da Spadolini vanno ricordati Piero Ostellino, Francesco Ricciu e Luca Goldoni. La linea politica spadoliniana era ben delineata fin dal primo articolo di fondo intitolato \"Il dialogo\": il nuovo direttore si dichiar\u00f2 fautore di un'alleanza del centro con la sinistra riformista. \nIl 1968 fu l'anno della contestazione studentesca, e il \"Corriere della Sera\" fu oggetto di un attacco, in quanto \u00absimbolo borghese\u00bb, il 12 aprile, pochi giorni dopo l'insediamento di Spadolini. Del gruppo di manifestanti fece parte anche l'editore Giangiacomo Feltrinelli. Il \"Corriere\" raccont\u00f2 i maggiori eventi che coinvolsero gli atenei universitari e intervist\u00f2 i massimi intellettuali dell'epoca: Ugo Stille incontr\u00f2 Herbert Marcuse; Enzo Bettiza, inviato a Parigi, parl\u00f2 con Raymond Aron, Emil Cioran, Eug\u00e8ne Ionesco, Claude L\u00e9vi-Strauss, Edgar Morin, Jean-Fran\u00e7ois Revel, Jean-Paul Sartre, Jean-Jacques Servan-Schreiber ed altri. Nello stesso anno fu pubblicata la prima intervista fatta dal quotidiano al leader storico del socialismo italiano, Pietro Nenni. Segu\u00ec, l'anno seguente, la prima intervista del \"Corriere\" ad un leader del partito comunista, Luigi Longo (realizzata da Enzo Bettiza).\nNel 1969 scoppiarono forti agitazioni sindacali che culminarono nei mesi tra settembre e dicembre, periodo ricordato come \u00abautunno caldo\u00bb. Spadolini, per spiegare le violenze del tempo, coni\u00f2 la formula \u00abopposti estremismi\u00bb, che presto venne ripresa dagli altri organi d'informazione.\nL'8 novembre 1969 rimase ferito Aldo Mariani, cronista del \"Corriere d'Informazione\". Alla fine dell'anno il \"Corriere\" di Spadolini vantava una diffusione media giornaliera di 630\u00a0000 copie, che aumentava a 710\u00a0000 per l'edizione del luned\u00ec.\nNel 1970, dopo la sanguinosa strage di piazza Fontana, il \"Corriere\" inizialmente segu\u00ec la linea dettata dalla Procura di Milano, che accus\u00f2 formalmente gli anarchici di essere gli autori dell'attentato. In un secondo tempo via Solferino prese le distanze dal dibattito politico e ritorn\u00f2 al ruolo collaudato di osservatore equidistante. Ma questa linea, improntata al garantismo, rende pi\u00f9 impopolare Spadolini alla sinistra, attirando la rabbia dei contestatori e dell'universo giovanile.\nVia Solferino si mantenne neutrale anche in occasione delle elezioni per il Presidente della Repubblica svoltesi nel dicembre 1971. Nel gennaio di quell'anno il \"Corriere\" era ai massimi livelli di vendita: veleggiava sulla quota record di 620\u00a0000 copie di tiratura e 500\u00a0000 di vendita media giornaliera. La pubblicit\u00e0 portava nelle casse del giornale nove miliardi all'anno. \"La Domenica del Corriere\" vendeva 850\u00a0000 copie e raccoglieva anch'essa miliardi di pubblicit\u00e0. Il \"Corriere d'Informazione\", anche se economicamente passivo, era sulle 130\u00a0000 copie. A partire dall'inizio del 1971 e fino al febbraio-marzo del 1972, le vendite subirono un calo.\nAll'inizio degli anni settanta entr\u00f2 nell'attivit\u00e0 del giornale Giulia Maria Crespi, figlia di Aldo e unica erede di famiglia, che debutt\u00f2 creando l'ORGA (un'organizzazione che port\u00f2 per la prima volta il bilancio del giornale in rosso), e successivamente volle dirigere la linea politica. Con l'arrivo della Crespi fu infranta la regola che aveva contraddistinto la vita del quotidiano, ossia l'equidistanza politica: da quel momento i partiti politici fecero pressioni perch\u00e9 i propri iscritti rappresentassero la redazione. I nuovi dirigenti del sindacato avevano il sostegno dei comunisti e pretesero che i comitati di redazione dei giornali agissero in sintonia con i consigli di fabbrica, di cui la CGIL aveva la maggioranza.\nI Crespi erano soliti far firmare ad ogni nuovo direttore un contratto iniziale di cinque anni, per poi prolungarlo eventualmente di un anno alla volta. Invece nel 1972 Spadolini, al quarto anno di direzione, venne licenziato. Il 3 marzo gli si comunic\u00f2 la risoluzione del contratto. Per la prima volta da quando, nel 1925, la famiglia Crespi era diventata proprietaria del quotidiano, un direttore era costretto a lasciare anzitempo l'incarico. Sul licenziamento di Spadolini, che apparve come un vero e proprio defenestramento, tanto da provocare perfino uno sciopero, esistono tesi diverse, ma nessuna di esse ha mai trovato conferma. Fin dall'agosto del 1971, avevano preso forma delle voci, secondo le quali la propriet\u00e0 sarebbe stata intenzionata a sostituire Spadolini con Indro Montanelli. Venuto a conoscenza della cosa, quest'ultimo ne aveva messo al corrente Spadolini, ma senza ottenere ascolto. Come nuovo direttore, la propriet\u00e0 decise di affidare il quotidiano a Piero Ottone, che entr\u00f2 in carica il 15 marzo 1972.\nDai Crespi ai Rizzoli.\nPiero Ottone valorizz\u00f2 alcuni giovani redattori, tra cui Giampaolo Pansa, inviato di punta per le pagine politiche, Massimo Riva, giornalista economico poi passato a \"la Repubblica\", Giuliano Zincone e, come collaboratore, Pier Paolo Pasolini, a cui era stata affidata la rubrica \"Scritti corsari\" tenuta fino alla sua morte, nel 1975. Con la direzione di Piero Ottone, la linea politica del \"Corriere\" fece una netta virata a sinistra. Le vendite per\u00f2 non ne beneficiarono: nel 1972 l'azienda \"Corriere\" chiuse i bilanci con un passivo che sfior\u00f2 i 2 miliardi su un fatturato di 52 miliardi. Alla fine del 1973 il deficit tocc\u00f2 la cifra di 7 miliardi su un fatturato di 57. Neanche il clima all'interno del giornale miglior\u00f2. La redazione si spacc\u00f2 in due: tra i pi\u00f9 critici vi era Indro Montanelli, che rilasci\u00f2 due interviste ai settimanali \"Il Mondo\" e \"Panorama\", in cui parl\u00f2 per la prima volta di una sua possibile uscita dal giornale.\nLa reazione della propriet\u00e0 non si fece attendere: il 17 ottobre 1973 Piero Ottone comunic\u00f2 a Indro Montanelli che la sua collaborazione con il giornale doveva considerarsi conclusa (si seppe in seguito dopo un ultimatum della stessa Giulia Maria Crespi). Al licenziamento segu\u00ec una vera e propria fronda: una trentina di giornalisti decisero di raggiungere Montanelli, impegnato nella fondazione da zero di un quotidiano milanese alla destra del \"Corriere\": Egisto Corradi, Carlo Laurenzi, Enzo Bettiza, Mario Cervi, Gianfranco Piazzesi, Leopoldo Sofisti, Giancarlo Masini, Roberto A. Segre, Antonio Spinosa, Egidio Sterpa, Cesare Zappulli e Gian Galeazzo Biazzi Vergani. Ad essi si aggiunsero Guido Piovene e Gianni Granzotto: il nuovo quotidiano, chiamato \"il Giornale nuovo\" (poi divenuto \"il Giornale\"), usc\u00ec con il primo numero il 25 giugno 1974.\nIn risposta alla forte spaccatura che si era creata nella redazione del \"Corriere\", nella primavera del 1974 Piero Ottone elabor\u00f2 un nuovo programma improntato al decentramento del lavoro. Non pi\u00f9 un solo vicedirettore, ma tre, per poter seguire meglio i giornalisti, i collaboratori e gli amministratori del giornale. Inoltre, il comitato di redazione assumeva un ruolo che andava ben al di l\u00e0 delle questioni sindacali, coinvolgendolo nella fattura stessa del giornale. Il programma venne presentato dallo stesso Ottone il 30 marzo nell'assemblea dei redattori, che lo approvarono. I critici (in particolare Enrico Mattei su \"Il Tempo\") commentarono: \u00abOttone ha creato un \"soviet\" in redazione\u00bb.\nDurante la direzione di Piero Ottone si verificarono alcuni episodi di tensione e di autocensura. Nel 1974 Cesare Zappulli scrisse sulla \"Domenica del Corriere\" un pezzo critico sull'operato di Bruno Storti, segretario della CISL. Il 1\u00ba marzo il consiglio di fabbrica e il comitato di redazione organizzarono un'assemblea a cui parteciparono circa mille persone, tra cui i comitati di redazione dei quotidiani \"Avanti!\" e \"l'Unit\u00e0\", in contumacia contro Zappulli: sul numero successivo della \"Domenica del Corriere\" comparve un duro comunicato sindacale contro il giornalista, che non ebbe possibilit\u00e0 di replicare.\nL'anno dopo, il 19 maggio 1975, giunse da Lisbona la notizia che i militanti comunisti avevano occupato con forza la redazione del quotidiano \"Repubblica\", filosocialista. Renzo Carnevali, caposervizio della redazione esteri, riport\u00f2 la notizia intitolando \"I comunisti occupano il giornale socialista\" ma a tarda notte, senza autorizzazione, alcuni redattori modificarono il titolo in \"Tensione a Lisbona fra Pc e socialisti\". Il giornalista protest\u00f2 con il direttore, e successivamente fu costretto a dimettersi, faticando a trovare qualcuno che gli offrisse un posto di lavoro.\nEnzo Bettiza, inviato del \"Corriere della Sera\" tra il 1964 e il 1974 (e successivamente condirettore del \"Giornale nuovo\"), descrisse in modo molto critico la linea editoriale sotto la direzione Ottone, spiegando che si era finiti per fare un quotidiano che era \u00abla negazione anzich\u00e9 l'imitazione del \"Times\"\u00bb (a cui il direttore diceva di volersi ispirare), pieno di commenti e incentrato su un giornalismo ideologico, aggiungendo:\nIl 12 luglio 1974 la propriet\u00e0 del giornale, che l'anno prima aveva visto l'ingresso di Gianni Agnelli e Angelo Moratti come soci di minoranza, pass\u00f2 interamente al gruppo editoriale Rizzoli. Rizzoli si present\u00f2 come un editore puro, privo cio\u00e8 di interessi finanziari esterni all'editoria. Il nuovo proprietario conferm\u00f2 Piero Ottone alla direzione, accolse l'ingresso di due grandi firme come Enzo Biagi e Alberto Ronchey e annunci\u00f2 un piano di potenziamento del giornale, che scatt\u00f2 nel 1976 con la nascita dell'edizione romana. L'obiettivo fu un aumento di 10-15\u00a0000 copie nella capitale. Nel 1977 furono lanciati un inserto economico settimanale e un supplemento in rotocalco a colori (in vendita il sabato con un sovrapprezzo di 50 lire).\nIl 2 giugno di quell'anno Indro Montanelli sub\u00ec un attentato da parte delle Brigate Rosse, che lo gambizzarono in piazza Cavour. La notizia del ferimento fu riportata in prima pagina, omettendo per\u00f2 di citare il nome del famoso giornalista. Nell'occhiello c'era scritto \"Dopo i magistrati e le forze dell'ordine i gruppi armati colpiscono la stampa\", mentre il titolo era \"I giornalisti nuovi bersagli della violenza. Le Brigate rosse rivendicano gli attentati\".\nIl nome di Montanelli apparve soltanto nel secondo elemento del sommario, nonostante fosse stato per decenni una delle firme pi\u00f9 importanti della testata e dell'intero panorama giornalistico italiano. Secondo Franco Di Bella, che defin\u00ec quel comportamento \u00abun episodio sconcertante di faziosit\u00e0\u00bb, la responsabilit\u00e0 non sarebbe per\u00f2 da attribuire al direttore Piero Ottone, che in quelle ore si trovava fuori Milano.\nCirca tre settimane prima, durante gli scontri in via De Amicis che causarono la morte del brigadiere Antonio Custra, il fotografo Paolo Pedrizzetti fotograf\u00f2 un estremista a gambe piegate, con il passamontagna sul volto, mentre sparava contro la polizia. Quell'immagine divent\u00f2 l'icona degli anni di piombo. La sera del 14 maggio quella fotografia fu offerta anche alla cronaca del \"Corriere della Sera\" che, a differenza degli altri quotidiani, la rifiut\u00f2. Il giorno dopo fu pubblicata con grande risalto da molti giornali. Il capocronista Salvatore Conoscente e il suo vice Giancarlo Pertegato dissero di non essere stati loro a rifiutare quella foto, senza tuttavia dare spiegazioni pubbliche. Gli editori Andrea e Angelone Rizzoli chiesero al direttore di svolgere un'inchiesta interna, e successivamente fu deciso di nominare Enzo Passanisi nuovo capocronista.\nIntanto, le costose iniziative adottate dal nuovo editore non avevano prodotto i risultati attesi. In luglio la societ\u00e0 editrice fu ricapitalizzata. I nuovi soci chiesero a Rizzoli un cambio di direzione al \"Corriere\" entro fine anno. Ottone li anticip\u00f2, dimettendosi il 22 ottobre 1977. L'abbandono di Ottone fu seguito dall'uscita di Michele Tito, Giampaolo Pansa e Bernardo Valli che, con altri collaboratori, lasciarono il quotidiano milanese (tra essi Umberto Eco, Franco Fortini e Natalia Ginzburg).\nIl successore di Ottone fu Franco Di Bella (gi\u00e0 vicedirettore per cinque anni), che veniva richiamato al \"Corriere\" da Bologna, dove dirigeva \"il Resto del Carlino\": la scelta significava che l'editore, oltre ad avvalersi di un collaudato uomo-macchina, voleva rendere il quotidiano pi\u00f9 moderno e incisivo. All'inizio i lettori diedero ragione alla nuova linea editoriale: il \"Corriere\" continu\u00f2 a vendere.\nNel corso del 1978 si realizz\u00f2 il passaggio dalla fusione a piombo alla fotocomposizione: la nuova tecnologia fu inaugurata il 26 settembre di quell'anno. Di Bella rese pi\u00f9 vivace il giornale che si arricch\u00ec con l'inserto settimanale sull'economia (coordinato da Alberto Mucci, ex direttore de \"Il Sole 24 ORE\"), con l'avvio della corrispondenza da Pechino affidata a Piero Ostellino e con alcune interviste clamorose di Oriana Fallaci.\nAll'inizio di novembre del 1978 il direttore diede spazio in prima pagina alla missiva di una lettrice che affrontava il tema del matrimonio e del divorzio. Temi come il costume e la vita moderna avevano rarissimo accesso alla \u00abvetrina\u00bb di un quotidiano d'informazione italiano. Per il \"Corriere della Sera\" si tratt\u00f2 di una novit\u00e0 assoluta. La lettrice ammetteva di tradire il marito e affermava di non poter divorziare poich\u00e9 non avrebbe potuto affrontare gli alti costi di una vita da sola. Di Bella incaric\u00f2 Luca Goldoni, cronista di punta del quotidiano, di rispondere alla lettrice (4 novembre). Il botta e risposta tra lettrice e \"Corriere\" ebbe una vasta eco su tutta la stampa italiana. Molti altri quotidiani ripresero l'argomento, tutti i principali settimanali dedicarono una copertina al rapporto di coppia e all'adulterio. Di Bella osserv\u00f2 soddisfatto il dibattito che aveva provocato quella lettera, e ne ebbe buoni motivi: il giornale super\u00f2 le 770\u00a0000 copie di diffusione. Alla fine del 1979, la Rizzoli fiss\u00f2 gli obiettivi da raggiungere negli anni ottanta: il quotidiano di via Solferino doveva puntare al milione di copie.\nNel 1980 il \"Corriere della Sera\" fu colpito frontalmente dal terrorismo: una delle firme di punta del quotidiano, l'inviato Walter Tobagi, specialista sui temi dell'eversione armata e presidente dell'Associazione Lombarda Giornalisti (il sindacato dei giornalisti lombardi), venne assassinato la mattina del 28 maggio.\nGli anni ottanta.\nI costosi investimenti effettuati dall'editore tra il 1977 e il 1979 non avevano prodotto i risultati sperati. La Rizzoli aveva compiuto scelte imprenditoriali sbagliate, che avevano ulteriormente peggiorato i conti del gruppo. La casa editrice si era lanciata in oscure manovre finanziarie, che emersero alla luce del sole nel 1981, quando scoppi\u00f2 lo scandalo della loggia P2. Il \"Corriere della Sera\" fu coinvolto al massimo livello poich\u00e9 nell'elenco di personaggi pubblici affiliati alla loggia eversiva c'era anche il suo direttore Franco Di Bella, il presidente del gruppo Angelone Rizzoli cos\u00ec come il direttore generale Bruno Tassan Din. Apparve chiaro come la Rizzoli non fosse pi\u00f9 da tempo la proprietaria reale: il quotidiano, gi\u00e0 da qualche anno, era in mano al duo Roberto Calvi-Licio Gelli. Il tutto all'insaputa dell'opinione pubblica.\nPer il prestigio del \"Corriere della Sera\" il colpo fu durissimo e Di Bella fu costretto alle dimissioni. Episodio-simbolo delle vicende del giornale, in questo periodo, fu la pubblicazione di un'intervista in ginocchio di Maurizio Costanzo, egli stesso membro della P2, a Licio Gelli. Nell'intervista Gelli parl\u00f2 del suo progetto politico di \u00abrinascita\u00bb dell'Italia: spiccavano nel disegno del Gran Maestro l'abolizione del servizio pubblico radiotelevisivo e il controllo dei giornali pi\u00f9 importanti. Nei due anni seguenti il \"Corriere\", screditato, perse 100\u00a0000 copie. Tra il 1982 e il 1983 venne superato nelle vendite dalla \"Gazzetta dello Sport\" perdendo il primato tra i quotidiani italiani: non accadeva dal 1906.\nDopo l'uscita di scena della famiglia Rizzoli il giornale fu acquistato da una cordata di cui facevano parte nomi importanti dell'industria e della finanza nazionali, tra cui la FIAT. Per il \"Corriere\" divenne prioritario recuperare il rapporto di fiducia coi propri lettori, che si era pericolosamente incrinato. La ricostruzione fu opera soprattutto di Alberto Cavallari, direttore con un mandato triennale dal 1981 al 1984. Durante i suoi tre anni Cavallari riusc\u00ec a mandare il giornale ogni giorno in edicola, nonostante le difficolt\u00e0 economiche (spesso mancavano i soldi per la carta). A Cavallari sarebbe dovuto succedere Gino Palumbo, un altro grande professionista valorizzato da Alfio Russo. Ma a causa della malattia che di l\u00ec a qualche anno lo port\u00f2 alla morte Palumbo fu costretto a rinunciare. Il 18 giugno 1984 Cavallari consegn\u00f2 al nuovo direttore Piero Ostellino un giornale che aveva ritrovato fiducia in se stesso e che era ritornato in testa alle classifiche di vendita. La media giornaliera del triennio 1983-1985 si aggir\u00f2 intorno alle 470-490\u00a0000 copie vendute.\nAlla fine del 1986 il \"Corriere\" perse per la seconda volta il suo storico primato: questa volta ad opera del quotidiano romano \"la Repubblica\": 515\u00a0000 copie di diffusione quotidiana a fronte delle 487\u00a0000 del \"Corriere\". Nel febbraio 1987 fu operato un avvicendamento alla direzione: l'editore ringrazi\u00f2 Piero Ostellino e chiam\u00f2 Ugo Stille, glorioso corrispondente dagli Stati Uniti da oltre trent'anni, una colonna del \"Corriere\". Scopo della nomina era rinverdire il blasone della testata. Per quanto riguarda il recupero del primato nelle vendite, fu operato un immediato rinnovamento del giornale. Poi gli esperti della Rizzoli Periodici, coadiuvati da Paolo Pietroni, idearono e realizzarono un supplemento in carta patinata da abbinare al quotidiano. Sabato 12 settembre usc\u00ec il primo numero di \"Sette\". Di grande formato, la rivista contava 122 pagine stampate in rotocalcografia. Il lancio avvenne un mese prima dell'uscita del supplemento del giornale concorrente, \"Il Venerd\u00ec di Repubblica\". Nonostante il prezzo lievemente aumentato, l'iniziativa fu un successo: per diversi mesi il numero del sabato del \"Corriere\" non scese mai sotto le 900\u00a0000 copie di tiratura ed arricch\u00ec di molto la raccolta pubblicitaria. Negli altri giorni della settimana il quotidiano di via Solferino non riusciva per\u00f2 a scalfire il primato del concorrente: durante il 1988 il Corriere vendette in media 530\u00a0000 copie, la Repubblica 700\u00a0000.\nUn nuovo capitolo della lotta per il primato si ebbe l'anno seguente: il 14 gennaio 1989 il \"Corriere\" lanci\u00f2 \"Replay\", un gioco a premi basato sul recupero dei biglietti usati nella Lotteria di Capodanno: ogni giorno venivano premiati quattro biglietti non vincenti giocati nelle lotterie nazionali, per un totale di 10 milioni di lire di premi al giorno. L'idea ebbe un grande successo: il primo giorno la tiratura arriv\u00f2 a 980\u00a0000 copie. Nei mesi successivi le vendite in alcune citt\u00e0 raddoppiarono. Entro l'anno il \"Corriere della Sera\" raggiunse le 800\u00a0000 copie di media, ritornando ad essere il primo quotidiano italiano.\nGli anni novanta.\nCon l'arrivo alla direzione di Paolo Mieli (1992-1997) si avvi\u00f2 un ricambio generazionale. Il nuovo direttore allegger\u00ec il giornale abbandonando la distinzione tra \u00abparte seria\u00bb e \u00abparte leggera\u00bb. In pratica la nuova formula previde la collocazione nelle pagine iniziali degli eventi importanti (sotto la nuova testatina \"Primo Piano\"), anche non politici: maggiore spazio allo sport, agli spettacoli ma anche all'economia. Chiuse l'inserto \"Corriere cultura\" nato nel 1986 e, uniformandosi agli altri quotidiani, soppresse la terza pagina rinviando la cultura nelle pagine interne e fondendola con gli spettacoli. Il nuovo direttore decise che la stagione dei giochi a premi era finita e lanci\u00f2 un corso di inglese e francese su audiocassette. Successivamente spost\u00f2 \"Sette\" al gioved\u00ec, abbinandolo ad un supplemento sulla tv. Tali iniziative ebbero successo e permisero al giornale di consolidare il primato. Secondo i dati ADS, infatti, nel primo quadrimestre del 1993 il \"Corriere\" registr\u00f2 una diffusione di 641.969 copie, che crebbe a 667.589 nel secondo. Il vantaggio sulla \"Repubblica\" si attest\u00f2 sulle trentamila copie.\nDurante tutto il dopo-Tangentopoli Mieli prefer\u00ec mantenere una posizione di terziet\u00e0 rispetto al dibattito politico. L'unico punto su cui si schier\u00f2 fu il conflitto di interessi attribuito a Silvio Berlusconi, che vinse le elezioni del 1994. Gli editoriali sull'argomento furono affidati al politologo Giovanni Sartori. La \"discesa in campo\" di Berlusconi caus\u00f2 anche il ritorno, seppure momentaneo, di Indro Montanelli in via Solferino. Erano passati 21 anni da quando si era dimesso dal \"Corriere\" per fondare un suo quotidiano: ebbene, in gennaio Montanelli lasci\u00f2 \u00abil Giornale\u00bb. Scrisse per tre mesi sul \"Corriere\" come editorialista, prima di dar vita alla sua nuova creatura, \"la Voce\". Tra il 1994 e il 1996 nacquero tre nuovi supplementi: \"Corriere Lavoro\" (4 febbraio 1994), \"Corriere Soldi\" (4 marzo 1995, che confluir\u00e0 nel \"Corriere Economia\" dal 6 ottobre 1997) e \"Io Donna\", il primo femminile allegato a un quotidiano a diffusione nazionale (23 marzo 1996). Nel 1995, dopo la sfortunata avventura con \"la Voce\", ritorn\u00f2 in via Solferino Indro Montanelli. Al \u00abprincipe\u00bb del giornalismo italiano venne affidata la pagina della corrispondenza quotidiana coi lettori, intitolata \"La stanza di Montanelli\", che cur\u00f2 fino alla sua morte, nel 2001.\nLa battaglia per il primato tra i quotidiani italiani continuava senza esclusione di colpi anche sul fronte degli inserti e dei prodotti abbinati. All'inizio del 1996 \"Repubblica\" e \"Corriere\" presentavano ai lettori un supplemento al giorno (esclusa la domenica). Inoltre il \"Corriere\" usciva in alcune regioni italiane con la formula del \"panino\": ad esempio in Campania veniva venduto insieme a un quotidiano locale al prezzo di copertina del giornale locale, o a un prezzo leggermente rialzato. Mieli lanci\u00f2 anche nuovi dorsi locali. Il 1996 fu un anno elettorale. Il 17 febbraio, in piena campagna per le elezioni, il direttore pubblic\u00f2 un articolo di fondo in cui dichiarava il proprio sostegno alla coalizione dell'Ulivo. Fu la prima volta che il \"Corriere\" sugger\u00ec ai propri lettori per chi votare. Alle elezioni politiche prevalse il centrosinistra. \"Repubblica\" e \"Corriere\" si trovarono cos\u00ec a doversi confrontare sullo stesso terreno politico. La lotta fu aperta e i due quotidiani si riposizionarono: nettamente a favore del governo la prima, pi\u00f9 critico il quotidiano milanese.\nIl 23 aprile 1997 Paolo Mieli venne nominato direttore editoriale del Gruppo RCS e lasci\u00f2 la direzione a Ferruccio de Bortoli, suo vicedirettore. Nel 1998 de Bortoli strapp\u00f2 alla concorrente \"Repubblica\" Giuseppe D'Avanzo, cronista esperto e autore d'importanti inchieste. Il 4 dicembre 1998 venne inaugurato il sito web \"www.corriere.it\", dopo circa due anni di presenza in rete su \"www.rcs.it/corriere/\". Nel 2000 fu varata l'edizione romana (16 pagine di cronache locali).\nDal 2001.\nIl 19 novembre 2001 l'inviata del Corriere Maria Grazia Cutuli fu uccisa in Afghanistan, sulla strada che collega Jalalabad a Kabul, assieme ad altri tre giornalisti.\nIl 29 maggio 2003 si verific\u00f2 un nuovo avvicendamento alla direzione: al posto di De Bortoli arriv\u00f2 Stefano Folli, caporedattore dell'edizione romana. Folli strapp\u00f2 a \"Repubblica\" alcuni collaboratori, che port\u00f2 con s\u00e9 a Milano: Sabino Cassese, Luigi Spaventa e Michele Salvati. Il quotidiano romano si rifece portando via al Corriere Francesco Merlo. La battaglia si svolse anche sul fronte dei prodotti commerciali allegati al quotidiano: \"Repubblica\" offriva cento opere letterarie e un'enciclopedia in venti volumi; il Corriere rispose con film e compact disc. Le vendite del giornale per\u00f2 non aumentarono, anzi il primato nella diffusione nazionale fu insidiato dal concorrente.\nSi decise quindi di richiamare in servizio Paolo Mieli: era il dicembre 2004. L'anno seguente il direttore approv\u00f2 la riduzione del formato del giornale, sull'onda di un cambiamento che stava coinvolgendo tutti i quotidiani in formato lenzuolo (a nove colonne). Le colonne passarono dalle tradizionali nove a sette, il colore fu inserito in tutte le pagine e il formato fu ridotto da a , avvicinando il \"Corriere\" al formato berlinese. Venne modificato il corpo del carattere, in modo da rendere la lettura pi\u00f9 agevole. Il primo numero con il nuovo formato e l'impaginazione tutta a colori usc\u00ec il 20 luglio 2005. Il 14 ottobre usc\u00ec il nuovo supplemento mensile \u00abStyle\u00bb. Negli anni successivi nascono i fascicoli \u00abCorriere di Bologna\u00bb (30 gennaio 2007) e \u00abCorriere di Firenze\u00bb (26 febbraio 2008), collocati al centro delle edizioni nelle rispettive citt\u00e0 metropolitane.\nIl 30 marzo 2009 il Consiglio di amministrazione richiam\u00f2 alla direzione del giornale De Bortoli, che prese nuovamente il timone della testata dalle mani di Mieli, cos\u00ec come era avvenuto nel maggio del 1997. Le prime novit\u00e0 apportate dalla direzione de Bortoli riguardano la valorizzazione delle collaborazioni femminili. Nel giro di pochi giorni accadono due novit\u00e0 assolute al Corriere: 1) Viene nominata per la prima volta vice-direttore una donna, Barbara Stefanelli; 2) Un editoriale in prima pagina viene affidato per la prima volta ad una donna, la scrittrice Isabella Bossi Fedrigotti (30 aprile). Nello stesso anno il Corriere diventa disponibile in formato elettronico sui lettori e-book, come \"Amazon Kindle\", primo in ordine di tempo tra i quotidiani italiani.\nAll'inizio del 2010 il vantaggio sullo \"storico\" concorrente \"la Repubblica\" si \u00e8 ridotto a 30\u00a0000 copie, rispetto alle 80\u00a0000 del marzo 2009, mentre la versione on line si arricchisce anche di una versione tradotta in lingua inglese e una in cinese, orientata alla comunit\u00e0 cinese presente in Italia. Nel 2011 ritorna il mensile di attualit\u00e0 librarie \"La Lettura\". La storica testata era stata fondata nel 1901 da Luigi Albertini. Esce in allegato all'edizione domenicale del quotidiano.\nNel 2014 Nando Pagnoncelli ha preso il posto di Renato Mannheimer come sondaggista del quotidiano. Il 24 settembre 2014 il \u00abCorriere\u00bb ha abbandonato lo storico formato lenzuolo (gi\u00e0 ridotto a 7 colonne) per adottare il Berlinese a sei colonne.\nNel 2015 De Bortoli lascia la direzione del quotidiano al condirettore Luciano Fontana.\nDal gennaio 2016 i contenuti digitali sono presentati in un'unica piattaforma, leggibile sia su computer, tablet e smartphone. La consultazione degli articoli \u00e8 diventata a pagamento (modello \"paywall\"). Un'altra importante novit\u00e0 \u00e8 la consultazione online delle edizioni passate del quotidiano, rese disponibili sin dal primo numero.\nNell'aprile 2019 i dati Audiweb hanno mostrato per la prima volta il sorpasso del sito web corriere.it sul rivale storico repubblica.it (9.211.739 utenti unici contro 9.155.290).\nCorriere ed elezioni politiche.\nDurante il voto per le elezioni politiche del 1992, il direttore Ugo Stille scrisse che \u00abcompito di un grande giornale come il \"Corriere della Sera\" \u00e8 anzitutto quello di rompere gli steccati che rischiano di disgregare l'Italia, di chiarire quali sono gli elementi possibili di intesa al di l\u00e0 delle astratte posizioni ideologiche, e soprattutto di indicare la netta volont\u00e0 della classe dirigente di \"aprire al nuovo\", non per compromessi ideologici, ma per elaborare insieme le premesse di una Italia moderna. Marciando su questa strada, si pu\u00f2 e si deve ricostruire il Paese e il fatto che ci\u00f2 implichi un incontro con uomini come La Malfa o Segni non muta i termini dell'equazione e non deve alterare il corso prestabilito\u00bb.\nDurante il voto per le elezioni politiche del 1994, il direttore Paolo Mieli, a commento della campagna elettorale trascorsa, scriver\u00e0 di aver apprezzato \u00abla coerenza tranquilla dei moderati Segni e Martinazzoli\u00bb e che sar\u00e0 \u00abtanto meglio se il centro avr\u00e0 la forza numerica e politica per controllare e condizionare sia la destra che la sinistra, per imporre una legge elettorale a doppio turno, per far cadere un governo che non adempia ai doveri di risanamento economico o, peggio, che tolleri abusi\u00bb.\nPrima delle elezioni politiche del 1996, il Corriere non auspic\u00f2 la vittoria di nessun polo in particolare, ma dichiar\u00f2 di essere contrario a un pareggio e di auspicare che vincitori e vinti dopo le elezioni lavorassero per delle riforme costituzionali secondo la logica del compromesso.\nIn occasione delle elezioni politiche del 2001, la direzione di Ferruccio de Bortoli tre settimane prima spiega che \u00abcompito di un'informazione indipendente e non schierata \u00e8 quello di favorire una scelta libera e consapevole dell'elettore. E di custodire, chiedendone il rispetto, quelle regole di civilt\u00e0 e trasparenza del confronto democratico\u00bb. E aggiunge che \u00abnon \u00e8 corretto dire che dietro la Casa delle Libert\u00e0 vi \u00e8 solo un partito-azienda: c'\u00e8 un blocco sociale vero, moderato, pi\u00f9 coeso di quello opposto, una parte importante e vitale dell'Italia. Ma non si parlerebbe pi\u00f9 di partito-azienda se Berlusconi separasse nettamente i destini del politico da quelli dell'imprenditore. Ci guadagnerebbero lui, il suo prossimo probabile governo, la sua coalizione (che godrebbe di maggiore considerazione europea), le sue aziende: in definitiva, il Paese\u00bb. Sempre de Bortoli il giorno delle votazioni concluder\u00e0 spiegando che \u00abl'equidistanza del Corriere ci \u00e8 sembrata utile se non preziosa. Crediamo di aver contribuito a migliorare la qualit\u00e0 dell'offerta politica. Il nostro giornale \u00e8 stato un tavolo delle idee. Un giornale aperto, non un partito. I lettori hanno potuto valutare i programmi fin nei dettagli, le posizioni di tutti, dai due poli ai radicali, da Rifondazione a Democrazia Europea, all'Italia dei Valori. I nostri editorialisti hanno espresso anche orientamenti differenti, ma tutti uniti da un filo ininterrotto. Il filo del Corriere che lega insieme i valori di una democrazia liberale ed europea, nel segno della civilt\u00e0 dell'informazione. Principi ai quali non abbiamo mai derogato e che saranno il metro con il quale giudicheremo, giorno per giorno, il prossimo governo. Nella critica costruttiva non abbiamo mancato di riconoscere i meriti della maggioranza uscente. [...] Berlusconi presidente del Consiglio, se vorr\u00e0 essere riconosciuto come parte non anomala del centrodestra europeo, dovr\u00e0 subito dare risposte alle grandi questioni sollevate anche dall'opinione pubblica internazionale (la teoria del complotto della stampa estera \u00e8 infondata). [...] Poi il Cavaliere potrebbe dire: giudicatemi solo dai risultati. Quello che appunto faremo noi. Con chiunque vinca\u00bb.\nL'8 marzo 2006, prima delle elezioni politiche del 2006, con un proprio fondo Paolo Mieli decise di spiegare \u00abai lettori in modo chiaro e senza giri di parole perch\u00e9\u00bb il Corriere auspicasse la vittoria de L'Unione di centro-sinistra guidata da Romano Prodi. Un auspicio, tuttavia, \u00abche non impegna l'intero corpo di editorialisti e commentatori di questo quotidiano e che far\u00e0 nel prossimo mese da cornice ad un modo di dare e approfondire le notizie politiche quanto pi\u00f9 possibile obiettivo e imparziale, nel solco di una tradizione che compie proprio in questi giorni centotrent'anni di vita\u00bb. Una decisione, secondo Mieli, conseguente al giudizio particolarmente negativo sulle scelte politiche adottate dal Governo uscente di Silvio Berlusconi, ma anche per scongiurare un pareggio fra le coalizioni e ripetere il fenomeno, giudicato salutare, dell'alternanza, e infine perch\u00e9 L'Unione aveva \u00abi titoli atti a governare al meglio\u00bb. Anche se Mieli azzecc\u00f2 la previsione, la scelta di appoggiare una coalizione ebbe un effetto indesiderato: nelle settimane seguenti il \"Corriere\" perse 40\u00a0000 copie.\nDurante la campagna elettorale per le politiche del 2008 (11 marzo-14 aprile), il direttore non ha pubblicato alcun editoriale.\nDenominazione delle testate.\nLa testata viene abbreviata di solito con \"Corsera\", o anche chiamata \"Corrierone\".\nVariazioni dell'assetto proprietario.\nL'accordo prevede che la vecchia societ\u00e0 in accomandita, che aveva gestito da sempre il quotidiano di via Solferino, si trasformi in societ\u00e0 a responsabilit\u00e0 limitata, con un capitale diviso in parti uguali tra il gruppo Fiat, il gruppo Moratti e Giulia Maria Crespi. La transazione dev'essere effettuata entro il 1973. Il nuovo consiglio di amministrazione \u00e8 costituito da sei persone, due per ciascuno dei soci. La presidenza viene attribuita a Giulia Maria Crespi, che riveste la carica di socia accomandataria responsabile e mantiene le sue prerogative: la scelta della linea della testata e i rapporti col direttore, cui si aggiunge il diritto di veto alla sua nomina. Ai due nuovi soci viene invece attribuita la responsabilit\u00e0 manageriale e finanziaria. Agnelli e Moratti concordano nel non volersi intromettere nella gestione editoriale del quotidiano, che lasciano completamente a Giulia Maria Crespi.\nIn realt\u00e0 la cifra sar\u00e0 maggiore (parte del prezzo pagato all'estero, parte indicizzato nel capitale e negli interessi): 63 miliardi per acquisire un'azienda tecnologicamente superata e sindacalmente agguerrita, con un'esuberanza di personale valutata attorno alle 1500 persone e con i conti dissestati, almeno 55 miliardi di perdite e interessi passivi.\nIl nuovo proprietario unico ribattezza la societ\u00e0 editrice \u00abRizzoli-Corriere della Sera\u00bb (oggi RCS MediaGroup).\nNel corso di un'intervista, rispondendo ad una domanda sulle fonti dei finanziamenti, il consigliere delegato Angelone Rizzoli, figlio di Andrea e nipote di Angelo, dichiara che l'operazione \u00e8 stata gestita in piena autonomia ed \u00e8 stata finanziata \"da istituti di credito pubblici e privati italiani e da una banca estera, la Morgan\".\nDirettori.\n\"Graditi al regime fascista\"\n\"Dopo la caduta del fascismo: nomine approvate dal Minculpop defascistizzato\"\n\"Dopo la nascita della RSI\"\nSospensione per decreto del CLN: 27 aprile - 21 maggio 1945. Le pubblicazioni riprendono con la testata \"Corriere d'Informazione\".\n\"Nominato dal CLN\"\n\"Scelti dalla famiglia Crespi\"\n\"Scelti dalla famiglia Rizzoli\"\n\"Scelti dal primo patto di sindacato RCS\"\n\"Scelti dal secondo patto di sindacato RCS\"\nLa Fondazione Corriere della Sera.\nNel 2001, in occasione del 125\u00ba anniversario della nascita del \"Corriere\", \u00e8 stata creata la \u00abFondazione Corriere della Sera\u00bb, con lo scopo di curare e aprire al pubblico l'archivio storico del giornale, e di promuovere iniziative in favore della lingua e la cultura italiana, nella penisola e all'estero.\nDiffusione.\n\"Fonte: Dati Ads (Accertamenti Diffusione Stampa)\"\nIntitolazioni.\nIl Comune di Vajont ha dedicato al \"Corriere della Sera\" una Piazza per ricordare l'opera di sostegno e aiuto che il giornale ha manifestato dopo il Disastro del Vajont nel 1963, dove morirono circa 2000 persone."}
{"id": "72198", "revid": "767487", "url": "https://it.wikipedia.org/wiki?curid=72198", "title": "Una struttura di archivio per l'insieme, per il cambiamento e per l'indeterminato", "text": "Una struttura di archivio per l'insieme, per il cambiamento e per l'indeterminato \u00e8 un saggio di Theodor H. Nelson, il creatore della parola \"ipertesto\" (intendendo per \"\u201ciper\u201d\" non tanto \"\u201ccollegamento\u201d\" quanto \"\u201cestensione\u201d\") e che tent\u00f2, pi\u00f9 modernamente, di guardare oltre il \"\u201cchunk style\u201d\", il modello web di ipertesto (ovvero i collegamenti statici che permettono all'utente di passare da una pagina all'altra).\nIl sistema ELF.\nIl saggio ha inizio con un generico sommario attraverso cui Nelson spiega gli intendimenti della struttura di archivio da lui elaborata a partire dal 1960 e chiamata ELF, acronimo che sta per \"Evolutionary List File\". Alla base di questo studio sta la precisa volont\u00e0 di creare \"l'archivio dei sogni\", un archivio capace di soddisfare chiunque si trovi nella necessit\u00e0, per lavoro o diletto, di dover utilizzare sistemi di archivi personali o manoscritti. Lo scopo \u00e8 quello di creare tecniche che li manipolino, li arrangino, li riordinino, li rendano funzionali agli usi che l'utente vuole assegnare loro. L'autore ha chiari i limiti di una simile operazione: da una parte i costi elevati (seppur realisticamente ammortizzabili), dall'altra la limitata percezione del bisogno, dall'altra ancora la difficolt\u00e0 di progettazione materiale. Eppure Nelson crede davvero nella necessit\u00e0 di un software dedicato all'intricato lavoro di archiviazione e alla manipolazione di un manoscritto; in particolare lo studioso si sofferma su quest'ultimo aspetto, mettendo in contrappunto la generale diffidenza della tradizione letteraria nei confronti della tecnologia (quasi fosse un mezzo che escluda la pi\u00f9 autentica delle creativit\u00e0) e l'effettiva assistenza che un programma del genere potrebbe fornire ad uno scrittore.\nInfine Nelson elenca quelle che secondo lui sono le caratteristiche cosiddette \u201cevolutive\u201d (da cui il nome) dell'ELF:\nIl saggio prosegue con la descrizione degli elementi dell'ELF. L'ELF propone una struttura molto semplice utilizzabile e combinabile in molti modi diversi, costruita su una specifica tecnica che lega insieme elenchi di informazioni, chiamati \"\u201czippered list\u201d\", naturalmente portati a diventare confusi e disordinati. L'ELF si compone di tre elementi specifici:\nNelson passa poi a descrivere le operazioni di un archivio ELF. Infatti L'ELF mantiene esclusivamente i suoi contenuti come \"zippered\" (o \"unzippered\"). Ma la struttura di archivio deve includere anche un insieme di operazioni attraverso cui i contenuti possono essere cambiati. Queste operazioni di archivio esistono per creare, modificare, unire o rimuovere voci, elenchi e collegamenti, e per manipolare la relazione di sequenza. Le operazioni principali che ELF pu\u00f2 garantire riguardano le varie voci (per creare nuove voci, combinate, divise e condivise tra pi\u00f9 elenchi), gli elenchi (per creare, riordinare, ripristinare gli elenchi), i collegamenti (per creare collegamenti tra voci che sono in elenchi diversi) e le sequenze (per disporre un elenco in qualsiasi ordine si desideri).\nAndando ad analizzare gli aspetti tecnici che caratterizzano ELF, lo studioso sottolinea come la descrizione di ELF richiami linguaggi per il trattamento delle liste come IPL o Lisp, sistemi di organizzazione della memoria che facilitano operazioni sequenziali su ramificazioni non predicibili o dati gerarchici. ELF, pur nella sua diversit\u00e0, condivide con i linguaggi per il trattamento delle liste alcune problematiche, come ad esempio il controllo della disposizione e la denominazione degli elenchi. \nUn altro aspetto tecnico considerato \u00e8 la capacit\u00e0 di creare copie illimitate di voci ed elenchi, brillantemente risolto da ELF attraverso tecniche di unione: le diverse voci e gli elenchi non possono prendere spazi virtuali, essendo dati varianti in aggiunta all'originale. Quando una versione modificata di un elenco o di una voce viene creata, il software modifica l'originale con i cambi necessari per realizzare la versione modificata.\nMolteplici e versatili sono gli usi che ELF permette. Nelson divide le applicazioni semplici da quelle pi\u00f9 complesse. \nLe applicazioni semplici riguardano la capacit\u00e0 di ELF di archiviare, con elenchi separati usati per categorie, tracce, ecc. Ci\u00f2 permette un'indicizzazione incrociata attraverso l'assegnazione di una voce ad elenchi diversi e consente la creazione di sottoinsiemi e sottosequenze che possono essere tenuti separati ed esaminati senza disturbare gli elenchi dai quali sono derivati.\nLe applicazioni complesse prevedono l'adattabilit\u00e0 di ELF alle esigenze, le pi\u00f9 svariate, di chi lo usa. L'utente pu\u00f2 definire qualsiasi metodo adatto alle sue necessit\u00e0. Pu\u00f2 essere progettato un numero di diverse sistemazioni, usando solamente gli elementi di base voce, elenco e collegamento. Gli elenchi zippered possono essere assemblati in matrici rettangolari, reticolati e configurazioni pi\u00f9 intricate. A queste unioni di elenchi possono essere assegnati significati vari dal medesimo utente ed il sistema li consentir\u00e0 al fine di essere conservati, visualizzati, analizzati e aggiornati per correzioni o cambiamenti. \u00c8 pertanto possibile incorporare, in un corpo di informazioni archiviato in ELF, i vari livelli di un indice, di un sommario, di una spiegazione e di un commentario. Inoltre, l'ELF \u00e8 capace di immagazzinare molti testi in parallelo, se sono equivalenti o collegati in qualche modo. E la capacit\u00e0 di ordinamento incrociato dell'ELF permette il confronto di testi affini per il confronto e la comprensione. Infine l'ELF pu\u00f2 essere un aiuto all'intelletto in fase creativa, potendo permettere all'utente di comparare sistemazioni ed alternative con qualsiasi precedente ideale.\nIl linguaggio PRIDE.\nNelson spiega poi il sistema PRIDE (\"\u201cPersonalize Retrieval Indexing and Documentation Evolutionary\u201d\"), un linguaggio di informazioni che ha lo scopo di facilitare l'uso di ELF. Il PRIDE include tutte le operazioni di ELF e, per sicurezza e convenienza, anche tutte le operazioni inverse (per permettere all'utente di recuperare un errore fatto, tipo una cancellazione non voluta). Il PRIDE \u00e8 una sorta di primo \u201cpiano\u201d, un linguaggio indipendente dalla missione primaria di manipolare archivi e manoscritti, come gi\u00e0 descritto, e dalle applicazioni secondarie di ordinamento e documentazione degli altri generi di informazioni complesse.\nConclusioni.\nInfine Nelson descrive la filosofia che caratterizza il suo studio, focalizzando l'attenzione su due principali considerazioni: la prima \u00e8 che complesse strutture di archivio come l'ELF rendono possibile la creazione di complessi e significativi nuovi mezzi di comunicazione, l'ipertesto e l'hyperfilm; la seconda \u00e8 che strutture di archivio evolutive come l'ELF rendono possibile il monitoraggio di cose che stanno cambiando in continuazione senza la nostra consapevolezza. L'autore spiega, in ultimo, il significato di ipertesto, la parola che definisce un corpo di materiale scritto o illustrato interconnesso in un modo talmente complesso che non pu\u00f2 essere presentato in modo adatto o rappresentato su carta."}
{"id": "72200", "revid": "339392", "url": "https://it.wikipedia.org/wiki?curid=72200", "title": "Azande", "text": ""}
{"id": "72201", "revid": "339392", "url": "https://it.wikipedia.org/wiki?curid=72201", "title": "Asande", "text": ""}
{"id": "72202", "revid": "1305772", "url": "https://it.wikipedia.org/wiki?curid=72202", "title": "Bassa Normandia", "text": "La Bassa Normandia (in francese: \"Basse-Normandie\") \u00e8 stata una regione della Francia nord-occidentale, creata nel 1956 con la parte occidentale dell'antica provincia di Normandia. Dal 1\u00ba gennaio 2016, \u00e8 confluita nella neo-regione della Normandia.\nSullo stemma e sulla bandiera della Bassa Normandia erano presenti due leoni, in quanto erano l'antico stemma di Guglielmo il Conquistatore. Era composta da 3 dipartimenti: Calvados (14), Manica (50, \"Manche\") e Orne (61). Erano inclusi nella regione 11 arrondissement, 141 cantoni e 1.812 comuni.\nGeografia fisica.\nIl suo capoluogo \u00e8 Caen; altre citt\u00e0 importanti sono Cherbourg-Octeville, Saint-L\u00f4 e Alen\u00e7on.\nIl territorio della regione confinava con le regioni Alta Normandia (ora unitasi ad essa) a est, l'ex regione del Centro a sud-est, Paesi della Loira a sud e Bretagna a sud-ovest. A nord e a ovest \u00e8 bagnata dal Canale della Manica."}
{"id": "72203", "revid": "339392", "url": "https://it.wikipedia.org/wiki?curid=72203", "title": "Niam-Niam", "text": ""}
{"id": "72206", "revid": "1904508", "url": "https://it.wikipedia.org/wiki?curid=72206", "title": "Paul Vanden Boeynants", "text": "Biografia.\nVanden Boeynants (sempre chiamato VDB dai giornalisti) \u00e8 nato il 22 maggio 1919 a Forest (oggi nella Regione di Bruxelles-Capitale). Seguendo le orme paterne, ha lavorato per la prima volta nell'industria della carne. Nel 1995, si dimise dalla scena politica e mor\u00ec di polmonite in un ospedale il 9 gennaio 2001, in seguito a un'operazione al cuore.\nCarriera politica.\nDal 1949 al 1979 \u00e8 stato rappresentante della circoscrizione di Bruxelles del Partito Sociale Cristiano unitario, di cui fu segretario dal 1961 al 1966, e poi del Partito Sociale Cristiano francofono.\nNel 1952 divenne membro della Camera dei rappresentanti e lo rimase fino al 1985.\nDal 19 marzo 1966 al 17 giugno 1968 \u00e8 stato primo ministro (Governo Vanden Boeynants I). Inoltre \u00e8 stato alla guida del ministero della difesa dal 1972 al 1979.\nDal 20 ottobre 1978 al 3 aprile 1979 \u00e8 stato per la seconda volta primo ministro (Governo Vanden Boeynants II). Dall'8 ottobre 1979 viene eletto segretario del PSC, fino al 1981.\nUna delle sue famose espressioni, in una miscela unica di olandese e francese, era: Trop \u00e8 te veel en te veel \u00e8 trop. (\"troppi sono troppi e troppi sono troppi\").\nAffari giudiziari.\nNel 1986 era stato condannato a tre anni con la condizionale ed a pagare una multa per frode fiscale. Tre anni pi\u00f9 tardi \u00e8 stato rapito, ma era stato rilasciato in libert\u00e0 dopo un mese dietro il pagamento di riscatto."}
{"id": "72209", "revid": "1318658", "url": "https://it.wikipedia.org/wiki?curid=72209", "title": "Midi-Pirenei", "text": "Il Midi-Pirenei (in francese Midi-Pyr\u00e9n\u00e9es, occitano \"Mi\u00e8gjorn-Piren\u00e8us\") era una regione della Francia meridionale, la pi\u00f9 grande del territorio metropolitano, con capoluogo Tolosa. Le citt\u00e0 principali della regione, oltre a Tolosa, sono Montauban, Tarbes, Albi e Lourdes. Dal 1\u00ba gennaio 2016 \u00e8 confluita nella regione Occitania.\nEra composta da 8 dipartimenti: Ari\u00e8ge (09), Aveyron (12), Gers (32), Alta Garonna (31, \"Haute-Garonne\"), Alti Pirenei (65, \"Hautes-Pyr\u00e9n\u00e9es\"), Lot (46), Tarn (81), Tarn e Garonna (82, \"Tarn-et-Garonne\"). Sono inclusi nella regione 22 \"arrondissement\", 293 cantoni e comuni.\nGeografia fisica.\nIl territorio della regione confina con quello dell'Aquitania a ovest, del Limosino a nord, dell'Alvernia a nord-est e della Linguadoca-Rossiglione a est, oltre che con Andorra e la Spagna (Catalogna e Aragona) a sud."}
{"id": "72210", "revid": "729019", "url": "https://it.wikipedia.org/wiki?curid=72210", "title": "Sarissa", "text": "La sarissa era la picca usata dai guerrieri del regno di Macedonia.\nLunga fino a 6-7 metri, aveva corpo in legno di corniolo di grande diametro, una grossa punta di ferro (circa 30 cm) e un tallone anch'esso metallico. L'intera lunghezza dell'asta era ottenuta con due rami distinti di corniolo uniti da un tubo centrale di bronzo, utile anche per bilanciare il centro di gravit\u00e0.\nArma formidabile, se maneggiata da soldati ben addestrati, la \"sarissa\" poteva vanificare gli attacchi di un carro falcato, di una carica di cavalleria (risultato comunque ottenuto anche dai normali opliti della Grecia Antica) e frenare le cariche della temuta fanteria pesante greca.\nStoria.\nL'introduzione della falange armata di \"sarissa\" da parte di Filippo II di Macedonia, padre di Alessandro Magno, fu uno degli accorgimenti tattici fondamentali che assicurarono poi all'esercito macedone una fama di invincibilit\u00e0 durata per secoli.\nLa creazione della \"sarissa\" fu per\u00f2 un processo lungo e complesso, non il frutto di una geniale intuizione di Filippo II. L'introduzione nel mondo greco di una nuova picca per gli opliti pi\u00f9 lunga rispetto al modello codificato dalla falange spartana si dovette agli strateghi ateniesi che servivano presso i faraoni d'Egitto come consiglieri militari.\nUno di questi Ateniesi, Ificrate, impieg\u00f2 fanti armati di lunghe picche ma meno corazzati degli opliti per rallentare l'avanzata degli Spartani e farne bersaglio dei peltasti armati di giavellotti (Guerra di Corinto, 392 a.C.).\nUso.\nLa falange macedone era schierata in modo da sfruttare nel modo migliore la lunghezza della picca. I fanti armati di sarissa, i pezeteri (\"compagni a piedi\" in greco antico), si schieravano su otto file, distanziate di una sessantina di centimetri e le picche erano disposte in avanti facendo s\u00ec che anche quelle impugnate dalla sesta fila sporgessero oltre la prima e quindi l'intero schieramento risultasse difficilmente penetrabile.\nContro la carica della cavalleria o dei carri nemici, le sarisse venivano piantate a terra e i fanti si ravvicinavano l'un l'altro in modo che i piccoli scudi, assicurati alla spalla sinistra, diventassero contigui.\nContro la carica dei fanti nemici, le sarisse, puntate in avanti, costringevano gli attaccanti a un percorso obbligato attraverso le aste delle file avanzate, rendendoli facile bersaglio per le lame delle sarisse imbracciate dai pezeteri delle file superiori.\nArma pesante, da impugnarsi a due mani, la \"sarissa\" impediva al suo portatore l'uso del possente scudo ellenico, l'aspis, e indeboliva drasticamente il fianco destro dello schieramento. Era compito dei fanti hypaspistai (\"portatori di scudi dei compagni\" in greco antico), pesantemente corazzati come i tradizionali opliti greci, fare scudo ai compagni con i loro aspis."}
{"id": "72212", "revid": "1903739", "url": "https://it.wikipedia.org/wiki?curid=72212", "title": "Opinel", "text": "La societ\u00e0 francese Opinel produce coltelleria e in particolare il coltello Opinel, tascabile economico con il manico in legno di faggio che fu inventato nel 1890 da Joseph Opinel (1872-1960) e viene prodotto dalla ditta omonima. La sede della societ\u00e0 \u00e8 attualmente nella cittadina di Chamb\u00e9ry nella regione della Savoia.\nLa struttura del coltello \u00e8 molto semplice, costituita da soli quattro o cinque componenti: la lama, il manico di legno, un perno metallico su cui la lama ruota, un tubetto metallico spaccato che fissa perno-lama-manico e (tranne nel caso di modelli di ridotte dimensioni) un anello girevole chiamato \"Virobloc\" che blocca la lama quando il coltello \u00e8 aperto, per evitare che si chiuda fra le mani dell'utilizzatore. Questo dispositivo di sicurezza, introdotto nel 1955, \u00e8 necessario perch\u00e9 non c'\u00e8 una molla che mantenga il coltello aperto; negli anni '90 \u00e8 stato modificato leggermente per bloccare la lama anche in posizione di chiusura, in modo da prevenire anche le aperture accidentali.\nIl modello tradizionale ha un'impugnatura in faggio e la lama in acciaio XC90 affilata con un angolo di circa 22\u00b0, il che fornisce un ottimo filo ma necessita di essere pulita ed oliata periodicamente per evitare la ruggine.\nComunque sono disponibili anche modelli con la lama in acciaio inossidabile che rendono il coltello praticamente esente da qualsiasi manutenzione.\nI coltelli Opinel vengono prodotti in undici diverse lunghezze, numerate da 2 a 13 (il numero 1 non \u00e8 pi\u00f9 in produzione dal 1939 perch\u00e9 ritenuto troppo piccolo mentre il numero 11 \u00e8 stato soppresso nel 1935 perch\u00e9 ritenuto troppo simile ai numeri 10 e 12). Il modello numero 8 (con una lama di 8,5\u00a0cm) \u00e8 forse quello maggiormente diffuso per usi generici, mentre i modelli pi\u00f9 lunghi vengono spesso utilizzati anche come coltelli da cucina.\nIl logo con mano coronata - in francese \"La Main Couronn\u00e9e\", formata dal simbolo della citt\u00e0 di Saint-Jean-de-Maurienne a cui \u00e8 aggiunta una corona a ricordo del Ducato di Savoia - appare sulla lama di ogni modello a partire dal 1909 mentre sui modelli precedenti compariva solamente la scritta OPINEL. Le diciture CARBONE e INOX sono state aggiunte in seguitoper distinguere le lame prodotte nei due diversi materiali.\nAlcuni artisti utilizzano i coltelli Opinel come supporto per i loro lavori, pirografando o intagliando figure di fantasia sul manico.\nNel 2012 \u00e8 stata introdotta una versione specialistica chiamata \"Outdoor\", che presenta un nuovo manico in materiale plastico impermeabile e resistente a temperature estreme. Questa versione presenta 3,5\u00a0cm di lama seghettata per un taglio efficace di corde, \u00e8 pi\u00f9 spessa, ed \u00e8 stata studiata per pratiche sportive in montagna e in mare, infatti presenta un gira-grilli e un fischietto integrato nel manico. Corrisponde come dimensioni al numero 8 classico con lama in acciaio inossidabile, e principalmente \u00e8 un miglioramento rispetto alla scarsa resistenza all'umidit\u00e0 della omonima versione.\nTaglie e variazioni.\nI coltelli Opinel sono attualmente disponibili in varie modelli di cui comunque quello tradizionale rimane ancora il pi\u00f9 diffuso.\nIl modello tradizionale inventato nel 1890 viene presentato all'Esposizione Internazionale Alpina di Torino del 1911 in una serie di 12 varianti di differenti lunghezze di cui ad oggi ne sono rimaste in produzione solo 10 ed a cui \u00e8 stato aggiunto nel 2010 il modello gigante (N\u00b013 \"Le G\u00e9ant\").\nDal N\u00b06 in poi \u00e8 presente la ghiera di blocco della lama \"Virobloc\", introdotta nel 1955 e successivamente modificata negli anni '90 per consentire di bloccare la lama anche in posizione chiusa. Il sistema \u00e8 applicato a tutti i modelli a partire dal 2000."}
{"id": "72213", "revid": "104265", "url": "https://it.wikipedia.org/wiki?curid=72213", "title": "Alabastro", "text": "Alabastro \u00e8 il nome generico attribuito ad una roccia di tipo evaporitico di origine gessosa (solfato di calcio idrato) o calcitica (carbonato di calcio), che si presenta in aggregati concrezionati, zonati o fibroso-raggiati, di aspetto cereo, deposti in ambienti sotterranei da acque particolarmente dure.\nIl vocabolo \u00e8 di origine orientale: per gli antichi greci la parola \"al\u00e1bastron\" indicava un vaso di alabastro.\nCaratteristiche.\nSi presenta frequentemente di colore giallo-bruno grazie alla presenza di ossidi di ferro, ma vi sono variet\u00e0 di colore bianco-avorio, giallo chiaro o anche verdino. La specie pi\u00f9 pregiata \u00e8 quella di colore bianco, presente in Italia nelle zone di Castellina Marittima e Volterra, da non confondersi con l'alabastro calcareo proveniente dall'Oriente, conosciuto con il nome di onice.\nTrattandosi comunque di gesso o calcite, l'alabastro \u00e8 una pietra piuttosto tenera e facile a rigarsi.\nProvenienza.\nEsemplari notevoli provengono dall'Africa settentrionale sin dal tempo dei romani che gi\u00e0 lo utilizzarono largamente a scopo decorativo.\nIn Italia, masse lavorabili provengono dalla zona del Carso, dalla bergamasca e dalla Toscana. In particolare era estratto in miniere sotterranee presso Castellina Marittima (Pisa) e lo \u00e8 attualmente in cave a cielo aperto nella zona di Volterra (Pisa).\nL'alabastro di Volterra \u00e8 costituito da solfato di calcio diidrato, e non nelle forme microcristalline di calcite e aragonite (calcari cristallini) con le quali \u00e8 formato l'alabastro detto \"orientale\".\nQuesto alabastro, detto \"gessoso\", \u00e8 pi\u00f9 tenero e facilmente lavorabile, di minore peso specifico rispetto a quello \"calcareo\".\nForse, oggi, \u00e8 pi\u00f9 noto e diffuso, anche grazie alla grande abilit\u00e0 e intraprendenza degli artigiani volterrani.\nUtilizzo.\n\u00c8 utile come pregiato materiale da decorazione suscettibile di lucidatura ed il suo utilizzo risale a tempi molto remoti, visto che gi\u00e0 nell'antico Egitto, a Creta e a Micene era sfruttato per i rivestimenti di pareti o per i vasi funebri. Se i Fenici sono stati tra i primi ad adoperarlo, in Etruria, il suo impiego fu notevole nel campo delle urne cinerarie e sarcofagi. Inoltre fu usato nelle basiliche paleocristiane per l'illuminazione, in sostituzione del vetro non ancora utilizzato.\nCampioni particolarmente chiari e di grandi dimensioni sono talvolta ridotti in sottili lastre, tali da lasciar passare la luce che ne evidenzia il disegno e le zonature, ed utilizzati al posto di vetri per finestre (solo a scopo decorativo).\nViene usato inoltre in forma grezza per realizzare piccole sculture, soprammobili o bigiotteria, o in lastre lucidate impiegate come rivestimento. Nella zona di Volterra \u00e8 ancora presente questo tipo di artigianato.\nL'utilizzo dell'alabastro nelle arti applicate ebbe particolare fortuna nel Medioevo nella produzione di oggetti e ornamenti di culto. Tra i vari artisti specializzati nella lavorazione di questo materiale si ricorda il maestro di Rimini, nome sotto il quale \u00e8 forse riconducibile un'intera bottega attiva nel nord della Francia o in Renania nella prima met\u00e0 del XV secolo."}
{"id": "72215", "revid": "2166030", "url": "https://it.wikipedia.org/wiki?curid=72215", "title": "Nasso", "text": "Nasso (detta anche Naxos o ) \u00e8 la pi\u00f9 grande (428\u00a0km\u00b2) delle Cicladi, isole della Grecia situate nel Mar Egeo. Faceva parte della Prefettura delle Cicladi e attualmente fa parte dell\u2019unit\u00e0 periferica di Nasso che fa a sua volta parte della Periferia dell'Egeo Meridionale.\nLa sua citt\u00e0 pi\u00f9 grande nonch\u00e9 capitale \u00e8 Chora () che conta 12.000 abitanti. I pi\u00f9 importanti villaggi sono Filoti, Apiranthos, Tragea, Koronos, Sangri e Apollonas.\nNasso \u00e8 una conosciuta destinazione turistica con diverse localit\u00e0 archeologiche di facile accesso, degni di nota sono la Portara, ovvero la porta del Tempio di Apollo, il Tempio di Demetra e la Chiesa bizantina di Agios Georgios Diasoritis. Possiede molte spiagge considerate molto belle dai turisti quali Sant'Anna, San Procopio, Alikos, Kastraki, Mikri Vigla, Plaka e San Giorgio, la maggior parte delle quali situate sul lato occidentale dell'isola.\n\u00c8 l'isola pi\u00f9 fertile delle Cicladi e al suo interno si erge il monte Zas (1004\u00a0m).\nGeografia.\nIsola montuosa (la cima pi\u00f9 alta \u00e8 quella di Zas, 1004 m), la pi\u00f9 alta di tutte le Cicladi.\nStoria.\nPrimi abitanti ed epoca arcaica.\nSecondo il mito, raccontato spesso con alcune varianti, Arianna, che aveva aiutato Teseo a uccidere il Minotauro, fu abbandonata a Nasso (da cui l'espressione \"piantare in Nasso\", diventata poi \"piantare in asso\"). Ma dopo poco sopravvenne Dioniso su un carro tirato da pantere che, conosciutala, volle sposarla.\nNasso fu abitata per la prima volta, secondo la tradizione, dai Traci che vi portarono anche il culto del dio Dioniso. Furono seguiti dai Carii. Fu anche il centro della civilt\u00e0 Cicladica (3200-2100 a.C.).\nIn localit\u00e0 Apollonas e Fleri\u00f2 sono stati rinvenuti 2 Kouroi del VII secolo a.C.. E sempre tra il VII secolo a.C. e il VI secolo a.C. vennero costruiti i magnifici 5 leoni (che in origine erano 9) donati al santuario di Apollo a Delo\nNel 547 a.C., con l'aiuto di Pisistrato, Ligdami divenne tiranno di Nasso. Ligdami inoltre inizi\u00f2 la costruzione della Portara nel 530 a.C. e sempre nello stesso anno inizi\u00f2 la costruzione del tempio di Demetra che insieme a quello di Apollo erano atti a simboleggiare lo sviluppo urbanistico prendendo ispirazione da Pisistrato ad Atene. Il tempio situato\nnelle vicinanze del villaggio di Angri, venne poi abbandonato e riutilizzato come chiesa nel V secolo d.C. per poi essere saccheggiato e distrutto dai pirati ed infine i suoi marmi essere usati per le abitazioni durante il periodo veneziano e ottomano.\nGuerre persiane.\nNel 502 a.C. gli abitanti di Naxos si ribellarono al giogo dell'Impero Persiano. Questa rivolta incit\u00f2 in Asia Minore la rivolta ionia che a sua volta condusse alla I Guerra Persiana. Nel 499 a.C. Aristagora e Artaferne assediarono l'isola dando il via alle guerre persiane.\nPeriodo bizantino.\nDurante il VII e VIII secolo Naxos \u00e8 il centro commerciale pi\u00f9 importante delle Cicladi. Sempre sotto il dominio bizantino, nell'XI secolo nelle vicinanze del villaggio di Halki venne costruita la chiesetta di agios Georgios Diasoritis sui resti di un tempio paleocristiano. L'edificio all'interno \u00e8 ricoperto di affreschi del secolo rappresentati il cristo coronato dagli arcangeli, le principali scene dei Vangeli e ovviamente san Giorgio. La chiesa \u00e8 a croce greca e la cupola \u00e8 sorretta da 4 pilastri.\nI Duchi di Naxos.\nDopo la Quarta Crociata essendo sul trono di Costantinopoli un imperatore favorevole alla Serenissima, il veneziano Marco Sanudo conquist\u00f2 l'isola e di l\u00ec a poco anche il resto delle Cicladi, nominandosi \"Duca di Naxos\" o anche \"Duca dell'Arcipelago\". Le Cicladi furono governate fino al 1566 da 21 duchi divisi in due dinastie, fino a quando il pirata barbaresco Khayr al-Din Barbarossa la conquist\u00f2 ponendola sotto il dominio ottomano. Il controllo veneziano dell'Egeo continu\u00f2 su alcune isole fino al 1714. Sull'isola sono presenti varie abitazioni in stile veneziano in particolare il capoluogo Chora che conta alcune splendide residenze veneziane con i rispettivi stemmi nobiliari, una di queste ospita il \"Museo Veneziano della Rocca-Barozzi\". Grazie ai veneziani inoltre si diffuse il cattolicesimo nelle Cicladi e in particolare sull'isola che conta anche una cattedrale, nonostante la maggioranza rimanga ortodossa.\nNaxos ottomana.\nL'amministrazione ottomana che successe al Ducato di Naxos lasci\u00f2 sostanzialmente tutto nelle mani dei veneziani, essendo soddisfatti con le entrate fiscali delle isole. Pochi furono i turchi che si trasferirono alle cicladi e l'influenza turca \u00e8 tutto sommato trascurabile. La sovranit\u00e0 turca dur\u00f2 fino alla rivolta del 1821.\nCucina.\nNel territorio dell'isola \u00e8 coltivata una patata, IGP dal 29 novembre 2011.\nCuriosit\u00e0.\nSecondo una nota ricostruzione, la locuzione italiana \"piantare in asso\" deriverebbe dal nome di quest'isola e affonderebbe le proprie radici nella mitologia greca: Arianna, dopo aver aiutato con il suo filo l'eroe ateniese Teseo a sconfiggere il Minotauro e a uscire dal labirinto di Cnosso, fugg\u00ec insieme agli ateniesi, ma fu abbandonata (\"piantata\") da Teseo sull'isola di Nasso, per motivi che il mito non chiarisce.\nStudi pi\u00f9 recenti, tuttavia, suggeriscono un etimo differente per la locuzione popolare, ossia \u00abfare il punto pi\u00f9 basso (l'uno)\u00bb alle carte o ai dadi\u00bb. In base a tale ricostruzione, per \"piantare in asso\" deve intendersi \u00ablasciare solo, abbandonare inaspettatamente o bruscamente, presa la similitudine dall'asso, che sta solo ed \u00e8 il punto peggiore (...)\u00bb."}
{"id": "72216", "revid": "2730", "url": "https://it.wikipedia.org/wiki?curid=72216", "title": "Battaglia del Little Bighorn", "text": "La battaglia del Little Bighorn ebbe luogo il 25 giugno 1876 tra una forza combinata di Lakota (Sioux), Cheyenne e Arapaho e il 7\u00ba Cavalleria dell'esercito degli Stati Uniti d'America nei pressi del torrente Little Bighorn, nel territorio orientale del Montana.\nFu il pi\u00f9 famoso scontro delle guerre indiane e costitu\u00ec una schiacciante vittoria per i Lakota e i loro alleati. Delle dodici compagnie del 7\u00ba Reggimento di cavalleria US, cinque, comandate dal famoso tenente colonnello George Armstrong Custer, furono completamente annientate. Le altre rimasero assediate per quasi due giorni e subirono perdite sostanziose.\nAntefatto.\nConflitti sulle Grandi Pianure.\nIl primo scontro della prima guerra Sioux fu il massacro di Grattan, avvenuto il 19 agosto 1854 nel Wyoming, dove 29 soldati statunitensi furono uccisi da un numeroso gruppo di nativi Sioux e Lakota. Nel decennio successivo, gli scontri tra trib\u00f9 indigene e nuovi coloni che abitarono gran parte del territorio allora indigeno dell'Est statunitense divennero sempre pi\u00f9 comuni. Per proteggere i propri interessi, il governo degli Stati Uniti d'America inizi\u00f2 a costituire riserve per contenere i nativi e permettere l'espansione coloniale e istitu\u00ec agenzie responsabili della fornitura di riserve alimentari e altro materiale. Questa situazione, che vide numerosi episodi di violenze commesse dall'esercito statunitense e dai coloni ai danni degli indigeni, esacerb\u00f2 le tensioni fra i nativi delle Grandi Pianure e il governo statunitense. Oltre ai Sioux, alla resistenza contro l\"invasore bianco\" si unirono anche le trib\u00f9 Arapaho, Cheyenne, Comanche e Kiowa.\nLa Guerra delle Colline Nere.\nLa battaglia del Little Bighorn fu parte della Guerra sulle Black Hills (Colline Nere), territorio di grande importanza mistica e culturale per i nativi Sioux (Lakota), oltre che tradizionale terreno di caccia. A sua volta, questa fu una conseguenza della Guerra di Nuvola Rossa. Il secondo trattato di Forte Laramie (1868), che concluse quella guerra, stabil\u00ec i confini della Grande Riserva Sioux, dove i nativi erano considerati sotto tutela dello stato, ricevendo razioni, tele per i tepee ecc. ma lasci\u00f2 una vastissima area, comprendente parti del Wyoming, Montana, Dakota del Nord e Nebraska, come terreno \"non ceduto\", cio\u00e8 terreno che il governo statunitense non riconosceva come riserva indiana, ma su cui non pretendeva sovranit\u00e0.\nEra una zona in cui i nativi americani avevano diritto di muoversi, accamparsi e cacciare, finch\u00e9 c'erano bisonti. In realt\u00e0 nessuna delle due parti firmatarie dell'accordo controllava completamente i suoi uomini. In particolare, gli statunitensi continuavano a credere (erroneamente) che i \"capi\" dei nativi avessero autorit\u00e0 sui membri della trib\u00f9. Negli anni seguenti tutte e due le parti violarono i termini del trattato. Bande Sioux che non accettavano l'accordo tenevano il piede in due staffe, usando le agenzie della Grande Riserva Sioux come base, e continuando le ostilit\u00e0 nei territori non ceduti. I bianchi, a loro volta, fecero emergere un nuovo motivo di tensione nel 1873 con i lavori per la ferrovia Northern Pacific, il cui percorso attraversava un'area che, secondo i nativi americani, apparteneva ai territori non-ceduti. Questi incidenti fornirono al governo statunitense un pretesto per iniziare la guerra delle Colline Nere.\nQuando, nel 1874, fu scoperto l'oro nelle Black Hills, numerosi cercatori entrarono illegalmente nell'area, che era chiaramente parte della Grande Riserva Sioux. L'esercito statunitense inizialmente tent\u00f2, senza molto successo, di espellere i cercatori; dopo di che, riapr\u00ec le trattative con Nuvola Rossa e Coda Chiazzata, cercando di comprare o affittare quest'area offrendo sei milioni di dollari (circa 121 milioni di dollari attuali) o $400.000 l'anno. Tuttavia, non si giunse ad un accordo, sia perch\u00e9 per i capi Sioux l'offerta sembrava irrisoria, sia - e soprattutto - perch\u00e9 bande di Sioux rifiutavano assolutamente ogni concessione. Toro Seduto era il leader pi\u00f9 influente di queste bande.\nAlla fine del 1875, circa 15.000 cercatori d'oro si trovavano abusivamente nelle Colline Nere. Il governo, frustrato dall'impossibilit\u00e0 di risolvere la situazione pacificamente, decise di usare la situazione caotica nei territori non-ceduti per ricorrere alla forza. Ordin\u00f2 che tutti i nativi nordamericani nei territori non ceduti dovessero recarsi nelle agenzie della Grande Riserva Sioux entro la fine di gennaio 1876, altrimenti sarebbero stati considerati ostili.\nQuest'ultimatum era chiaramente assurdo, sia per le difficolt\u00e0 di viaggiare durante l'inverno per le trib\u00f9 nomadi, sia perch\u00e9 molti nativi non ricevettero mai materialmente l'avvertimento. Dopo una deludente campagna invernale, durante la quale il generale George Crook ebbe una scaramuccia non decisiva con un gruppo di nativi, erroneamente creduti Sioux di Cavallo Pazzo (in realt\u00e0 si trattava probabilmente di nativi Cheyennes di Vecchio Orso), Sheridan ripieg\u00f2 su una campagna estiva.\nIl 30 marzo 1876, il Colonnello John Gibbon part\u00ec da Fort Ellis in Montana. Il 17 maggio il generale di brigata Alfred Terry lasci\u00f2 Fort Abraham Lincoln in North Dakota e dodici giorni dopo il Generale George Crook si mise in marcia da Fort Fetterman in Wyoming. Tutte e tre le colonne si diressero verso la zona a nord-est delle Bighorn Mountains a sud del fiume Yellowstone. L'esercito credeva che ogni colonna fosse da sola in grado di fronteggiare tutti i nativi nordamericani che si trovavano al di fuori della riserva, stimati tra i 500 e gli 800 guerrieri. Il governo infatti credeva che i nativi \"ostili\" fossero solo le cosiddette bande \"nomadi invernali\", cio\u00e8 le bande che non accettavano la riserva, come quelle di Toro Seduto e Cavallo Pazzo, e vivevano nomadicamente tutto l'anno. Per\u00f2, quando finalmente l'esercito era pronto a scendere in campo si era ormai quasi all'estate e molti nativi cosiddetti \"nomadi estivi\", dopo aver passato l'inverno nelle agenzie delle riserve, stavano raggiungendo i \"nomadi invernali\" per cacciare nei territori non-concessi, come credevano fosse loro diritto. Per il governo, dopo l'ultimatum di gennaio, tutti i nativi fuori dalla riserva erano da ritenere ostili. Alla fine di giugno, quando le colonne arrivarono nella zona prefissata, il numero dei nativi da considerare ostili era in realt\u00e0 salito ad alcune migliaia.\nOrdine di battaglia.\nUnited States Army\nTenente Colonnello George A. Custer, 7th United States Cavalry Regiment, in comando.\nSvolgimento della battaglia.\nPiano.\nIl 17 giugno 1876 una colonna di soldati di fanteria e cavalleria, comandata dal generale Crook, fu attaccata nei pressi del torrente Rosebud da Sioux e Cheyenne settentrionali, guidati da Cavallo Pazzo e, dopo sei ore di violenti scontri, fu costretta a ritirarsi, abbandonando effettivamente la campagna. Il 21 giugno Gibbon e Terry, quest'ultimo accompagnato dal Tenente Colonnello Custer, si incontrarono sul fiume Yellowstone per organizzare le operazioni. George Armstrong Custer era gi\u00e0 un personaggio molto discusso, eroe della Guerra Civile, nella quale aveva raggiunto il grado di maggior generale dei volontari, ma noto per essere impetuoso e indisciplinato; era stato sospeso dalla Corte Marziale per un anno dal grado e dallo stipendio per gravi atti di indisciplina. Inoltre si era inimicato il Presidente U.S. Grant, avendo testimoniato contro il fratello di Grant durante un'inchiesta sulla corruzione nel War Department.\nCuster dovette letteralmente implorare in ginocchio il Generale Terry per avere il permesso di restare al comando del proprio reggimento, il 7\u00ba Cavalleria. Avendo appreso che i nativi si stavano radunando nella valle del Little Bighorn, Terry mand\u00f2 Gibbon alla foce di questo fiume (affluente dello Yellowstone) con l'ordine di risalirlo ed ordin\u00f2 invece a Custer di scendere a sud risalendo il fiume Rosebud. Una volta incrociata la pista degli indiani, gli ordini erano di continuare a Sud, in modo da portarsi bene a sud degli indiani, poi di girare a Ovest fino ad incontrare il Little Bighorn, da l\u00ec di seguire il fiume fino ad intercettare i nativi. La cavalleria di Custer avrebbe dovuto attaccare gli indiani solo dopo che la fanteria di Gibbon fosse stata in posizione per bloccare loro la ritirata. Per\u00f2 gli ordini scritti consegnati a Custer erano formulati in modo da consentirgli una certa possibilit\u00e0 di esercitare il proprio giudizio.\nCuster part\u00ec il 22 giugno con l'intesa di arrivare nella valle del Little Bighorn dopo quattro giorni. Invece, ordinando marce forzate, arriv\u00f2 in vista del villaggio con un giorno d'anticipo. Quando incontr\u00f2 la pista indiana, invece di proseguire a sud come ordinato, la segu\u00ec immediatamente. All'alba del 25 giugno, gli scouts di Custer, indiani Arikara e Corvi, avvistarono dalla cima del picco Crow's Nest un grande accampamento di nativi. Quando Custer sal\u00ec a sua volta sulla cima, alcune ore dopo, l'accampamento non era pi\u00f9 visibile, probabilmente a causa della diversa posizione del sole e limpidezza dell'atmosfera. Pertanto Custer non aveva una chiara idea n\u00e9 della posizione esatta, n\u00e9 della dimensione del villaggio.\nCuster raggiunse il suo bivacco e da qui scese verso valle e divise il reggimento. Per comprendere la mossa di Custer, va rilevato un elemento comune a tutte le guerre indiane fino a quel momento: le trib\u00f9 nomadi, non avendo citt\u00e0 o beni immobili da difendere, preferivano fuggire quando le circostanze non erano in loro favore. Custer di questo aveva diretta esperienza, sia negativa che positiva: nella campagna del 1867, al comando del generale Hancock, aveva inseguito inutilmente per quasi tre mesi i Cheyenne, dopo che questi, sentendosi minacciati, avevano abbandonato il loro villaggio sul fiume Pawnee Fork. D'altra parte, il suo grande (e unico) successo nelle guerre indiane era stato ottenuto proprio l'anno successivo, quando aveva circondato ed attaccato di sorpresa il villaggio Cheyenne di Caldaia Nera nella battaglia del Washita (questa battaglia non va confusa con il precedente attacco al villaggio di Caldaia Nera quando, nel 1864, era accampato a Sand Creek nel Colorado e fu attaccato dal Terzo Cavalleria della milizia del Colorado, al comando del colonnello Chivington).\nLa preoccupazione maggiore di Custer, mentre si avvicinava al villaggio sul Little Bighorn, era che i nativi scoprissero la sua presenza e fuggissero. Il suo obiettivo era probabilmente di ripetere la propria tattica della battaglia del Washita, cio\u00e8 circondare il villaggio e contenere i nativi, ma alcuni ragazzi nativi trovarono una scatola di gallette caduta da uno dei muli che trasportavano le salmerie del reggimento. Uno dei ragazzi fu ucciso dai soldati, ma un altro riusc\u00ec a scappare. Temendo che questi desse l'allarme al villaggio, Custer acceler\u00f2 imprudentemente la sua azione (per ironia della sorte, il gruppo a cui questo ragazzo apparteneva raggiunse il villaggio quando Custer era gi\u00e0 morto).\nAttuazione.\nQuando era ancora a venticinque km dal villaggio (non esistevano strade o sentieri e una distanza stimata su una mappa era molto pi\u00f9 corta del percorso su e gi\u00f9 o intorno alle colline o seguendo i meandri del fiume) Custer divise il reggimento in quattro colonne: lui stesso con cinque squadroni (211 uomini), Benteen e Reno con tre squadroni ciascuno (115 e 141 uomini rispettivamente), e McDougall con 128 uomini per scortare le salmerie. Benteen fu il primo a separarsi. A circa ventuno-ventidue km dal villaggio, Custer gli ordin\u00f2 di spazzare l'area a sud traversando un crinale dopo l'altro e attaccare qualsiasi nativo avesse incontrato.\nQuesti ordini erano estremamente vaghi (il capitano, chiamato a testimoniare all'inchiesta che segu\u00ec la sconfitta, dichiar\u00f2 che gli fu ordinato di andare \u201ca caccia di valli ad infinitum\u201d). In effetti, cos\u00ec facendo, Custer tagli\u00f2 i contatti con il 20% del suo comando. Quando la pista degli indiani raggiunse un ruscello (oggi chiamato Reno Creek) affluente del fiume Little Big Horn, Reno e Custer continuarono ad avanzare in parallelo, Reno sulla riva sinistra e Custer sulla destra. Davanti a loro, un gran polverone indicava che gli indiani erano relativamente vicini, ma nessuno aveva un'idea chiara della posizione e grandezza del villaggio. Custer ordin\u00f2 a Reno di guadare il fiume, e attaccare il villaggio, con la promessa che sarebbe stato appoggiato da tutto il comando. Reno avanz\u00f2 al trotto, convinto che Custer l'avrebbe seguito per garantirgli il sostegno promessogli, ma Custer vir\u00f2 sulla destra salendo sulle colline sovrastanti il fiume.\nSia Reno che Benteen testimoniarono che, nella loro opinione, Custer non avesse un piano, ma si pu\u00f2 concludere che intendesse aggirare il villaggio ed evitare la temuta fuga dei nativi. C'erano per\u00f2 fondamentali differenze tra il suo comportamento freddo e calcolato al Washita e quello impetuoso ed erratico al Little Big Horn. Al Washita, pianific\u00f2 con cura l'accerchiamento, comunic\u00f2 il suo piano ai subordinati e soprattutto prese in considerazione il tempo necessario alle truppe per raggiungere i posti a loro assegnati. Al Little Big Horn, ordin\u00f2 a Reno e Benteen di eseguire immediatamente i loro ordini. Se il suo piano era di accerchiare il villaggio, avrebbe dovuto ordinare a Reno di aspettare almeno un'ora prima di attaccare, dando il tempo a Custer stesso di percorrere i sette-otto chilometri di terreno accidentato necessari per circondare il villaggio. \u00c8 molto probabile che Custer non si fosse reso conto delle dimensioni del villaggio. Esaminando la cronologia della battaglia, si nota che le quattro parti del reggimento erano troppo lontane per aiutarsi a vicenda. Bisogna tenere conto che i cavalli erano gi\u00e0 stremati dalle lunghe marce forzate e che il terreno era collinoso. Realisticamente, potevano coprire solo 8-10 chilometri l'ora, al massimo.\nDopo aver avanzato per 4\u20135\u00a0km Reno finalmente avvist\u00f2 il villaggio e attacc\u00f2 come ordinato, ma i nativi, invece di fuggire, contrattaccarono in forze. Reno ferm\u00f2 la carica e ordin\u00f2 ai soldati di scendere da cavallo e formare una linea di difesa. In questa manovra, un quarto della sua forza fu ritirato dallo scontro, perch\u00e9 un soldato su quattro era incaricato di badare ai cavalli. Reno, prudentemente, ancor\u00f2 il suo fianco destro su un boschetto di pioppi che crescevano sulla riva sinistra del fiume, ma la riga dei soldati era troppo corta per sbarrare la valle in tutta la sua larghezza e gli indiani aggirarono l'ala sinistra e cominciarono ad attaccare i soldati alle spalle. Reno ordin\u00f2 una ritirata nel boschetto. Da qui, apparentemente preso dal panico, ordin\u00f2 una seconda, caotica ritirata attraverso il fiume e su per le scarpate della riva opposta. Arriv\u00f2 su un'altura con met\u00e0 dei suoi uomini, gli altri furono uccisi, feriti o rimasero nascosti tra gli alberi, incapaci di guadare il fiume. L\u00ec Reno rimase assediato fino al giorno dopo.\nCuster, nel frattempo, divise ancora una volta il suo comando in un'ala sinistra e un'ala destra, per\u00f2 questa volta continu\u00f2 a seguire il crinale a nordest del villaggio, cercando un posto per scendere, attraversare il fiume e attaccare il villaggio dal lato Nord. Quando finalmente vide il villaggio da vicino, si rese conto che aveva bisogno sia di pi\u00f9 uomini che di pi\u00f9 munizioni. Mand\u00f2 il trombettiere John Martin (Giovanni Martini) a cercare Benteen e ordinargli di raggiungerlo e portare i muli con le munizioni e le provviste. Poich\u00e9 Martin -che era di origini italiane e si trovava in America soltanto da 2 anni- non parlava ancora bene l'inglese, il tenente Cooke, aiutante di Custer gli diede precisi ordini scritti che furono esibiti nell'inchiesta successiva alla battaglia. A questo punto Custer era ancora all'offensiva, non era in contatto con gli Indiani e non si trovava in pericolo.\nMartin aveva solo una vaga idea di dove si trovasse Benteen. Anni dopo scrisse: \u201cIo non sapevo n\u00e9 dov'era il Colonnello Benteen, n\u00e9 dove cercarlo [...] guardavo tutt'intorno per trovare il Colonnello Benteen\". Prudentemente, il tenente Cooke gli ordin\u00f2 di mantenersi sul sentiero e ripercorrere il percorso del reggimento. Questo significava che Martin avrebbe potuto cavalcare per ore verso il punto dove il reggimento si era diviso e poi seguire le tracce lasciate da Benteen. Benteen si era per\u00f2 stancato presto di andare \u201ca caccia di valli all'infinito\" su un terreno che trovava molto difficile per gli uomini e i cavalli. Anni dopo scrisse: \"Dire che il terreno era scabroso non \u00e8 sufficiente; usare qualche parolaccia davanti alla parola scabroso renderebbe meglio l'idea\" e \"che nessun Indiano di buon senso avrebbe scelto un posto per un campo\" in quell'area. Queste dichiarazioni non furono smentite dagli altri ufficiali che lo accompagnavano, cio\u00e8 i tenenti Edgerly e Godfrey e il Capitano Weir, che pure era un amico e sostenitore di Custer. Quando Benteen giudic\u00f2 che sarebbe stato pi\u00f9 utile ricongiungersi con il reggimento, vir\u00f2 a destra per ricongiungersi con Custer e Reno e torn\u00f2 sulla pista che loro avevano seguito. L\u00ec Martin incontr\u00f2 Benteen circa 25 minuti dopo aver lasciato Custer.\nBenteen si avvi\u00f2 verso Custer, come ordinato, accelerando dal passo al trotto. Benteen fu fortemente criticato dai sostenitori di Custer per non essersi affrettato di pi\u00f9, per\u00f2 lui non ritenne che Custer fosse in pericolo. All'inchiesta che segui la battaglia testimoni\u00f2: \"Le mie impressioni dal Trombettiere Martin erano che gli indiani erano in fuga\" (\"My impressions from Trumpeter Martin were that the Indians were skedaddling\"). Per di pi\u00f9 l'ordine di Custer era anche di portare le munizioni, cosa problematica perch\u00e9 la carovana di muli che le portava era ancora pi\u00f9 indietro e marciava ancora pi\u00f9 lentamente. Inoltre i pacchi sui muli cominciavano ad allentarsi e cadere.\nDopo venti minuti Benteen avvist\u00f2 Reno assediato sulla collina. All'inchiesta testimoni\u00f2 \"La mia prima visione del combattimento ha mostrato che non c'era nessuna fuga da parte degli indiani e io naturalmente credetti che quello fosse l'intero comando\" (My first sight of the fight showed that there was no skedaddling being done by the Indians and I, of course, thought that was the whole command\"). Pertanto raggiunse l'area dove aveva visto il combattimento. Una volta arrivato l\u00ec Reno gli corse incontro esclamando: \"Per l'amor di Dio Benteen, ferma il tuo comando e aiutami. Ho perso la met\u00e0 dei miei uomini!\". Benteen gli chiese se sapeva dove si trovasse Custer e Reno rispose di no, che Custer gli aveva promesso che l'avrebbe supportato nella sua carica al villaggio, dopo di che non lo aveva pi\u00f9 visto e non sapeva dov'era. A questo punto decise fosse pi\u00f9 opportuno restare con lui e difendere la posizione sulla collina, anche perch\u00e9 Reno era suo superiore.\nCuster intanto aveva finalmente ingaggiato battaglia con i nativi. I suoi movimenti possono essere solo ricostruiti approssimativamente, sulla base delle testimonianze dei guerrieri nativi (spesso confuse) e dalla posizione dei morti, dei bossoli delle cartucce e dei proiettili trovati durante la ricerca archeologica del campo di battaglia effettuata nel 1984. Si crede che Custer abbia mandato in avanscoperta il Capitano Yates con due squadroni per esplorare Medicine Tail Coulee, un canalone che portava ad un guado del fiume. \u00c8 possibile che poco dopo Custer stesso lo abbia seguito. In ogni caso, al guado, secondo la testimonianza degli Indiani, cinque guerrieri Cheyenne e cinque Sioux offrirono resistenza sufficiente per ritardare l'avanzata e dare tempo ad altri nativi di arrivare in forze. \u00c8 anche possibile che Custer si sia accorto che stava attaccando il villaggio nel suo mezzo, non all'estremit\u00e0 nord, come intendeva. In ogni caso, la carica fall\u00ec e il contingente risal\u00ec sulle colline, continuando a spostarsi verso il nord, questa volta incalzato da centinaia di indiani guidati da Fiele (in inglese \"Gall\"). Il battaglione cominci\u00f2 a disunirsi, come indicato dai corpi dei caduti che furono trovati lungo il percorso della ritirata. Apparentemente le varie compagnie cercarono individualmente un posto per organizzare una resistenza. Cavallo Pazzo attacc\u00f2 Custer dal Nord fermandone la ritirata.\nPreso tra queste due cariche, Custer si ferm\u00f2, fece smontare gli uomini che gli rimanevano, form\u00f2 un quadrato e cerc\u00f2 di resistere, ma inutilmente. In meno di mezz'ora tutto il suo comando fu annientato. Non possiamo sapere se Custer sia stato l'ultimo a morire, come vuole la leggenda, o sia stato tra i primi. Lo scrittore David H. Miller, che visse tra i nativi e intervist\u00f2 molti partecipanti alla battaglia, suggerisce che Custer sia stato colpito alla base di Medicine Trail Coulee e successivamente portato sul luogo dell'ultima resistenza morto o morente.\nQuando Reno e Benteen, sempre assediati sulla collina, sentirono i colpi di arma da fuoco provenienti da Custer, effettuarono un tentativo di ricongiungersi con lui, soprattutto perch\u00e9 un ufficiale del comando di Reno (il capitano Weir) prese l'iniziativa, ma senza successo. In effetti, Reno aveva poca scelta, avendo 53 feriti, niente acqua, munizioni limitate e ancora centinaia di nativi che lo assediavano (anche se molti di loro avevano abbandonato l'assedio per partecipare alla battaglia contro Custer). Quando la colonna di McDougall finalmente arriv\u00f2 con i rifornimenti Custer era gi\u00e0 morto.\nLa battaglia secondo gli indiani: il racconto di Gambe di Legno.\nIl medico Thomas B. Marquis raccolse varie testimonianze dai Cheyenne che parteciparono alla battaglia di Little Bighorn, imparandone la lingua dei segni. In particolare pubblic\u00f2 un libro che riportava la vita e le esperienze di Gambe di Legno (Kum-moq-quiv-vi-ok-ta), un nativo americano appartenente alla Trib\u00f9 dei Cheyenne settentrionali, guerriero del gruppo dell'Alce. Egli aveva 18 anni quando prese parte alla battaglia e partecip\u00f2 alla cerimonia commemorativa a 30 anni di distanza dalla battaglia. La sua testimonianza \u00e8 riportata nella pagina Gamba di Legno.\nConseguenze.\nIn tutto i caduti della battaglia furono 268 per il 7\u00ba Cavalleria, mentre le perdite dei nativi americani furono stimate approssimativamente da 30 a 300 guerrieri (i nativi portarono via la maggior parte dei loro morti); il combattimento vero e proprio non era durato pi\u00f9 di 25 minuti. La mattina del 27 giugno le truppe di Terry e Gibbon si riunirono con ci\u00f2 che restava delle forze di Reno e Benteen e si recarono quindi sul luogo della battaglia per procedere alla difficile opera di ricerca, riconoscimento e sepoltura dei corpi dei caduti, opera che si concluse solo tre giorni dopo.\nLa sconfitta motiv\u00f2 l'esercito a intensificare la campagna contro i Lakota. La riserva fu posta praticamente sotto legge marziale. I nativi furono costretti a consegnare armi e cavalli e interdetti dal cacciare nei territori non-ceduti. Le bande di nativi americani al di fuori della riserva furono inseguite implacabilmente e una ad una si arresero, pi\u00f9 che altro perch\u00e9 private dei mezzi di sussistenza (non ci furono grandi battaglie, ma villaggi e provviste furono distrutti). I territori non-ceduti, le Colline Nere e una striscia al margine occidentale della Grande Riserva Sioux passarono sotto la sovranit\u00e0 degli Stati Uniti. Entro ottobre tutti i Lakota, a eccezione delle bande di Bile e Toro Seduto, avevano accettato di \"sotterrare l'ascia di guerra\" e rientrare nelle riserve.\nCavallo Pazzo rimase alla macchia sulle montagne del Bighorn fino a quando suo zio Coda Maculata lo convinse ad arrendersi: il 5 settembre 1877, attirato con un tranello a Fort Robinson, venne ucciso da una sentinella con un colpo di baionetta, dopo che, resosi conto della situazione, aveva tentato di fuggire. Toro Seduto e Bile si rifugiarono in Canada. Da qui continuarono a cacciare (i bisonti tendevano a vagare a sud del confine canadese) e a condurre razzie in Montana e North Dakota, creando difficolt\u00e0 diplomatiche tra i governi canadese e statunitense e causando un continuo stato di ostilit\u00e0. Infine Bile e Toro Seduto si rassegnarono a rientrare negli Stati Uniti e accettarono di vivere nella riserva. Bile visse pacificamente nella riserva di Standing Rock, dove mor\u00ec il 5 dicembre 1894. Toro Seduto trascorse due anni come prigioniero di guerra, quindi fu assegnato alla stessa riserva. Nel 1890 le autorit\u00e0 temettero che volesse organizzare una ribellione e il 15 dicembre lo arrestarono. Ne nacque uno scontro durante il quale venne ucciso da un poliziotto Lakota.\nIl dibattito e l'eredit\u00e0 storica.\nIl sensazionalismo dei giornali dell'epoca, i numerosi ammiratori di Custer (a partire dalla moglie Libby), la tendenza dell'esercito a serrare i ranghi e il nazionalismo esagerato in tempo di guerra crearono una polemica che continua anche oggi.\nCuster.\nDal momento in cui decise di deviare dal piano di Terry, indubbiamente, Custer deve assumersi la responsabilit\u00e0 per l'esito della battaglia. Nessuna delle sue supposizioni era fondata: gli abitanti del villaggio dei nativi americani non avevano nessuna intenzione di fuggire, i nativi che Custer avvist\u00f2 durante la sua marcia non diedero l'allarme (perlopi\u00f9 si trattava di gruppi in viaggio per unirsi al villaggio, ed alcuni di essi arrivarono dopo che la battaglia era gi\u00e0 cominciata). Custer ag\u00ec sulla base del suo istinto, non sulla base di informazioni concrete (i suoi scout nativi lo avvertirono ripetutamente del numero eccezionale dei nemici). Stanc\u00f2 inutilmente uomini e cavalli ordinando marce forzate (il tenente colonnello Elwood Nye, Corpo Veterinario, defin\u00ec il modo in cui Custer us\u00f2 i cavalli come \"abuso\"), divise il reggimento senza fare piani precisi e senza neppure sapere dove esattamente si trovasse il villaggio, promise a Reno di sostenerlo nell'attacco ma inizi\u00f2 una manovra differente e diede ai subordinati ordini poco chiari.\nChi disobbed\u00ec agli ordini? Custer chiaramente non segu\u00ec le istruzioni di Terry, per\u00f2 non si pu\u00f2 dire che disobbed\u00ec. \u00c8 vero che al momento della partenza Terry gli disse: \u201cNon essere ingordo, aspettaci\u201d. Per\u00f2 gli ordini scritti esprimevano le istruzioni come \u201cdesideri\u201d, usando spesso il modo condizionale (\u201cdovrebbe\u201d, invece di \u201cdeve\u201d) enfatizzando il rispetto per lo \u201czelo, energia e abilit\u00e0\u201d di Custer.\nReno.\nBenteen e Reno furono accusati di non aver fatto il loro dovere. Reno, accusato di codardia, chiese un'inchiesta per riabilitare il proprio nome. In effetti, si pu\u00f2 speculare sul fatto che se Reno avesse continuato la carica, portando la battaglia nel villaggio, e se avesse resistito un'altra mezz'ora, Custer avrebbe potuto sorreggerlo attaccando il villaggio sul fianco destro. A posteriori, per\u00f2, considerando il numero degli indiani (che n\u00e9 Reno n\u00e9 Custer conoscevano) non \u00e8 realistico pensare che Reno avrebbe potuto resistere tanto a lungo, considerando che Custer, con il doppio di uomini, fu annientato in mezz'ora.\nAltri mettono in questione la decisione di Reno di abbandonare il boschetto, dove avrebbe potuto resistere meglio, forse di nuovo dando a Custer il tempo di attaccare il villaggio. In realt\u00e0, Reno perse la testa nel boschetto dove ordin\u00f2 agli uomini di \u201cmontare, smontare, rimontare\u201d e ordin\u00f2 una ritirata caotica, in un punto dove il fiume non era guadabile, perdendo diversi uomini nel trasferimento. La corte d'inchiesta, anche se esoner\u00f2 Reno, indic\u00f2 che gli ufficiali subalterni si erano comportati meglio di lui. Una volta arrivato in una posizione difendibile, Reno si rifiut\u00f2 di muoversi fino a che Terry arriv\u00f2 due giorni dopo. Per\u00f2 era Custer che avrebbe dovuto sorreggere Reno e non viceversa.\nBenteen.\nBenteen disobbed\u00ec all'ordine portatogli da Giovanni Martini (\u201cVieni presto e porta i rifornimenti\u201d), ma quest'ordine era contraddittorio: come avrebbe potuto affrettarsi e portare i rifornimenti senza adeguarsi al loro lento passo? E quando decise di restare con Reno, invece di raggiungere Custer, non sapeva dove Custer si trovasse (Custer si era spostato ancora verso il Nord da quando Martin l'aveva lasciato 45 minuti prima, era nascosto dalle colline e non aveva ancora attaccato i nativi).\nL'unica sparatoria in corso era intorno alla posizione di Reno. Se ad un ufficiale si vuole dare un minimo di iniziativa e leadership, bisogna concludere che la condotta di Benteen fu ineccepibile. Se avesse eseguito l'ordine ciecamente, sarebbe stato probabilmente attaccato e annientato dai nativi mentre cercava le tracce di Custer che si trovava ad un'ora di distanza. D'altra parte, la sua decisione di restare (e, in effetti, assumere il comando) nella posizione di Reno (che era quasi in uno stato di panico, assediato con solo una sessantina di uomini abili, numerosi feriti e poche munizioni) probabilmente prevenne un ulteriore disastro.\nDiatriba sulle armi.\nIl fatto che gli indiani avessero alcuni fucili a ripetizione Henry e Winchester produsse il mito che i nativi fossero armati meglio della cavalleria. In realt\u00e0 solo circa met\u00e0 degli Indiani aveva armi da fuoco: soprattutto vecchi moschetti ad avancarica, fucili da caccia, pistole (molte ad avancarica), Springfields catturati dai soldati e qualche Winchester ed Henry. Anche dopo la battaglia del Little Bighorn, l'esercito continu\u00f2 ad affermare la superiorit\u00e0 della carabina Springfield Modello 1873 Trapdoor a colpo singolo contro la carabina Winchester che sparava a ripetizione ma era meno potente e precisa a lunga distanza e pi\u00f9 soggetta ad inceppamento. Inoltre, anche gli indiani che possedevano armi da fuoco avevano difficolt\u00e0 a ottenere munizioni. Non era insolito per i nativi usare munizioni del calibro sbagliato perch\u00e9 non avevano di meglio.\n\u00c8 vero, per\u00f2, che data la loro grande superiorit\u00e0 numerica, la piccola percentuale di indiani armati di fucili a ripetizione superava numericamente il numero di soldati. Gli indiani armati di archi e frecce, per\u00f2, non erano necessariamente in svantaggio: infatti quando l'esercito pass\u00f2 dall'offesa alla difesa, le frecce furono pi\u00f9 efficaci delle armi da fuoco. Nascosti tra rocce e anfratti, gli indiani le lanciarono in una traiettoria arcuata per ricadere dall'alto sulle posizioni difensive di Custer e Reno, senza esporsi al fuoco dei soldati.\nGli italiani della battaglia.\nLe fonti pi\u00f9 recenti indicano i nomi di quattro italiani che parteciparono alla battaglia del Little Bighorn. Tra le truppe di Custer vi erano il tenente conte Carlo Di Rudio (1832-1910) da Belluno, il soldato Agostino Luigi Devoto (1852-1923) da Genova, il soldato Giovanni Casella da Roma (1848-?) ed il soldato Giovanni Martini da Sala Consilina (1853-1922), tutti sopravvissuti alla battaglia.\nIl trombettiere campano Giovanni Martini (John Martin) fu l'unico superstite della colonna di Custer. Il giovane emigrato, ex tamburino garibaldino nella campagna in Trentino del 1866 e a Mentana nel 1867, si salv\u00f2 perch\u00e9 lo stesso Custer che gli ordin\u00f2 di portare una richiesta urgente di aiuto al capitano Benteen, prima che l'intera colonna venisse circondata ed annientata.\nIl conte Carlo Di Rudio, che Benteen chiamava con disprezzo \"il conte che non conta\" e Custer considerava \"un conclamato brontolone e un intrigante nato [...] il peggiore tra tutti i tenenti di questo reggimento\", era un mazziniano bellunese evaso dal penitenziario francese dell'\u00cele de R\u00e9, ove era stato incarcerato per la sua partecipazione ad un fallito attentato contro Napoleone III di Francia. Durante la ritirata di Reno, rimase intrappolato nel boschetto dove rest\u00f2 per 36 ore, ricongiungendosi con Reno solo quando la battaglia era praticamente finita.\nGiovanni Casella e Agostino Luigi Devoto erano inquadrati nelle unit\u00e0 di salmerie aggregata alla colonna di Reno.\nAltri tre italiani, se pur inquadrati nel 7\u00ba Reggimento cavalleria, non presero parte alla battaglia. Felice Vinatieri da Torino (1834-1891), musicista e compositore di origine torinese, era il direttore della banda musicale del reggimento, ma la banda non partecip\u00f2 direttamente agli scontri essendo stata assegnata al reparto d'appoggio dislocato sul battello \"Far West\", ormeggiato sulle sponde del fiume Powder. Anche Francesco Lombardi e Francesco Lambertini non presero parte alla battaglia perch\u00e9 confinati in infermeria, probabilmente a bordo della stessa nave."}
{"id": "72218", "revid": "124208705", "url": "https://it.wikipedia.org/wiki?curid=72218", "title": "Nord-Passo di Calais", "text": "Il Nord-Passo di Calais (in francese \"Nord-Pas-de-Calais\" , in piccardo \"Nord-Pas-d'Caleus\", in olandese \"Noord-Nauw van Kales\" ), talvolta chiamato semplicemente Nord, era una regione della Francia settentrionale.\nDal 1\u00ba gennaio 2016 \u00e8 confluita nella regione degli Hauts-de-France.\n\u00c8 composta da 2 dipartimenti: Nord (59) e Passo di Calais (62, \"Pas-de-Calais\"). Sono inclusi nella regione 13 arrondissement, 156 cantoni e 1.546 comuni.\nGeografia fisica.\nLa regione \u00e8 suddivisa in due dipartimenti e il suo capoluogo \u00e8 Lilla.\nIl territorio della regione confina con quello della Piccardia a sud e con il Belgio (Fiandre a nord e Vallonia a nord-est). \u00c8 bagnato dal Canale della Manica a ovest e dal Mare del Nord a nord-ovest. La regione \u00e8 collegata con la Gran Bretagna (Inghilterra) tramite l'Eurotunnel.\nNella cultura di massa.\nLa regione di Nord-Pas-de-Calais \u00e8 stata autentica protagonista del film \"Gi\u00f9 al Nord,\" che ha riscosso un successo clamoroso in Francia e anche in altre parti d'Europa. In particolare il film \u00e8 stato girato in gran parte nella citt\u00e0 di Bergues e ironizza sul colorito linguaggio della zona e sui luoghi comuni che si riferiscono a essa."}
{"id": "72220", "revid": "110157", "url": "https://it.wikipedia.org/wiki?curid=72220", "title": "Alta Normandia", "text": "L'Alta Normandia (in francese: \"Haute-Normandie\") \u00e8 stata una regione della Francia settentrionale che aveva come capoluogo Rouen, ora confluita nella regione della Normandia. Tre leoni erano presenti sulla bandiera e stemma dell'Alta Normandia, in quanto erano l'antico stemma di Giovanni d'Inghilterra (detto Senzaterra).\nEra composta da 2 dipartimenti: Eure (27) e Senna Marittima (76, \"Seine-Maritime\"). Erano inclusi nella regione 6 arrondissement, 112 cantoni e 1.420 comuni.\nStoria.\nVenne creata nel 1956 dal raggruppamento di due dipartimenti: Senna Marittima (\"Seine-Maritime\") ed Eure. Il territorio corrisponde con la parte orientale dell'antica provincia di Normandia.\nGeografia fisica.\nIl suo capoluogo \u00e8 Rouen, altre citt\u00e0 importanti sono Dieppe, \u00c9vreux e Le Havre.\nIl territorio della regione confina con quello della Piccardia a est, dell'\u00cele-de-France a sud-est, del Centro a sud e della Bassa Normandia a ovest. Le coste a nord sono bagnate dal Canale della Manica."}
{"id": "72221", "revid": "1226", "url": "https://it.wikipedia.org/wiki?curid=72221", "title": "Battaglia di Little Big Horn", "text": ""}
{"id": "72222", "revid": "1226", "url": "https://it.wikipedia.org/wiki?curid=72222", "title": "Battaglia di Little Bighorn", "text": ""}
{"id": "72223", "revid": "121164279", "url": "https://it.wikipedia.org/wiki?curid=72223", "title": "Contrada Sovrana dell'Istrice", "text": "La Contrada Sovrana dell'Istrice \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada Sovrana dell'Istrice \u00e8 delimitato dalle seguenti vie e palazzi:\nIl letterato Girolamo Gigli scrisse nel suo \"Diario Senese\" del 1723, sul territorio della Contrada dell'Istrice:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nNel suo territorio si trova quello anticamente incluso nella Contrada del Leone, una delle contrade soppresse.\nLa storia.\nLa contrada ha il titolo di \"Sovrana\" per concessione del Sovrano Ordine Militare di Malta. La Magione dei Templari si trova infatti nel territorio di questa Contrada (all'angolo tra via Malta e via Camoll\u00eca) lungo il percorso dell'antica via Francigena e l'Ordine ebbe sede dal XIV secolo nel rione di Camollia.\nGli aneddoti.\nL'Istrice fu protagonista del turbolento Palio di Provenzano del 1862, anticipato (com'era gi\u00e0 successo l'anno prima) al 1\u00ba giugno per la concomitanza con la Festa dello Statuto.\nAlla mossa, Lupa, Tartuca e Torre furono protagoniste di una rovinosa caduta, che provoc\u00f2 la morte dei cavalli delle prime due contrade. Sotto l'inveire minaccioso della Piazza, il mossiere rinvi\u00f2 la carriera al giorno dopo. L'indomani alla mossa, la Torre, malgrado il proprio cavallo non fosse al meglio della forma per l'incidente del giorno prima, part\u00ec fortissima, conducendo la corsa fino al terzo San Martino. Qui la Chiocciola riusc\u00ec ad affiancare la Torre. Tra i due fantini, il torraiolo Annibale Maggiori e il chiocciolino Angiolo Fabbri detto \"Spagnoletto\", inizi\u00f2 un'accanita lotta: Maggiori addirittura si slanci\u00f2 verso il cavallo della Chiocciola, afferr\u00f2 \"Spagnoletto\" per la vita e prese le briglie del barbero; a sua volta il fantino della Chiocciola rispose con nerbate e persino morsi, al punto che per il duro ostacolo reciproco le due Contrade si arrestarono al Casato.\nSopraggiunse cos\u00ec l'Istrice: il fantino di Camollia, il grande Giuseppe Buoni detto \"Figlio di Buonino\", dalla terza posizione si trov\u00f2 incredulo in testa e seppe resistere negli ultimi metri all'indomito cavallo della Torre, nel frattempo lasciato dal suo turbolento fantino, riuscendo a precederlo di un soffio. Per quanto i Giudici avessero subito assegnato la vittoria all'Istrice, i torraioli pretendevano che fosse stato il loro cavallo a giungere per primo al bandierino. Ne segu\u00ec una violenta rissa che costrinse le autorit\u00e0 a requisire il Drappellone, consegnandolo solo quando si calmarono le acque all'Istrice, legittima vincitrice.\nLa rivalit\u00e0 con la Lupa.\nPrima che nascesse la loro recente quanto accesa rivalit\u00e0, Lupa ed Istrice erano addirittura alleate. Furono delle banali questioni di confine, nate negli anni trenta per una disputa di pochi metri, a far nascere i primi dissidi. Per far tornare i rapporti sereni fu istituita una commissione, che per\u00f2 non riusc\u00ec a far accordare le parti.\nLa tensione sal\u00ec fino ai due Palii del 1935, quando a luglio vinse la Lupa e ad agosto l'Istrice, in entrambi i casi con il cavallo \"Ruello\". I Numeri Unici editi in quelle occasioni dalle due Contrade riportarono serie rivendicazioni reciproche e i classici sfott\u00f2 palieschi che caratterizzano ogni rivalit\u00e0 senese: rivalit\u00e0 che da allora non si \u00e8 mai placata.\nVittorie.\nL'Istrice si attribuisce un'altra vittoria, non riconosciuta dal Comune:"}
{"id": "72224", "revid": "251174", "url": "https://it.wikipedia.org/wiki?curid=72224", "title": "Paesi della Loira", "text": "I Paesi della Loira (in francese \"Pays de la Loire\" ) sono una regione della Francia settentrionale, con capoluogo Nantes. Sono situati nella Valle della Loira, patrimonio mondiale dell'umanit\u00e0. Le citt\u00e0 principali della regione, oltre a Nantes, sono Angers, Laval, Le Mans e La Roche-sur-Yon.\nDipartimenti.\n\u00c8 composta da 5 dipartimenti: Loira Atlantica (44, \"Loire-Atlantique\"), Mayenne (53), Maine e Loira (49, \"Maine-et-Loire\"), Sarthe (72), Vandea (85, \"Vend\u00e9e\"). Sono inclusi nella regione 17 \"\", 192 e .\nGeografia fisica.\nIl territorio della regione confina con quello della Bretagna a nord-ovest, della Normandia a nord, Centro-Valle della Loira a est e della Nuova Aquitania a sud-est. Le coste occidentali sono bagnate dall'Oceano Atlantico.\nPolitica.\nLa regione \u00e8 tradizionalmente cattolica e conservatrice, e governata dalla destra francese. Dalle elezioni regionali del 2004, ha avuto per\u00f2 la maggioranza la sinistra, che ha eletto il socialista Jacques Auxiette, prima sindaco di La Roche-sur-Yon. Auxiette \u00e8 stato riconfermato nelle elezioni del 2010.\nStoria.\nLa regione raggruppa i territori di diverse antiche province francesi, in particolare parte della Bretagna storica (dipartimento della Loira Atlantica), dell'Angi\u00f2 (Maine e Loira), del Maine (Mayenne e Sarthe) e del Poitou (Vandea). \u00c8 stata una delle poche regioni rimaste invariate dopo la riforma delle regioni francesi del 2014.\nIn questa regione vi sono alcuni dei famosi e visitati castelli della Valle della Loira, tra i quali:"}
{"id": "72226", "revid": "827882", "url": "https://it.wikipedia.org/wiki?curid=72226", "title": "Evdokija F\u00ebdorovna Lopuchina", "text": "Eudosia nacque da F\u00ebdor Abramovi\u010d Lopuchin e da Ustinija Bogdanovna Rti\u0161\u010deva. Come tutte le zarine di Russia del XVIII secolo non proveniva da una famiglia dell'alta nobilt\u00e0.\nFu scelta dalla madre dello Zar, Natal'ja Nary\u0161kina principalmente su consiglio del boiardo F\u00ebdor Alekseevi\u010d Rti\u0161\u010dev. Venne incoronata Zarina nel 1689 e diede alla luce lo Zarevic Aleksej Petrovi\u010d l'anno successivo. Eudosia ebbe altri due figli da Pietro, Alessandro nel 1692 e Paolo nel 1693, ma entrambi morirono in tenera et\u00e0. Lo Zar non poteva soffrire l'indolenza conservatrice dei suoi parenti, e per tanto la abbandon\u00f2 presto per intraprendere una relazione amorosa con l'olandese Anna Mons.\nNel 1696, durante il suo viaggio nell'Europa dell'Est, Pietro chiese ai parenti della madre di persuadere Eudosia ad entrare in convento. Questo progetto, per\u00f2, non pot\u00e9 essere realizzato sino al 1698, quando venne definitivamente bandita dalla Russia e relegata nel Convento dell'Intercessione di Suzdal'. La badessa le consent\u00ec comunque di condurre una vita pi\u00f9 da donna che da monaca. Eudosia intraprese infatti una relazione con il militare Stepan Glebov, che venne successivamente accusato di tale accadimento, imprigionato e condannato a morte per impalamento.\nGradualmente, Eudosia e suo figlio divennero il simbolo ideale di coloro che si opponevano alle riforme di Pietro, soprattutto per quelle riguardanti la riforma della chiesa ortodossa russa. Nei suoi sermoni, Demetrio di Rostov si rifer\u00ec ad Eudosia come \"la nostra grande sovrana\" e profess\u00f2 apertamente il suo diritto al ritorno sul trono. Questo partito conservatore che andava delineandosi venne definitivamente debellato da Pietro il Grande nel 1718. Tutti i vescovi che supportavano le azioni di Eudosia vennero condannati a morte ed Eudosia stessa venne trasferita in un convento di Staraja Ladoga.\nAlla morte di Pietro, Zarina divenne la sua seconda moglie, Caterina I ed Eudosia venne segretamente trasferita alla fortezza di \u0160lissel'burg, presso San Pietroburgo. Nel 1727, suo nipote, Pietro II, ascese al trono russo ed immediatamente la fece richiamare a Mosca. Ella fu riabilitata alla sua posizione nella corte russa e pot\u00e9 tenere corte propria al Convento di Novodevi\u010dij sino alla sua morte, avvenuta nel 1731."}
{"id": "72227", "revid": "1745361", "url": "https://it.wikipedia.org/wiki?curid=72227", "title": "Piccardia", "text": "La Piccardia o Picardia (in francese e piccardo \"Picardie\"), era una regione della Francia settentrionale, con capoluogo Amiens. Le citt\u00e0 principali della regione, oltre alla stessa Amiens, sono Laon e Beauvais.\nEra composta da 3 dipartimenti: Aisne (02), Oise (60) e Somme (80). Erano inclusi nella regione 13 arrondissement, 129 e 2.292 .\nCon la riforma del 2014 la regione \u00e8 stata unita al Nord-Passo di Calais per formare la nuova regione Nord-Passo di Calais-Piccardia il cui nome, a partire dal 30 settembre 2016, \u00e8 stato modificato in Alta Francia (\"Hauts-de-France\").\nStoria.\nParte della Gallia Belgica e abitata in origine da diverse popolazioni celtiche, tra i quali gli ambiani, dai quali deriverebbe il nome di Amiens, la Piccardia entr\u00f2 nel Regno di Francia con il trattato di Verdun dell'843. La Piccardia storica, in realt\u00e0, corrispondeva solo in parte agli attuali confini amministrativi della regione. L'attuale dipartimento della Somme, il nord dell'Aisne ed anche il dipartimento di Pas-de-Calais (\"Boulonais\"), oggi nella regione Nord-Pas-de-Calais, costituivano la Piccardia. Al contrario la parte meridionale del dipartimento dell'Aisne, cos\u00ec come la maggior parte del territorio dell'Oise, facevano parte della provincia dell'\u00cele-de-France.\nFino al 1667 la Piccardia rappresentava il confine settentrionale del Regno di Francia. In quell'anno i francesi conquistarono Lilla.\nVista la sua posizione geografica la Piccardia fu al centro di tragici scontri militari durante la Prima e la Seconda Guerra Mondiale.\nGeografia fisica.\nIl territorio della regione confina con quello del Nord-Passo di Calais a nord, della Champagne-Ardenne a est, dell'\u00cele-de-France a sud e dell'Alta Normandia a ovest, oltre che con il Belgio (Vallonia) a nord-est. Le coste nord-occidentali sono bagnate dal Canale della Manica.\nEtimologia.\nL'etimologia del termine Piccardia non \u00e8 geografica n\u00e9 storica. La parola apparve nel 1248, derivata dalla parola \"picard\", vale a dire \"piocheur\", \"scavatore\". I parigini chiamavano \"scavatori\" tutti gli agricoltori che vivevano a nord della zona ricoperta da foreste del Senlisis e del Valois (dove i paesani erano boscaioli), ed a nord venivano chiamati \"Picard\" tutti quelli che non parlavano fiammingo. Arras, Boulogne-sur-Mer, Calais, Tournai erano citt\u00e0 \"piccarde\" ed i loro studenti formarono a Parigi e a Orl\u00e9ans la \"Nazione Piccarda\".\nCultura.\nNella regione, fatta eccezione per il sud, \u00e8 diffusa una lingua regionale, il piccardo, lingua neolatina parlata anche in gran parte del Nord-Pas-de-Calais e anche in Belgio, nello Hainaut, dove ha avuto un riconoscimento ufficiale della Communaut\u00e9 fran\u00e7aise de Belgique."}
{"id": "72229", "revid": "287204", "url": "https://it.wikipedia.org/wiki?curid=72229", "title": "Ecozona neartica", "text": "Il Neartico o ecozona neartica \u00e8 l'ecozona che comprende le ecoregioni terrestri dell'America settentrionale (esclusa l'America centrale). Comprende gli interi territori della Groenlandia, del Canada e degli Stati Uniti d'America e le regioni centrosettentrionali del Messico. Ha una fauna distinta dal Neotropico, dovuta in parte allo stretto istmo di Panama. Anche la vita vegetale \u00e8 alquanto diversificata.\nInsieme all'ecozona paleartica costituisce l'ecozona olartica.\nI biomi presenti in questa regione sono la tundra, la taiga, la foresta decidua temperata, la prateria temperata, il deserto temperato. Lungo la costa del Pacifico sono inoltre ubicate a nord la foresta pluviale temperata e a sud gli ecosistemi mediterranei, mentre lungo la costa del Golfo del Messico e la zona meridionale della costa atlantica sono ubicate le mangrovie."}
{"id": "72231", "revid": "122597903", "url": "https://it.wikipedia.org/wiki?curid=72231", "title": "Poitou-Charentes", "text": "Il Poitou-Charentes (pronunzia: ; pittavino-santongese: \"Poetou-Ch\u00e9rentes\"; occitano: \"Peitau-Charantas\") era una regione della Francia occidentale, con capoluogo Poitiers. Le citt\u00e0 principali della regione, oltre a Poitiers, sono La Rochelle, Angoul\u00eame e Niort.\nDal 1\u00ba gennaio 2016 \u00e8 confluita nella regione Nuova Aquitania.\nEra composta da 4 dipartimenti: Charente (16), Charente Marittima (17, \"Charente-Maritime\"), Deux-S\u00e8vres (79) e Vienne (86). Sono inclusi nella regione 14 , 157 e 1.462 .\nGeografia fisica.\nIl territorio della regione confina con quello dei Paesi della Loira a nord-ovest, del Centro a nord-est, del Limosino a est e dell'Aquitania a sud. Le coste occidentali sono bagnate dall'Oceano Atlantico.\nPresenta una zona paludosa chiamata \"Marais Poitevin\" situata nell'antico golfo di Poitou sulla costa occidentale della Francia, proprio a nord di La Rochelle.\nStoria.\nIl Poitou \u00e8 stata una provincia francese con capitale Poitiers, comprendente gli attuali dipartimenti della Charente, Charente Marittima, Deux-S\u00e8vres e della Vienne.\nMolti acadiani, abitanti delle regioni nordorientali dell'America come la Nova Scotia, il New Brunswick, la Prince Edward Island, discendono dalla regione del Poitou.\nA partire dal 1755, in un'operazione che prese il nome di \"D\u00e9portation des Acadiens\", 8-10.000 di questi furono espulsi dagli inglesi e costretti ad emigrare verso le colonie inglesi della costa orientale del Nord America, altri furono imprigionati in Inghilterra. Le famiglie furono spesso separate. Molti morirono a causa di epidemie o di privazioni durante l'esodo. Dopo il trattato di Parigi del 1763, alcuni Acadiani partirono verso la colonia francese della Louisiana (dove diventarono i fondatori della cultura cajun), mentre altri si rifugiarono in Francia, soprattutto a Belle-\u00cele-en-Mer e nella roccaforte ugonotta di Nantes. Anche le isole francesi di Saint Pierre e Miquelon vicino a Terranova sono diventate un rifugio per molte famiglie acadiane, anche se molte di esse furono nuovamente espulse dagli inglesi nel 1778 e nel 1793. Ci sono ugualmente genti di origine acadiana nel Maine e nel Qu\u00e9bec.\nLa regione di Poitou-Charentes possiede una splendida costa. e costituisce una delle destinazioni pi\u00f9 frequentate per il turismo verde.\nPoitiers, citt\u00e0 antica e capoluogo del Poitou, dimostra, analogamente al resto della regione, come far convivere passato e futuro. Questo centro medievale ospita infatti il Futuroscope, avveniristico parco divertimenti europeo dedicato all'immagine e alla comunicazione."}
{"id": "72232", "revid": "1318658", "url": "https://it.wikipedia.org/wiki?curid=72232", "title": "Vienne", "text": ""}
{"id": "72233", "revid": "2373", "url": "https://it.wikipedia.org/wiki?curid=72233", "title": "Neotropico", "text": ""}
{"id": "72234", "revid": "2373", "url": "https://it.wikipedia.org/wiki?curid=72234", "title": "Neartico", "text": ""}
{"id": "72245", "revid": "6923", "url": "https://it.wikipedia.org/wiki?curid=72245", "title": "Provenza-Alpi-Costa Azzurra", "text": "La Provenza-Alpi-Costa Azzurra (in francese \"Provence-Alpes-C\u00f4te d'Azur\" /p\u0281\u0254.v\u0251\u0303s alp kot da.zy\u0281/) o PACA, e autodefinitasi R\u00e9gion Sud, \u00e8 una regione della Francia meridionale. Confina ad est con l'Italia (Piemonte e Liguria), dalla quale \u00e8 separata dalle Alpi, a nord confina con l'Alvernia-Rodano-Alpi, ad ovest con l'Occitania dalla quale \u00e8 separata dal Rodano, mentre a sud \u00e8 bagnata dal mar Mediterraneo. Al suo interno a dal confine con l'Italia racchiude il Principato di Monaco.\nGeografia.\nHa sei dipartimenti che scaturiscono dalle province dell'Ancien R\u00e9gime di Provenza e Delfinato. Una parte della Vaucluse deriva dall'annessione del Contado Venassino durante il periodo della Rivoluzione francese, mentre la maggior parte delle Alpi Marittime dall'annessione della Contea di Nizza e i gran parte del territorio originario del Principato di Monaco alla Francia, durante il Secondo Impero.\nLa regione si caratterizza per la sua costa mediterranea dove si concentra la maggior parte della popolazione. Con una superficie di 31\u00a0838\u00a0km\u00b2, \u00e8 la settima regione della Francia metropolitana. Si classifica terza per popolazione (4,5 milioni d'abitanti) dopo l'\u00cele-de-France e il Rodano-Alpi. La densit\u00e0 di popolazione, 144 abitanti/km\u00b2, \u00e8 superiore rispetto alla media nazionale (110 abitanti/km\u00b2). Le citt\u00e0 principali della regione, oltre a Marsiglia, sono Nizza, Tolone, Aix-en-Provence, Digne-les-Bains, Gap e Avignone.\nCompletamente compresa nella regione \u00e8 la Costa Azzurra, che parte dalla localit\u00e0 di Cassis, terminando alla frontiera italiana, uno dei luoghi della Francia pi\u00f9 frequentati dai turisti nazionali e stranieri. La regione fa parte dell'Euroregione Alpi-Mediterraneo. Una piccola parte del territorio, il cantone di Valr\u00e9as, appartenente al dipartimento di Vaucluse, \u00e8 una enclave all'interno del dipartimento di Dr\u00f4me, appartenente alla regione di Rodano-Alpi.\nAutostrade.\nCi sono l'A7, A8, A9, A50, A51, A52, A54, A55, A57, A570, A501, A502, A557, A507 e A520\nStoria.\nColonizzata gi\u00e0 dai Fenici e dai Greci, la regione faceva parte della provincia romana transalpina denominata \"Provincia Romana\", da dove deriva il suo nome attuale, dal latino \"Provincia\" e, posteriormente, Narbonnaise. La regione fu poi abitata da differenti trib\u00f9 germaniche, come gli Ostrogoti, i Burgundi e i Franchi. Nell'anno 879 d.C., la regione fu incorporata al reame sotto il nome di Provence (qualche volta chiamata Bourgogne Cisjurane o Cisjurasica) e poi, nel X secolo, integrata al reame d'Arles.\nAgli albori del XII secolo, fu sottomessa alla giurisdizione dei conti di Barcellona sotto il regno di Pietro II di Aragona. Poi perdette ogni autonomia, restando sottomessa alla casa d'Angi\u00f2, che govern\u00f2 dal 1245 al 1482 fino al regno di Luigi XI e fu definitivamente annessa nel 1483. Nel periodo 1720-1722 la Grande Peste, partita da Marsiglia, invase la Provenza e la devast\u00f2 fino al Contado Venassino.\nSuddivisioni.\n\"Arrondissement\".\nI dipartimenti della Provenza-Alpi-Costa Azzurra sono a loro volta suddivisi in 18 \"arrondissement\".\nCantoni.\nGli arrondissement della regione comprendono 237 cantoni.\nComuni.\nI comuni della Provenza-Alpi-Costa Azzurra sono 963.\nPopolazione.\nLa popolazione fortemente urbanizzata si raggruppa attorno a quattro poli urbani: tre sulla costa, Marsiglia (prefettura della regione e seconda citt\u00e0 della Francia), Tolone e Nizza, e una nella vallata del Rodano, Avignone. I due dipartimenti prevalentemente montani di Alte Alpi e di Alpi dell'Alta Provenza riuniscono 290\u00a0000 abitanti, circa il 7% della popolazione totale."}
{"id": "72246", "revid": "125839499", "url": "https://it.wikipedia.org/wiki?curid=72246", "title": "Catwoman", "text": "Catwoman, il cui vero nome \u00e8 Selina Kyle, \u00e8 un personaggio dei fumetti creato da Bob Kane e Bill Finger nel 1940, pubblicato dalla DC Comics.\nDedita al furto e originariamente creata come avversaria di Batman, con il passare degli anni il personaggio ha acquisito caratteristiche di bont\u00e0 e di solidariet\u00e0 diventando un'eroina-antieroina, per poi tornare alla sua occupazione di ladra in tempi recenti. Esord\u00ec insieme a Joker, l'arcinemico di Batman, proprio sul primo numero della saga omonima. L'idea che spinse all'introduzione nella serie del personaggio fu quella di affiancare all'eroe un nemico di sesso femminile che potesse per\u00f2 complicare il loro rapporto iniziando, in futuro, una possibile relazione amorosa. L'idea, in effetti vincente, venne ripresa pi\u00f9 e pi\u00f9 volte dagli autori successivi, soprattutto in epoca \"post-Crisis\".\nAlla sua prima apparizione non indossava nessun costume pittoresco: l'idea di vestirla come un gatto nacque dalla sua seconda apparizione in poi; Catwoman \u00e8 forse il personaggio dei fumetti ad aver cambiato pi\u00f9 look nel corso del tempo.\nCatwoman si \u00e8 classificata all'11\u00b0 posto nella lista dei \"100 maggiori cattivi dei fumetti di tutti i tempi\" di \"IGN\", e al 51\u00b0 nella lista dei \"100 pi\u00f9 grandi cattivi di tutti i tempi\" della rivista \"Wizard\". Al contrario, si \u00e8 classificata 20a nella lista dei \"100 maggiori eroi dei fumetti di tutti i tempi\" di \"IGN\", e 23a nella lista delle \"100 donne pi\u00f9 sexy dei fumetti\" di \"Comics Buyer's Guide\".\nBiografia del personaggio.\nDopo l'intervento di Frank Miller e David Mazzucchelli con il loro \"\", il personaggio venne via via approfondito e arricchito nelle origini e nelle motivazioni. Vissuta in una famiglia disagiata, con una madre malata cronica e un padre alcolista, divenne in tenera et\u00e0 (12 anni) un'orfana, affidata alle cure di un istituto che ben presto si rivel\u00f2 inefficace nell'indirizzarla verso una giusta strada.\nFuggita dall'orfanotrofio, la giovane inizia l'attivit\u00e0 dell'accattonaggio, fino a che non ricominci\u00f2 a pensare che il modo pi\u00f9 rapido per ottenere la ricchezza fosse quello di riprendere a rubare. In quel periodo stava iniziando la sua opera proprio Batman, che si dimostrava come un personaggio misterioso e leggendario e che per questo ispir\u00f2 Selina nella creazione di un costume altrettanto misterioso: quello del gatto. Ella, infatti, nutriva una grande passione verso questi felini, dalla cui agilit\u00e0 e combattivit\u00e0 venne anche ispirata nel suo sforzo di migliorare le sue tecniche di combattimento corpo a corpo.\nInizia cos\u00ec una lunga attivit\u00e0 di ladra che la porter\u00e0 spesso a scontrarsi con Batman, mentre il suo \"alter ego\" Selina avr\u00e0 spesso a che fare con Bruce Wayne, l'uomo dietro la maschera del Cavaliere Oscuro. La situazione, infatti, si complicher\u00e0 perch\u00e9 sia Catwoman, sia Selina si innamoreranno dei loro corrispettivi, Batman e Wayne. Mentre per\u00f2 Catwoman non riuscir\u00e0 a scalfire l'armatura di Batman, Selina riuscir\u00e0 ad avvicinarsi a Bruce, diventando, di fatto, la prima donna di cui il \"playboy\" gothamita si innamora veramente. La loro relazione, per\u00f2, \u00e8 destinata a naufragare soprattutto per la seconda vita di Wayne, che lo tiene lontano proprio nei momenti pi\u00f9 importanti, come descritto da Jeph Loeb e Tim Sale in '. Tra l'altro gli stessi due autori, durante ' e \"\", seguiti ideali della \"Notte di Halloween\", insinuano che, in realt\u00e0, Selina sia figlia di Carmine Falcone, detto \"Il Romano\", defunto \"boss\" del crimine gothamita.\nSelina, negli anni successivi, si ritrova spesso e volentieri a varcare la soglia tra eroi e criminali, collaborando in un paio di occasioni non solo con Batman, ma anche con altre criminali come Poison Ivy o Harley Quinn.\nSuccessivamente Selina ha deciso di sterzare decisamente verso la carriera di eroina, avvicinandosi sempre di pi\u00f9 a Batman nei panni di Catwoman, e a Bruce nella sua identit\u00e0 civile, guadagnandosi, con il suo sincero amore verso Bruce, la piena fiducia del miliardario, che le rivela la sua vera identit\u00e0, facendola, di fatto, entrare nei ranghi della \"Bat-family\". Il rapporto, per\u00f2, verr\u00e0 troncato con la conclusione della sfida del Cavaliere Oscuro contro Hush: a causa dell'utilizzo, da parte di quest'ultimo, dello Spaventapasseri, Bruce dubita di ci\u00f2 che ha provato per Selina e decide, cos\u00ec, di lasciarla andare.\nNell'ultima serie di fumetti (iniziata nel 2016) Selina e Bruce decidono di sposarsi. Dopo una serie di avventure capiscono che non \u00e8 importante il matrimonio, quanto capire che essi si amano e possono restare insieme senza rinunciare a essere Catwoman e Batman.\nPoteri e abilit\u00e0.\nDotata di un corpo elastico e flessibile, Catwoman ha agilit\u00e0, equilibrio, velocit\u00e0 e coordinazione motoria eccellenti, pari a quelle dei migliori acrobati e trapezisti. Le sue imprese sono cos\u00ec sorprendenti che si potrebbe sostenere che la sua abilit\u00e0 acrobatica sia alquanto sovrumana. Ha un livello di forza che le permette di sollevare circa 200 kg con il massimo sforzo. Selina, oltre a essere un'ottima atleta, \u00e8 in grado di muoversi tanto rapidamente da risultare impercettibile allo sguardo. I suoi riflessi sono talmente pronti e fulminei da superare persino quelli di Batman.\n\u00c8 anche un'esperta di arti marziali, addestrata nel pugilato e nel combattimento da strada. Catwoman ha imparato diversi stili di arti marziali come capoeira, taekwondo, Hapkido, jujutsu, kung-fu stile del drago e Karate. L'arte marziale che Selina predilige \u00e8 lo stile Shotokan, e ci\u00f2 la rende una formidabile combattente corpo a corpo, servendosi inoltre dell'agilit\u00e0, dell'intelligenza e della precisione di cui \u00e8 dotata. \u00c8 nota anche per le sue fughe veloci. Le sue abilit\u00e0 sono sufficienti da essere riuscita a ferire e sconfiggere Batman in pi\u00f9 di un'occasione. \u00c8 esperta in diverse armi bianche e ha un'incredibile abilit\u00e0 nell'utilizzo della frusta.\nSelina \u00e8 altamente intelligente ed \u00e8 un'esperta di sopravvivenza, esplosivi, seduzione, furtivit\u00e0 e infiltrazione, in grado di intrufolarsi facilmente, oltre ad essere una scassinatrice formidabile, nonch\u00e9 la pi\u00f9 grande ladra dell'universo DC Comics. \u00c8 nota in tutta Gotham City per il furto con scasso di oggetti a tema felino, gemme e gioielli di altissima qualit\u00e0. Per riuscire nei suoi furti, Catwoman ricorre al travestimento: nella sua prima apparizione, si \u00e8 presentata come una vecchia signora per rubare un prezioso gioiello mentre era su una nave da crociera. Selina ha una forte affinit\u00e0 con i gatti, che la accettano quasi immediatamente, riconoscendo in qualche modo che lei \u00e8 un'amica: questo le permette di calmare i gatti feriti, addestrarli, fare amicizia e stringere forti legami con loro. Questi animali a volte arrivano persino in sua difesa quando viene attaccata. Oltre alla sua lingua madre, Selina pu\u00f2 parlare correttamente il mandarino. Affascinante per natura, l'attrattiva e le astuzie femminili di Catwoman le hanno anche permesso di approfittare degli avversari maschi. Selina ha allenato tanto la vista da riuscire persino a vedere al buio quando non pu\u00f2 usufruire della sua visiera a infrarossi.\nAltre versioni.\nNel crossover \"Marvel vs DC\" Catwoman si scontra con la celebre ninja greca Elektra. Nella serie Amalgam i due personaggi vengono fusi formando la ladra ninja \"Catsai\" che, assieme a \"Dare\" (personaggio femminile nata dalla fusione di Devil con Deathstroke) danno vita alle pi\u00f9 pericolose \"Femme Fatale\" dell'universo Amalgam, le \"Assassins\". Nella storia \"Bruce Wayne - Agente dello S.H.I.E.L.D.\" Catwoman viene fusa questa volta con Madame Hydra, per dare vita a Selina Luthor, figlia del Teschio Verde Lex Luthor (fusione di Lex Luthor con il Teschio Rosso, nemesi storica di Capitan America).\nAltri media.\nAnimazione.\nCatwoman compare anche nelle serie animate di Batman.\nCinema.\nBatman - Il film.\nNel film del 1966, tratto dalla serie televisiva omonima, Catwoman (chiamata nel doppiaggio italiano \"Donna Gatto\") \u00e8 interpretata da Lee Ann Meriwether e il suo alter ego si chiama Miss Kitka Karensha (nome completo Kitanya \"Kitka\" Irenya Tantanya Karenska Alisoff). Come nella serie televisiva \u00e8 la supercriminale pi\u00f9 ricercata di Gotham, nemica di Batman e Robin e complice del Pinguino, Enigmista e Joker nel rapimento dei rappresentanti del Consiglio di Sicurezza Internazionale per ricattare il mondo.\nBatman - Il ritorno.\nCatwoman venne interpretata da Michelle Pfeiffer come antieroica protagonista femminile nel film \"Batman - Il ritorno\" (1992), diretto da Tim Burton. Rielaborato per il film da Daniel Waters e Burton stesso, il personaggio di Selina Kyle \u00e8 rappresentato come una donna sola, infelice e frustrata, spinta al crimine dal proprio capo, Max Shreck, che aveva tentato di ucciderla per coprire il suo piano di costruire una centrale elettrica per rubare l'energia elettrica di Gotham.\nMisteriosamente resuscitata da un branco di gatti dopo che Shreck l'aveva buttata gi\u00f9 da una finestra, Selina Kyle si trasforma in un'affascinante e spietata Catwoman vestita di lattice nero. Poco tempo dopo il suo cambiamento, unisce le proprie forze a quelle del Pinguino (Danny DeVito). Agendo anch'essa come una vigilante mascherata, Catwoman si rispecchia in Batman, e circa nello stesso periodo, come Selina, si innamora e comincia una relazione con Bruce Wayne. Alla fine del film, dopo il combattimento finale con Batman e Shreck, Catwoman rimane coinvolta in una esplosione, e apparentemente muore. Per\u00f2 Batman non trova il suo cadavere (infatti afferma prima dello scontro che le rimarr\u00e0 ancora una vita). La si vede nel finale, mentre di spalle osserva il Bat-Segnale nel cielo.\nCatwoman.\nNel 2004 usc\u00ec il film \"Catwoman\", con Halle Berry nei panni dell'omonima protagonista. Il film si discosta molto dal fumetto. Berry interpreta \"Patience Phillips\", una disegnatrice timida e sensibile che, dopo aver scoperto il terribile segreto di una crema di bellezza, viene uccisa e resuscitata come Catwoman. Patience ottiene il potere dalla dea egizia Bastet attraverso dei gatti di propriet\u00e0 di una egiziana e diventa pi\u00f9 combattiva, affascinante e sicura di s\u00e9. Nel film si allude alle precedenti incarnazioni cinematografiche di Catwoman, in particolare in una scena nella quale Patience si trova davanti ad una serie di immagini di precedenti Catwoman, inclusa la Michelle Pfeiffer di \"Batman Returns\". La sceneggiatura del film non ha niente a che fare n\u00e9 con Batman n\u00e9 con Gotham City.\nFu un fiasco al botteghino e venne stroncato sia dalla critica che dai fan del fumetto, venendo considerato uno dei peggiori film mai realizzati. Vinse sei Razzie Awards per il Peggior film, Peggior attrice protagonista, Peggior regista e Peggior sceneggiatura.\nIl cavaliere oscuro - Il ritorno.\nL'attrice Anne Hathaway interpreta il ruolo di Catwoman nel film \"Il cavaliere oscuro - Il ritorno\" (2012), terzo e ultimo capitolo della \"Trilogia del cavaliere oscuro\" di Christopher Nolan. Nella pellicola il personaggio non viene mai citato come \"Catwoman\", ma solamente come Selina Kyle, anche se i media si riferiscono a lei come a una \"cat burglar\", ossia una ladra d'appartamento capace di saltare sui tetti come un \"gatto\".\nAnne Hathaway ha vinto il Saturn Award per la miglior attrice non protagonista nel 2013 per la sua interpretazione del personaggio. Questa \u00e8 la versione cinematografica di Catwoman pi\u00f9 fedele all'originale.\nThe Batman.\nCatwoman appare come protagonista femminile nel film \"The Batman\", previsto per il 2022, interpretata da Zo\u00eb Kravitz (stessa attrice che ha doppiata in originale per la prima volta nel film d'animazione \"LEGO Batman - Il film\").\nVideogiochi.\nCatwoman appare nei seguenti videogiochi:"}
{"id": "72247", "revid": "217", "url": "https://it.wikipedia.org/wiki?curid=72247", "title": "Selina Kyle", "text": ""}
{"id": "72248", "revid": "188116", "url": "https://it.wikipedia.org/wiki?curid=72248", "title": "Ciclo carolingio", "text": "Il ciclo carolingio o materia di Francia fa parte, come il ciclo bretone e il ciclo romano, di quella letteratura dei cicli, a carattere epico-cavalleresco, che si svilupp\u00f2 immediatamente dopo l'anno Mille e che celebrava nelle sue composizioni in versi, i valori pi\u00f9 alti della societ\u00e0 aristocratica.\nStoria.\nIl ciclo carolingio si sviluppa all'interno del genere letterario epico della \"chanson de geste\".\nHa una notevole fortuna di pubblico gi\u00e0 tra la fine dell'XI e del XII secolo, grazie ai canti dei poeti cortesi e dei giullari, delle opere dei chierici, che lo diffondono ovunque e presso ogni ceto, e fruisce di un successivo momento di popolarit\u00e0 tra la seconda met\u00e0 del XV e l'inizio del XVI secolo, quando il paladino Orlando verr\u00e0 nuovamente scelto come protagonista, prima del poema di Matteo Maria Boiardo, l\"Orlando innamorato\" e in seguito del poema pi\u00f9 famoso di Ludovico Ariosto, l\"Orlando furioso\", considerato una delle opere pi\u00f9 alte della letteratura italiana. In Italia si assistette al fenomeno di assimilazione localista dei temi e dei personaggi, ben esemplificata dalla nascita di Rolando a Imola e della sua infanzia a Sutri, luoghi ritenuti di collegamento fra la Francia e l'Italia.\nUn altro fenomeno tipicamente italiano fu quello della contaminazione tra il ciclo bretone e quello carolingio, nello stesso modo in cui nell'Italia meridionale si recitano, grazie ai pupari, sulle piazze le avventure di Orlando e di Rolando, sostituendo i Saraceni con i pi\u00f9 moderni Turchi.\nDescrizione.\nSi tratta di un complesso di canzoni di gesta francesi medievali, imperniate intorno alla solenne figura di Carlo Magno e celebranti le sue imprese e quelle dei suoi fedeli paladini e quelle ancora di altri sovrani suoi predecessori e successori, s\u00ec da costituire una sorta di grande storia poetica dell'Impero carolingio. Nasce cos\u00ec tutta una serie di canzoni (Entr\u00e9e d'Espagne, Prise de Pampelune, Otinel, Gaydon, Galiens, Gui de Bourgogne), talvolta indicate complessivamente come \"Materia di Francia\". Al ciclo carolingio appartengono delle canzoni di gesta \"(chansons de geste)\", che esaltano le imprese straordinarie dell'imperatore Carlo Magno (742-814) e dei paladini di Francia, cio\u00e8 i nobili della sua corte, primo tra tutti Orlando (nipote di Carlo), che combattono per alti ideali, come la fede religiosa, la patria, la fedelt\u00e0 al sovrano, l'onore.\nProprio con il poema dedicato al paladino Orlando, la \"Canzone di Rolando (Chanson de Roland)\", comincia di fatto la fioritura della letteratura francese.\nI personaggi del teatro popolare dell'Opera dei pupi siciliani sono tratti dal ciclo carolingio."}
{"id": "72249", "revid": "944", "url": "https://it.wikipedia.org/wiki?curid=72249", "title": "Estropia", "text": ""}
{"id": "72252", "revid": "1305772", "url": "https://it.wikipedia.org/wiki?curid=72252", "title": "Rodano-Alpi", "text": "Il Rodano-Alpi (in francese \"Rh\u00f4ne-Alpes\", in occitano \"R\u00f2se-Aups\", in francoprovenzale \"R\u00f4no-Arpes\") era una regione della Francia sud-orientale. Composta da otto dipartimenti, era la seconda regione francese per superficie (dopo il Midi-Pirenei). Il suo capoluogo era Lione, la citt\u00e0 pi\u00f9 grande. Le citt\u00e0 principali della regione, oltre a Lione, erano Grenoble, Saint-\u00c9tienne, Bourg-en-Bresse, Privas, Chamb\u00e9ry, Annecy e Valence. Dal 1\u00ba gennaio 2016 \u00e8 confluita nella regione Alvernia-Rodano-Alpi. La regione fa parte dell'Euroregione Alpi-Mediterraneo.\nGeografia fisica.\nIl territorio della regione confina con quello della Provenza-Alpi-Costa Azzurra a sud, della Linguadoca-Rossiglione a sud-ovest, dell'Alvernia a ovest, della Borgogna e della Franca Contea a nord, oltre che con la Svizzera (cantoni Ginevra, Vaud e Vallese) a nord-est e con l'Italia (Valle d'Aosta e Piemonte) a est.\n\u00c8 composta da 8 dipartimenti: Ain (01), Ard\u00e8che (07), Dr\u00f4me (26), Is\u00e8re (38), Loira (42, \"Loire\"), Rodano (69, \"Rh\u00f4ne\"), Savoia (73, \"Savoie\"), Alta Savoia (74, \"Haute-Savoie\") e due metropoli: Metropoli di Lione (69) che ha lo statuto di collettivit\u00e0 territoriale e la metropoli di Grenoble che \u00e8 una intercomunalit\u00e0. La regione comprende 25 , 335 e 2.879 .\nEconomia.\nLa regione di Rodano-Alpi \u00e8 considerata una delle 4 locomotive economiche dell'Unione europea insieme a Baden-W\u00fcrttemberg, Catalogna e Lombardia.\nTurismo.\nSituato nell'estremo entroterra della Costa Azzurra, alle frontiere della Svizzera e dell'Italia, Rh\u00f4ne-Alpes si trova al crocevia dell'Europa, con i suoi due aeroporti internazionali, Lione e Ginevra, eccellenti collegamenti ferroviari e un'ampia rete autostradale.\nRicco di otto parchi naturali e di siti unici come il Monte Bianco e le Gole dell'Ard\u00e8che, Rh\u00f4ne-Alpes offre paesaggi molto vari: montagne, vigneti e dolci vallate, campi di lavanda, di girasole e oliveti.\nIn tale regione, l'acqua si trova sotto tutte le forme: neve, ghiacciai, fiumi, laghi. Rh\u00f4ne-Alpes possiede tre dei cinque laghi pi\u00f9 grandi di Francia (lago Lemano, lago del Bourget e lago di Annecy).\nTutti gli sport sono accessibili in un ambiente naturale eccezionale: la randonn\u00e9e, la mountain-bike o ancora il parapendio, la canoa e gli sport invernali. Rh\u00f4ne-Alpes \u00e8 la seconda regione di Francia per il golf con oltre 60 percorsi, possiede inoltre il pi\u00f9 grande comprensorio sciistico del mondo (Les Trois Vall\u00e9es), e in questa regione si sono svolte le tre edizioni francesi dei Giochi olimpici invernali (Chamonix-Mont-Blanc 1924, Grenoble 1968, Albertville 1992).\nGli appassionati d'arte e cultura non rimarranno certo delusi dalla scoperta delle citt\u00e0 d'arte, Lione classificata Patrimonio Mondiale dell'UNESCO, Vienne e le sue rovine romane, Bourg-en-Bresse e il suo monastero reale di Brou, capolavoro del gotico fiammeggiante, Annecy, Grenoble e il suo museo d'arte moderna, il pi\u00f9 antico d'Europa, Romans-sur-Is\u00e8re e il suo museo della scarpa, Grignan e il suo castello, Crest e il suo mastio, il pi\u00f9 alto d'Europa, Valence e il suo chiosco degli amorosi, Chamb\u00e9ry e Saint-\u00c9tienne.\nQuanto ai gourmets e ai gourmands, non avranno che l'imbarazzo della scelta fra le specialit\u00e0 da degustare accompagnate da un Beaujolais o un C\u00f4tes-du-Rh\u00f4ne oppure \"la Clairette de Die\". Molti sono i ristoranti famosi che vanta la regione."}
{"id": "72258", "revid": "123980346", "url": "https://it.wikipedia.org/wiki?curid=72258", "title": "Giambologna", "text": "Gli esordi.\nNato a Douai, nelle Fiandre (oggi in Francia), nel 1529, svolse il suo apprendistato presso la bottega dello scultore Jacques du Broeucq, con il quale collabor\u00f2 all'esecuzione della cantoria nella collegiata di Santa Waudu a Mons (oggi in Belgio). Questa prima fase dell'educazione artistica dello scultore era forse poco nota anche ai suoi principali biografi, Raffaello Borghini e Filippo Baldinucci, i quali attribuirono maggiore importanza al soggiorno di Giambologna a Roma, dove egli arriv\u00f2 nel 1550 per studiare le statue antiche nelle collezioni private e le opere dei moderni, in particolare quelle di Michelangelo.\nSecondo quanto riportato, l'artista vi rimase solo un paio d'anni, trascorsi in larga parte a esercitarsi realizzando numerosi modelli di terra e di cera; uno di questi sarebbe stato sottoposto proprio al giudizio di Michelangelo, il quale per\u00f2 oltre a non mostrare il suo apprezzamento, mortific\u00f2 il giovane scultore fiammingo riplasmandone le forme. Questo aneddoto, vero o presunto che sia, non \u00e8 da considerarsi totalmente privo di fondamento perch\u00e9 oltre a rivelare un'abitudine ricorrente nella produzione del Giambologna fin dai suoi esordi (l'abbozzatura di modelli anzich\u00e9 la pi\u00f9 diffusa pratica del disegno nella progettazione delle opere) mette in evidenza quella che sar\u00e0 una componente essenziale nello sviluppo del suo linguaggio, ossia il rapporto con il grande maestro fiorentino.\nEgli forse non conobbe mai di persona Michelangelo, ma la sua arte lo impression\u00f2 a tal punto da spingerlo all'emulazione e in seguito al superamento dei suoi modelli; egli costitu\u00ec sempre il termine di confronto con cui misurarsi e senza limitarsi alla passiva imitazione di schemi predefiniti. Nelle sue opere vi \u00e8 una forte propensione alla tensione dinamica delle figure di chiara ispirazione michelangiolesca, ma Giambologna divenne il pi\u00f9 importante scultore manierista a Firenze per l'originalit\u00e0 della sua produzione, fatta di statue di marmo e bronzi di grandi e piccole dimensioni, che seppero conquistare il gusto e l'apprezzamento di committenti esigenti, come erano quelli raccolti intorno alla corte medicea granducale.\nIl primo periodo fiorentino.\nNel 1552 Giambologna si trasfer\u00ec a Firenze, trovando ospitalit\u00e0 e protezione nella casa di Bernardo Vecchietti, uomo colto, raffinato e grande collezionista, per il quale egli esegu\u00ec le sue prime opere fiorentine, tra cui una \"Venere\" in marmo andata perduta, ma della quale esiste un modellino in bronzo conservato al Museo Nazionale del Bargello, in cui si vede la dea inginocchiata nell'atto di asciugarsi.\nL'amicizia con il nobile fiorentino fu decisiva per Giambologna perch\u00e9 fu proprio lui a introdurlo nella corte medicea, presentandolo al futuro granduca Francesco I. La sua ascesa fu comunque piuttosto lenta perch\u00e9 al momento del suo arrivo in citt\u00e0 erano molte le personalit\u00e0 di spicco che si contendevano le committenze granducali; Baccio Bandinelli godeva del favore di Cosimo I e della moglie Eleonora di Toledo e Benvenuto Cellini conobbe il suo momento di massima gloria quando nel 1554 termin\u00f2 il \"Perseo con la testa di Medusa\", posto sotto le arcate della Loggia della Signoria.\nInizialmente quindi Giambologna dovette accontentarsi di commissioni non di primo piano; nel 1559 scolp\u00ec lo stemma mediceo posto sulla scalinata del Palagio di Parte Guelfa, che Giorgio Vasari stava ristrutturando in quel periodo e l'anno successivo realizz\u00f2 un rilievo in alabastro destinato al principe Francesco, raffigurante l\"'Allegoria di Francesco I\", oggi conservato al Museo del Prado a Madrid. Al 1560 risale anche il \"Bacco\" del Bargello, primo bronzo monumentale dell'artista eseguito per Lattanzio Cortesi e nello stesso anno prese parte al concorso per la Fontana di Nettuno in piazza della Signoria indetto da Cosimo I, poi realizzata da Bartolomeo Ammannati; pur consapevole di avere scarse probabilit\u00e0 di vittoria, Giambologna sapeva che si trattava di un'ottima occasione per mettere in luce le sue capacit\u00e0 e in effetti il suo modello venne giudicato molto positivamente.\nA seguito dell'impresa egli ricevette il primo incarico di prestigio da parte di Francesco I, il gruppo in marmo con \"Sansone e il filisteo\", che negli anni settanta venne trasferito nel cortile del Casino di San Marco e posto su una fontana dotata di un piedistallo su cui si trovavano alcune scimmiette in bronzo (una delle quali conservata al Louvre di Parigi).\nL'opera riprende chiaramente i modelli michelangioleschi per la forte tensione dinamica delle figure in lotta e la pluralit\u00e0 di vedute offerta dalla scultura, ma mostra anche la sua spiccata tendenza al naturalismo, che lo rese molto abile nella rappresentazione di animali, come quelli che si vedono nel verone del Bargello, tra cui si vedono un pavone, un tacchino e un gufo, provenienti dalla grotta della Villa medicea di Castello.\nNel 1563 Giambologna venne chiamato a Bologna per realizzare la figura del dio Nettuno da collocare sulla monumentale fontana di Piazza Nettuno, adiacente a Piazza Maggiore, progettata dall'architetto siciliano Tommaso Laureti e che rientrava nel programma di rinnovamento urbanistico voluto per la citt\u00e0 da papa Pio IV e dal suo delegato Pierdonato Cesi. La statua poggia su di un alto basamento che accentua lo slancio e la dinamicit\u00e0 conferita al dio dallo scultore, che lo raffigur\u00f2 con una mano stesa nell'atto di calmare le acque.\nRientrato a Firenze nel 1565, Giambologna venne incaricato di realizzare una scultura nell'ambito dei preparativi delle nozze tra Francesco I e Giovanna d'Austria, il gruppo raffigurante \"Firenze vittoriosa su Pisa\", poi sistemata nel Salone dei Cinquecento in Palazzo Vecchio e infine trasferita al Museo del Bargello dove si trova ancora oggi. Successivamente fu incaricato di realizzare una statua in bronzo da porsi a coronamento della fontana lasciata incompiuta dal Tribolo, morto nel 1550, nel giardino delle Villa Medicea della Petraia, la cosiddetta \"Venere-Firenze\" (1570-71); pi\u00f9 o meno negli stessi anni Giambologna complet\u00f2 anche un'altra fontana che il Tribolo non era riuscito a terminare per il Giardino di Boboli, utilizzando un enorme pezzo di marmo dal quale egli ricav\u00f2 la statua raffigurante \"Oceano\" (1572-76), che presenta numerosi punti di contatto con quella del dio Nettuno di Bologna; in seguito egli scolp\u00ec anche la piccola \"Venere\" per la fontana posta al centro della Grotta del Buontalenti (1575) e l'enorme \"Appennino\" per il parco della Villa di Pratolino (entrambe ancora in loco); infine nel 1582 esegu\u00ec il piccolo bronzo con \"Morgante a cavallo di un mostro marino\", per la fontana del giardino pensile della Loggia della Signoria.\nIl Mercurio volante e i bronzetti.\nMentre era ancora impegnato nei lavori per la fontana di piazza Maggiore il delegato papale Cesi richiese a Giambologna una statua da porre nel cortile dell'Archiginnasio, sede dell'antica e prestigiosa universit\u00e0 bolognese; egli avrebbe dovuto eseguire un bronzo raffigurante il dio Mercurio con l'indice proteso verso il cielo, simbolo dell'origine divina del sapere, che sarebbe servito da monito per tutti gli studenti.\nIl progetto non fu mai portato a compimento, ma Giambologna ne elabor\u00f2 un modello conservato presso il Museo civico di Bologna, che costituisce solo il primo dei numerosi bronzi con il medesimo soggetto realizzati dall'artista, definito appunto \"Mercurio volante\". Nelle versioni successive lo scultore trasform\u00f2 Mercurio in una figura molto pi\u00f9 dinamica e protesa verso l'alto, come pronta a spiccare il volo, conferendole una libert\u00e0 di movimento e leggerezza inedite. Quando torn\u00f2 a Firenze lo scultore lo propose certamente ai Medici, che entusiasti ne ordinarono subito uno da spedire all'imperatore Massimiliano II d'Asburgo, come dono diplomatico per le trattative ancora in corso delle nozze tra Francesco e Giovanna, sorella del sovrano.\nGiambologna replic\u00f2 con i due bronzetti conservati a Vienna e Dresda e nel 1580 fuse il Mercurio di grandi dimensioni oggi esposto al Bargello, originariamente destinato al loggiato della villa del cardinale Ferdinando dei Medici a coronamento di una fontana posta al centro di un magnifico complesso decorativo; l'unica variante rispetto agli esemplari precedenti \u00e8 costituita dalla testa di Zefiro posta sotto un piede del dio e dalla quale esce un soffio di vento che lo sospinge verso l'alto, accentuandone il senso di immaterialit\u00e0. Oltre alla fortunata invenzione del Mercurio volante, Giambologna acquis\u00ec immensa fama realizzando numerosi altri bronzetti per i collezionisti fiorentini dell'epoca; il suo primo mecenate, Bernardo Vecchietti doveva sicuramente possederne molti, donatigli in parte dallo scultore in cambio della sua protezione, ma intorno agli anni ottanta del Cinquecento si pu\u00f2 dire che non ci fosse collezionista che non ambisse a possedere un'opera di Giambologna, soprattutto quelle di piccolo formato.\nLo sviluppo di questa tendenza a Firenze \u00e8 in buona parte da ricondurre alle passioni artistiche del granduca Francesco I, che con la creazione di ambienti come lo Studiolo in Palazzo Vecchio e la Tribuna degli Uffizi, forn\u00ec nuovi criteri per l'esposizione delle opere, spingendo tutti i collezionisti a imitare la sua straordinaria raccolta. Nello Studiolo, oltre alle tavole dipinte che decoravano gli sportelli degli armadi pieni di ogni genere di cose, vi erano 8 nicchie contenenti figure di divinit\u00e0 in bronzo; Giambologna esegu\u00ec quella raffigurante Apollo (1573-75), dalla caratteristica posa serpentinata e stupendamente rifinita.\nLa collocazione della statuetta nella nicchia non costituiva ormai un impedimento alla pluralit\u00e0 di vedute in quanto Giambologna la dot\u00f2 di una sorta di meccanismo che ne consentiva la rotazione. Per la Tribuna egli realizz\u00f2 invece le sei \"Fatiche di Ercole\" (1576-1589), piccole sculture in argento non pi\u00f9 esistenti (gli originali vennero rifusi per ricavarne il prezioso metallo), ma che ci sono note grazie ad alcuni modelli in bronzo conservati al Bargello.\nI capolavori della maturit\u00e0.\nL'opera di Giambologna pi\u00f9 famosa a Firenze resta il cosiddetto \"Ratto delle Sabine\" (1583), che ancora oggi si trova sotto le arcate della Loggia della Signoria, davanti al gruppo marmoreo di \"Ercole e il Centauro Nesso\" (1594-1600), versione in scala monumentale di una delle storie di Ercole eseguita per la Tribuna.\nNegli ultimi anni della sua carriera lo scultore fu impegnato nella complessa realizzazione di monumenti equestri, considerato da sempre uno dei soggetti attraverso il quale lo scultore poteva fare mostra della propria bravura.\nIl monumento equestre di Cosimo I venne eseguito tra il 1587 e il 1599 su commissione del figlio Ferdinando I; occorsero dodici anni all'ormai anziano maestro per completare l'opera, compresi i bassorilievi del basamento che celebrano le gesta del granduca, ma alla fine l'opera riscosse un grande successo, tanto che nel 1602 egli inizi\u00f2 a lavorare anche al monumento equestre di Ferdinando I, poi collocato in Piazza della Santissima Annunziata nel 1608.\nLe opere a soggetto religioso.\nVerso la fine degli anni settanta del Cinquecento, Giambologna, ormai scultore affermato, decise di cimentarsi anche con il repertorio dell'arte sacra, che andava allineandosi ai nuovi dettami della Controriforma; egli elabor\u00f2 nuove formule decorative che ebbero molto successo anche fuori Firenze, come nell'altare della Libert\u00e0 nella chiesa di San Martino a Lucca e la cappella Grimaldi nella distrutta chiesa di San Francesco di Castelletto a Genova per cui esegu\u00ec sei statue con le \"Virt\u00f9\". Oggi queste si possono ammirare in via Balbi 5, nell'ex convento dei Gesuiti voluto dalla ricchissima famiglia Balbi. Lo stesso complesso, sede dell'Universit\u00e0 successivamente all'epoca Napoleonica, ospita dei bellissimi bassorilievi a soggetto religioso scolpiti da Giambologna, probabilmente a Firenze, per la famiglia Balbi, committente straordinario dell'artista fortemente legato alla corte Medicea.\nLa decorazione a carattere religioso pi\u00f9 significativa che egli condusse a Firenze fu quella per la Cappella Salviati nella chiesa di San Marco, che nel 1589, al termine dei lavori, accolse le spoglie del vescovo Antonino Pierozzi. La lavorazione delle sculture per la cappella genovese e quella fiorentina venne realizzata praticamente in parallelo, con la variazione dei materiali e dei soggetti rappresentati (in bronzo per la cappella Grimaldi e in marmo per la cappella Salviati); i marmi collocati nelle nicchie della Cappella Salviati vennero scolpiti da Pietro Francavilla, principale aiuto del Gianbologna a Firenze.\nLo stesso schema decorativo venne poi impiegato dal Gianbologna per la sua cappella funeraria nel coro della ss. Annunziata, in cui egli venne sepolto il 13 agosto 1608. Tra le ultime opere a carattere sacro realizzate da Gianbologna a Firenze va infine ricordata la statua di \"San Luca\", posta nella nicchia dell'Arte dei Giudici e Notai della chiesa di Orsanmichele, terminata nel 1602.\nL'eredit\u00e0 di Giambologna.\nIl Giambologna fu il pi\u00f9 importante scultore dell'epoca del manierismo e la grande lezione che lasci\u00f2 nella citt\u00e0 di Firenze fece s\u00ec che la sua \"maniera\" fosse seguita ben oltre la sua morte, rendendo vana qualsiasi concessione troppo originale a influenze esterne, come i fasti della stagione barocca romana. Fu solo con uno scultore formatosi a Roma, Giovan Battista Foggini, che in epoca ormai tarda si fece strada negli anni settanta del Seicento una cultura pi\u00f9 \"barocca\" anche a Firenze.\nCuriosit\u00e0.\nNei primi anni della sua attivit\u00e0 per i Medici, Giambologna produsse anche sculture impiegate negli spettacoli pubblici; dal 1562 inizi\u00f2 a percepire uno stipendio mensile e nel 1567 ottenne il permesso di allestire la propria bottega all'interno del secondo cortile di Palazzo Vecchio."}
{"id": "72259", "revid": "122284640", "url": "https://it.wikipedia.org/wiki?curid=72259", "title": "Contrada del Leocorno", "text": "La Contrada del Leocorno \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada del Leocorno \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nNel suo territorio si trova parte di quello anticamente incluso nella contrada della Spadaforte, una delle contrade soppresse.\nLa storia.\nLa leggenda vuole che la chiesa di San Giovannino della Staffa, ove attualmente ha sede l'oratorio della contrada del Leocorno, sorga sulle rovine di un antico tempio di Giove.\nNella sua sede storica \u00e8 conservata una piccola campana che per voce popolare si racconta sia la martinella del carroccio fiorentino catturato durante la battaglia di Montaperti (1260).\nSuccessivamente all'uccisione del re d'Italia Umberto I, per mano dell'anarchico toscano Gaetano Bresci, la contrada decide di adottare sulle sue insegne la scritta \"Humberti Regis Gratia\" in ricordo del sovrano scomparso.\nGli aneddoti.\nIl motto della Contrada (\"Fiede et risana al par l'arma c'ho in fronte\") si riferisce all'antica credenza secondo la quale il corno dell'unicorno fosse una panacea. Ci sono interpretazioni che riferiscono questa leggenda al corno dei narvali, una specie di cetacei. Nel museo della contrada \u00e8 effettivamente conservato un autentico corno di narvalo.\nLo stemma dell'unicorno era molto popolare in Toscana e il \"Liocorno\" \u00e8 anche lo stemma contenuto nel gonfalone del quartiere di Santa Maria Novella a Firenze, della societ\u00e0 di Santa Maria al Prato di Pistoia, e della Porta di Capo di Ponte a Prato.\nIl Leocorno (insieme alla Torre, un tempo chiamata \"Liofante\") \u00e8 l'unica contrada ad aver cambiato nome nel corso della sua storia. Nelle prime pubbliche feste il popolo di Pantaneto si present\u00f2 col nome di Leocorno, portando in piazza dei carri allegorici di fogge diverse dalla stella al leopardo, a seconda delle occasioni. Nei secoli seguenti con la tradizionale denominazione di Leocorno o Liocorno, inizi\u00f2 a comparire il nome \"Unicorno\".\nLa contrada fu segnata con questo nome a quasi tutte le carriere dal 1750 al 1790, anche se nei verbali compariva sempre la denominazione originaria. Dietro questo cambio di denominazione non ufficiale, stavano probabilmente motivi scaramantici: nel Settecento, infatti, la Contrada di Pantaneto rimase senza vittoria addirittura dal 1704 al 1776, vale a dire 72 anni, l'astinenza pi\u00f9 lunga in assoluto nella storia del Palio. Nel 1800 si ristabil\u00ec la denominazione Leocorno, ma dal 1827 al 1902 ritorn\u00f2, stavolta in maniera ufficiale, il nome di Unicorno.\nIl cambio di nome port\u00f2 fortuna alla contrada di Pantaneto che nell'Ottocento si rifece dello sfortunato secolo passato, vincendo ben undici dei suoi trenta Palii riconosciuti ufficialmente oggi dal Comune di Siena. La contrada decise di tornare all'antica denominazione solo nel 1902.\nIl nome della contrada viene colloquialmente abbreviato in \"Leco\".\nLa rivalit\u00e0 con la Civetta.\nLa rivalit\u00e0 tra Civetta e Leocorno \u00e8 molto recente, essendo nata fra la fine degli anni cinquanta e gli inizi degli anni sessanta: rientra nei classici canoni delle liti per questioni di confine, screzi consolidatisi dopo il Palio straordinario del settembre 1960 che fu vinto dalla Civetta.\nVittorie.\nIl Leocorno si attribuisce altre due vittorie, non riconosciute dal Comune:"}
{"id": "72261", "revid": "228587", "url": "https://it.wikipedia.org/wiki?curid=72261", "title": "Estropianesimo", "text": "L'estropianesimo \u00e8 una filosofia transumanista caratterizzata da una serie di principi riguardanti l'estropia, definiti per la prima volta da Max More in \"The Principles of Extropy\". L'estropianesimo pone una forte enfasi sul pensiero razionale, nella promozione di una societ\u00e0 aperta, e nell'ottimismo pratico.\n\"Estropia\", coniata da T.O. Morrow nel gennaio del 1988, \u00e8 definita come l'insieme dell'intelligenza, dell'ordine funzionale, della vitalit\u00e0, dell'energia, vita, esperienza, capacit\u00e0 e spinta al miglioramento e alla crescita di un sistema vivente o organizzativo. Estropia esprime una metafora, invece di essere un semplice termine tecnico, e quindi non significa semplicemente l'opposto di entropia.\nSecondo Max More, questi principi \"non specificano un credo particolare, delle tecnologie o delle politiche\". L'estropianesimo condivide il credo della scuola di filosofia da cui trae origine, il transumanesimo, e molti estropici credono in una singolarit\u00e0 tecnologica. L'estropianesimo sostiene una ottimistica visione del futuro, prevedendo considerevoli progressi della capacit\u00e0 computazionale, dell'aspettativa di vita, nella nanotecnologia e simili. Molti estropici credono nella libert\u00e0, nella sovranit\u00e0 di ogni individuo, nella possibilit\u00e0 di aumentare il senso individuale dell'esistenza attraverso la longevit\u00e0 attiva artificiale e nella eventuale realizzazione di una vita teoricamente illimitata e nella resurrezione (per chi fosse preservato per mezzo della crionica) attraverso mezzi tecnologici.\nUpload umano.\nSecondo le credenze dell'estropianesimo, sar\u00e0 un giorno possibile fare l\"'uploading\", \"scaricare\" tutte le proprie memorie, caratteristiche, personalit\u00e0 - in essenza il proprio io - dal cervello a qualche supporto alternativo tecnologico, come un disco rigido oppure un chip di silicio. Questo ci separerebbe effettivamente dal nostro corpo e ci libererebbe per sopravvivere alla morte del nostro corpo. Bart Kosko, rispettato matematico dell'Universit\u00e0 della California del sud, ha cercato di dimostrare come sia teoricamente possibile \"scaricare\" noi stessi in un database.\nTutto questo \u00e8 concepito nell'aspirazione di unire in un'unica grande \"consapevolezza collettiva\" insieme a tutte le informazioni oggettive disponibili, per essere sia immortali che onniscienti. Lo stesso Kosko nel presentare queste idee, le contrappone alla concezione dell'essere umano sostenuta dalle religioni, in particolare al cristianesimo, che considera cos\u00ec superato. La concezione cristiana, per\u00f2, ritiene l'essere umano come un'unit\u00e0 di spirito, anima e corpo, e quindi l'auspicata procedura, ammesso che sia possibile, pregiudicherebbe l'identit\u00e0 umana. Queste \"aspirazioni\", inoltre, possono anche essere considerate espressioni moderne delle frustrate ambizioni degli edificatori della torre di Babele.\nQueste speculazioni ricorrono spesso nella fantascienza.\nL'Extropy Institute.\nNel 1987, Max More si trasfer\u00ec a Los Angeles dalla Universit\u00e0 di Oxford in Inghilterra, dove aveva fondato la prima organizzazione crionica europea, conosciuta come Mizar Limited (pi\u00f9 tardi Alcor-UK), per lavorare al suo Ph.D. in filosofia alla University of Southern California. More incontr\u00f2 Tom Bell alla USC, e insieme svilupparono idee sul futuro.\nNel 1988, fu pubblicato \"Extropy: The Journal of Transhumanist Thought\", che raccolse pensatori per scrivere di intelligenza artificiale, nanotecnologia, ingegneria genetica, life extension, mind uploading, Idea Futures, robotica, esplorazione spaziale, e della politica ed economia del transumanismo. I media alternativi iniziarono presto a recensire la rivista e questa attrasse l'interesse di pensatori con simili attitudini. Pi\u00f9 tardi More e Bell cofondarono l'Extropy Institute, una organizzazione culturale non-profit. \"ExI\" fu fondato come centro di informazione e di lavoro in rete per l'utilizzo delle conoscenze scientifiche disponibili insieme al pensiero critico e a quello creativo per definire un piccolo insieme di principi e valori che potessero aiutare a dare un senso alle nuove possibilit\u00e0 che si aprivano all'umanit\u00e0.\nLa mailing list dell'Extropy Institute fu lanciata nel 1991 e nel 1992 l'istituto inizi\u00f2 ad organizzare le prime conferenze sul transumanismo, ed i membri affiliati in tutto il mondo cominciarono ad organizzare gruppi transumanisti locali. Extro Conferences, incontri, feste, dibattiti online e documentari continuano a divulgare il transumanismo al pubblico. Internet divenne presto il terreno ideale per le persone interessate ad esplorare le nuove tecnologie con siti web come Extropy Institute, Alcor Life Extension Foundation, Foresight Institute, Transhumanist Arts &amp; Culture, and BetterHumans.\nOggi altre organizzazioni che si sono unite all'Extropy Institute per far progredire le idee transumaniste, come la Alcor Life Extension Foundation, Foresight Institute, Transhumanist Arts &amp; Culture, l'Immortality Institute, Aleph in Svezia, TransVision in Europa, la World Transhumanist Association, Singularity Institute for Artificial Intelligence, e numerose altre organizzazioni che si stanno sviluppando in questo momento."}
{"id": "72264", "revid": "4566", "url": "https://it.wikipedia.org/wiki?curid=72264", "title": "Jean de Boulogne", "text": ""}
{"id": "72266", "revid": "155634", "url": "https://it.wikipedia.org/wiki?curid=72266", "title": "Contrada della Lupa", "text": "La Contrada della Lupa \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada della Lupa} \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nLa Lupa nel Palio.\nAlla Lupa sono attribuite 37 vittorie, l'ultima delle quali ottenuta il 16 agosto 2018.\nNel 1785 la Lupa fece cappotto con i fantini Isidoro Bianchini detto \"Dorino\" (2 luglio) e Angelo Pacchiani detto \"Pacchiano\" (17 agosto). Nel 2016 la Contrada mette a segno una doppia impresa: oltre a perdere il poco onorevole titolo di nonna il 2 luglio, riesce a centrare un altro storico cappotto il 16 agosto, con lo stesso fantino (Jonatan Bartoletti detto \"Scompiglio\") e lo stesso cavallo (Preziosa Penelope): nel corso dei secoli, era accaduto solamente alla Tartuca nel 1933 (con Fernando Leoni detto \"Ganascia\" su Folco).\nGli aneddoti.\nNegli anni trenta Aquila, Drago, Lupa e Montone diedero vita ad una stretta alleanza chiamata \"Piccola Quadruplice\". Le quattro Contrade iniziarono a conquistare una notevole serie di vittorie, al punto da attirare l'attenzione delle consorelle pi\u00f9 grandi, specie della Torre, che all'epoca era la \"nonna\".\nPer il Palio di luglio 1937 si profil\u00f2 un compatto schieramento teso a favorire il successo torraiolo. A quella carriera partecipavano Aquila, Drago e Lupa, che dopo ferventi trattative raggiunsero l'accordo con la Torre, ben prima della tratta che avrebbe deciso l'esito della corsa. Ma il 29 giugno la sorte non fu assai benevola e cambi\u00f2 le carte in tavola: la Torre ebbe \"Rondinella\", cavalla assai inferiore al fortissimo \"Ruello\" toccato alla rivale Onda; della \"Piccola Quadruplice\" l'unica baciata dalla fortuna fu la Lupa, altra grande favorita con il cavallo \"Folco\". Nonostante ci\u00f2 la dirigenza torraiola non si scoraggi\u00f2 e inizi\u00f2 a lavorare con le sue alleate, specie con la Lupa che, avendo il miglior cavallo, avrebbe dovuto giocare un ruolo determinante. Ma quando tutto sembrava deciso accadde qualcosa di imprevisto che stravolse tutti i piani della Torre. Il patto doveva infatti rimanere segreto, ma gi\u00e0 nella serata del 1\u00ba luglio circolavano strane voci: sembra che fu il Priore della Torre a farsi sfuggire qualche parola di troppo, ormai certo della vittoria. L'intero lavoro salt\u00f2 in pochi minuti, rimettendo tutto in gioco, tra l'altro all'insaputa di molti che ritenevano ormai tutto concluso. Il fantino lupaiolo \"Tripolino\" fu avvisato all'ultimo momento di tirare a vincere, senza ricevere alcuna spiegazione su questo improvviso cambio di strategia. Alla mossa la Torre part\u00ec bene, ma il binomio lupaiolo era nettamente superiore, e per \"Tripolino\" e \"Folco\" non fu difficile recuperare e vincere. A Palio concluso i torraioli inferociti si riversarono nel territorio lupaiolo, dando vita a scontri con i vincitori. Le due contrade non diventarono tuttavia rivali, per quanto vi fossero tutti i presupposti, e negli anni seguenti ripresero i tradizionali rapporti di neutralit\u00e0.\nLa rivalit\u00e0 con l'Istrice.\nPrima che nascesse la loro recente quanto accesa rivalit\u00e0, Lupa ed Istrice erano addirittura alleate.\nFurono delle banali questioni di confine, nate negli anni trenta per una disputa di pochi metri, a far nascere i primi dissidi. Per far tornare i rapporti sereni fu istituita una commissione, che per\u00f2 non riusc\u00ec a far accordare le parti.\nLa tensione sal\u00ec fino ai due Palii del 1935, quando a luglio vinse la Lupa e ad agosto l'Istrice, in entrambi i casi con il cavallo \"Ruello\". I Numeri Unici editi in quelle occasioni dalle due Contrade riportarono serie rivendicazioni reciproche e i classici sfott\u00f2 palieschi che caratterizzano ogni rivalit\u00e0 senese: rivalit\u00e0 che da allora non si \u00e8 mai placata.\nGemellaggi.\nGrazie alla presenza nel proprio stemma della lupa con i gemelli Romolo e Remo, la contrada \u00e8 gemellata con la citt\u00e0 di Roma."}
{"id": "72270", "revid": "1226", "url": "https://it.wikipedia.org/wiki?curid=72270", "title": "Canzone di Orlando", "text": ""}
{"id": "72272", "revid": "1924342", "url": "https://it.wikipedia.org/wiki?curid=72272", "title": "Spice Girls", "text": "Le Spice Girls sono una girl band britannica formatasi nel 1994 a Londra. Il gruppo ha ottenuto un grande successo commerciale, discografico e no, durante la seconda met\u00e0 degli anni Novanta, tale da segnare l'immaginario collettivo. Si tratta del gruppo femminile di maggior successo di tutti i tempi, con oltre 100 milioni di dischi venduti.\nLe cinque cantanti che compongono il gruppo, Melanie Chisholm, Geri Halliwell, Victoria Adams, Emma Bunton e Melanie Brown hanno realizzato il loro singolo di debutto, \"Wannabe\", nel 1996. Il pezzo, rimasto per sette settimane in vetta alla classifica britannica, ha lanciato il gruppo verso un successo ben presto definito \u00abfenomeno internazionale\u00bb. Le Spice Girls hanno realizzato in totale 4 album e 11 singoli. Sotto la guida del loro manager, Simon Fuller, il gruppo ha ampiamente abbracciato l'universo del merchandising, diventando, anche per questo, noto a livello globale: le Spice Girls hanno prestato i propri volti a Pepsi, Polaroid e Sony, fra gli altri.\nDavid Sinclair, critico musicale inglese, ha affermato che \u00abScary, Sporty, Posh, Ginger e Baby sono stati i componenti di una band pi\u00f9 conosciuti globalmente dai tempi di John, Ringo, Paul e George\u00bb e che il gruppo \u00e8 stato \u00abun fenomeno sociale che ha cambiato la musica popolare e la cultura musicale\u00bb.\nDopo aver toccato la vetta delle classifiche britanniche e mondiali, promosso lo slogan \u00abGirl power!\u00bb ('Potere alle ragazze!') fra i giovanissimi e girato persino un film che ha sbancato i botteghini, tra il 1999 e il 2001 le Spice Girls hanno avviato progetti solisti, paralleli all'impegno di gruppo.\nGeri Halliwell ha abbandonato la band nel maggio 1998, durante un'impegnativa tourn\u00e9e mondiale. La riunione del gruppo, voluta per dare il saluto definitivo ai fan, nel 2007, ha visto per\u00f2 la partecipazione dell'intera formazione originale, impegnata in un tour celebrativo di 47 date, fra Europa, Canada e Stati Uniti.\nLa loro successiva esibizione come gruppo si \u00e8 svolta durante la cerimonia di chiusura delle Olimpiadi di Londra nel 2012: \u00e8 stato uno degli appuntamenti musicali pi\u00f9 \"twittati\" della storia. Un nuovo tour negli stadi inglesi, senza Victoria Beckham, si \u00e8 svolto a maggio e giugno 2019.\nStoria.\n1994-1995: le origini.\nIl gruppo si forma nel 1994, quando Bob Herbert e il figlio Chris mettono un annuncio sul quotidiano inglese \"The Stage\", perch\u00e9 interessati a creare un gruppo pop tutto al femminile, sul modello delle boyband che spopolano in quel periodo, come i Take That. Nel marzo del 1994, i due mettono il seguente annuncio: \u00abAre you street smart, extrovert, ambitious and able to sing and dance?\u00bb ('Siete spregiudicate, estroverse, ambiziose e capaci di cantare e di ballare?').\nCentinaia di ragazze rispondono all'annuncio, ma ne vengono scelte solo cinque: Geri Halliwell, Melanie C, Melanie B, Victoria Adams e Michelle Stephenson. Formano cos\u00ec un gruppo chiamato \"Touch\" e vanno a vivere tutte insieme in una casa a Maidenhead. Nei due mesi successivi le Touch registrano vari demo ai Trinity Studios nei pressi di Woking. Successivamente, per\u00f2, Michelle decide di abbandonare il gruppo per incomprensioni con gli altri componenti o, come sostengono in molti, per proseguire i suoi studi.\nSubito dopo l'abbandono della Stephenson, si cerca una sostituta: viene scelta la diciottenne Emma Bunton, dietro suggerimento di Victoria. La rottura con gli Herbert avviene nel marzo 1995: deluse dall'atteggiamento nei loro confronti e in disaccordo sulle scelte artistiche imposte, le cinque lasciano la Heart Management che le aveva scoperte. Si rivolgono a Elliot Kennedy e si uniscono alla 19 Management di Simon Fuller.\nDurante l'estate di quell'anno le ragazze si propongono a numerose etichette discografiche, e nel settembre del 1995 firmano un contratto con la Virgin Records. Da quel momento, cominciano a scrivere testi e a registrare le canzoni del loro album di debutto, prima di sfondare, l'estate successiva.\n1996-1997: il primo album, \"Spice\".\nL'8 luglio 1996, le Spice Girls pubblicano il loro primo singolo, \"Wannabe\", in Europa; il relativo video entra in rotazione su numerosi canali musicali. Nello stesso mese, rilasciano la loro prima intervista a Paul Gorman, giornalista della rivista \"Music Week\" (con cui Boy George ha scritto la sua seconda autobiografia, \"Straight\"), nella sede principale della Virgin Records, a Londra. Il singolo viene pubblicato anche negli USA l'anno successivo e raggiunge vendite record. Raggiungendo infatti la posizione numero 11 della classifica dei Billboard Hot 100, a quel tempo diventa il pi\u00f9 alto debutto di un artista britannico (o comunque non americano) nelle classifiche statunitensi, battendo il precedente record raggiunto dai Beatles con \"I Want to Hold Your Hand\", che aveva raggiunto la posizione numero 12. \"Wannabe\" raggiunger\u00e0 presto anche la prima posizione nei Billboard Hot 100, restandoci per quattro settimane.\nIl singolo diventa un successo mondiale, raggiungendo il primo posto nelle classifiche di 31 paesi. Contemporaneamente, le ragazze vengono recensite dal giornale musicale \"Top of the Pops Magazine\", che conferisce loro gli storici soprannomi: \"Ginger Spice\" a Geri, perch\u00e9 ritenuta la pi\u00f9 provocante, \"Posh Spice\" a Victoria, perch\u00e9 sempre attenta alla moda, \"Scary Spice\" a Melanie B, per il suo carattere esuberante, \"Baby Spice\" a Emma, perch\u00e9 \u00e8 la pi\u00f9 giovane e perch\u00e9 ha un'immagine molto infantile, \"Sporty Spice\" a Melanie C, perch\u00e9 \u00e8 la sportiva del gruppo.\nIl successo della band \u00e8 stato inoltre paragonato alla Beatlemania.\nIl 4 novembre 1996, le Spice Girls, note anche come Spice, pubblicano il loro primo album, appunto intitolato \"Spice\", in Gran Bretagna e nel resto d'Europa, e diventa un successo senza precedenti. In appena sette settimane, vende 1,8 milioni di copie nella sola Gran Bretagna, diventando il disco dalle vendite pi\u00f9 veloci dai tempi dei Beatles. In totale, vende 3 milioni di copie nella sola Gran Bretagna, rimane al numero 1 della classifica britannica per 15 settimane (non consecutive), vendendo un totale di 8 milioni di copie in tutta l'Europa. L'anno successivo, il long playing viene pubblicato negli USA, dove diventa il disco pi\u00f9 venduto del 1997, vendendo 7 milioni di copie e diventando 7 volte disco di platino. Dopo il singolo d'esordio, \"Wannabe\", gli altri singoli pubblicati sono \"Say You'll Be There\" e \"2 Become 1\", rispettivamente usciti a ottobre e a dicembre.\nRaggiungono entrambi le vette di numerose classifiche, tra cui quella britannica, dove la ballad \"2 Become 1\" vince la battaglia dei singoli del periodo natalizio. Gli ultimi estratti dall'album, nella primavera del 1997, sono \"Mama\" e \"Who Do You Think You Are?\". Le due canzoni escono su un unico singolo doppio lato A, che raggiunge anch'esso la vetta della classifica britannica, ma non viene pubblicato negli USA, per permettere di sincronizzare le pubblicazioni successive tra l'Europa e l'America. In particolare, \"Who Do You Think You Are?\" viene sfruttato per la campagna di beneficenza \"Comic Relief\". Lo stesso anno, inaugurano un nuovo canale tv britannico, Five. Sempre nel 1997, le Spice Girls sono ospiti all'interno di alcuni programmi italiani come Domenica in, Fantastico e al Festival di Sanremo 1997.\n1997-1998: il secondo album \"Spiceworld\", \"Spice Girls - Il film\" e l'abbandono di Geri Halliwell.\nIl 4 novembre 1997, esattamente un anno dopo il primo, venne pubblicato il loro secondo album, \"Spiceworld\", anticipato dal singolo \"Spice Up Your Life\". Con questo singolo, il gruppo decide di sincronizzare i ritmi di pubblicazione negli USA con il mercato europeo, col risultato che il pezzo arriva in America quando \"2 Become 1\" \u00e8 ancora molto programmato. L'album, grazie anche al successo del primo singolo estratto, che raggiunge la posizione numero 1 in numerosi paesi, diventa subito un bestseller, vendendo 7 milioni di copie in due settimane. Tuttavia, le Spice Girls cominciano a ricevere le prime critiche, soprattutto dall'America, che le accusano di sovraesposizione e non approvano la scelta delle ragazze di pubblicare il loro secondo album appena 12 mesi dopo il primo.\nNonostante queste critiche, tuttavia, il gruppo continua a essere il gruppo pop pi\u00f9 venduto anche nel 1997 e nel 1998, anno in cui escono i successivi singoli estratti dal secondo album, \"Stop\" e \"Viva Forever\", preceduti dalla ballata \"Too Much\", che permette alle Spice Girls di vincere il difficile mercato natalizio per il secondo anno consecutivo. Tutti i singoli hanno un notevole successo e raggiungono il Numero 1 della classifica britannica, tranne \"Stop\", che si ferma al Numero 2.\nNel giugno del 1997, inoltre, le Spice Girls avevano cominciato a girare il film \"Spice Girls - Il film\" (titolo originale: \"Spiceworld: The Movie\"), diretto da Bob Spiers, una pellicola nella quale interpretano se stesse e dove \u00e8 stato rappresentato lo spirito del gruppo. Uscita nelle sale nel dicembre del 1997, la pellicola, che ricorda il film \"A Hard Day's Night\" dei Beatles per i suoi contenuti comici, conquista i botteghini natalizi, guadagnando, al livello mondiale 100 milioni di dollari, tra gli incassi cinematografici e quelli provenienti dalle vendite del film in VHS e, successivamente, in DVD. Tuttavia, il film riceve molte critiche e 5 nomination ai Razzie Awards, tra cui quella vinta dalle ragazze come \u00abpeggiore attrice protagonista\u00bb. La colonna sonora del film \u00e8 composta dai brani contenuti nel secondo album, \"Spiceworld\".\nIl 7 novembre 1997 il loro manager, Simon Fuller, d\u00e0 le dimissioni, spinto soprattutto da Geri Halliwell e Melanie B che in quel periodo sembrano contendersi il comando del gruppo, per via di disaccordi tra lui e le ragazze. Da quel momento, le ragazze si dividono i compiti per autogestirsi: Mel B si occupa della gestione dell'imminente tour, Geri Halliwell della sponsorizzazione, Emma Bunton del personale, Mel C della registrazione, della scelta dei singoli e della distribuzione, e Victoria Adams del merchandising. Nei primi mesi del 1998, partono con lo \"Spiceworld Tour\", composto da 105 date mondiali, che fa il tutto esaurito nelle biglietterie. Nel maggio del 1998, inoltre, concedono un'intervista, nella quale dichiarano che stanno gi\u00e0 preparando il loro terzo album, che si sarebbe discostato parecchio dai precedenti. \nPoche settimane dopo, invece, Geri non si presenter\u00e0 alle ultime due tappe europee del tour, a Oslo, in Norvegia, e le altre ragazze giustificano la sua assenza con una gastroenterite, mentre continuano a farsi sempre pi\u00f9 certe le notizie riguardanti l'abbandono del gruppo da parte di Ginger, voci che si rivelano fondate il 31 maggio 1998, quando Geri Halliwell dichiarer\u00e0 alla stampa: \u00abPurtroppo devo confermare che ho lasciato le Spice Girls perch\u00e9 c'erano troppe differenze tra di noi. Sono sicura che il gruppo continuer\u00e0 ad avere successo e auguro loro tutto il meglio\u00bb.\nLa notizia diventa una delle pi\u00f9 importanti riguardanti l'intrattenimento di quell'anno a tal punto da provocare il crollo delle azioni della casa discografica EMI.. La notizia fa velocemente il giro del mondo; tuttavia nelle settimane successive all'abbandono i due album del gruppo registrano un'impennata vertiginosa delle vendite, ricollocandosi entrambi ai primi posti delle classifiche (\"Spiceworld\", da settimane uscito dalla classifica italiana degli album, raggiunger\u00e0 d'un balzo la seconda posizione). \n1998-1999: il singolo \"Goodbye\" e le prime esperienze soliste.\nLe ragazze rimaste, dichiarandosi molto tristi per l'abbandono dell'amica, annunciano che non scioglieranno il gruppo e che continueranno a lavorare ugualmente agli stessi progetti, come la partecipazione al \"Pavarotti &amp; Friends\". Tuttavia, l'ipotesi di un album live, registrato dal tour, non ha s\u00e9guito, cos\u00ec come non va in porto una richiesta di collaborazione con la Disney. Durante il tour americano, le quattro registrano il singolo \"Goodbye\", che raggiunge la vetta della classifica di numerosi paesi e diventa il loro terzo singolo natalizio al numero 1, eguagliando cos\u00ec il record precedentemente ottenuto solo dai Beatles. Il singolo ottiene un successo strepitoso, in particolar modo in Canada, dove diventa una delle canzoni simbolo degli anni novanta, rimanendo in vetta alla classifica per ben 16 settimane.\nLa canzone aveva come argomento l'abbandono della Halliwell. Nel documentario \"Spice Girls - Giving You Everything\", realizzato nel dicembre 2007 per la BBC, Emma Bunton afferma \"We talked about Geri leaving with \"Goodbye\"\" (\"Abbiamo parlato dell'abbandono di Geri in \"Goodbye\"\"). Comunque durante il Reunion Tour del 2007-2008 Geri ha cantato in tutte le parti corali della canzone, questo fa pensare che in realt\u00e0 anche lei avesse partecipato alla composizione iniziale del brano. Il 1999 segna l'avvio di varie esperienze soliste per tutte le Spice Girls, Halliwell inclusa. Mel C, ad esempio, pubblica, il 18 ottobre di quell'anno, il suo primo album, intitolato Northern Star, il quale riscuote un ottimo successo commerciale e ha venduto circa 4.000.000 di copie in tutto il mondo.\n1999-2000: il terzo album \"Forever\" e lo scioglimento provvisorio.\nLa lavorazione del terzo album, per cui vengono coinvolti i pi\u00f9 blasonati produttori R&amp;B americani (Rodney Jerkins e Jimmy Jam &amp; Terry Lewis, fra gli altri), inizia ufficialmente nell'agosto dello 1999, presso gli Abbey Road Studios di Londra, mentre a dicembre, come a supplire la mancanza del quarto singolo natalizio, le ragazze intraprendono un mini-tour, denominato \"Christmas in Spiceworld\", che fa il tutto esaurito, come il precedente. Dopo alcuni dischi solisti (tutti piuttosto fortunati, ma non al livello dei successi di gruppo) e un altro Brit Award alla carriera per il contributo alla musica britannica nel mondo (ne hanno vinti in tutto 4), il 6 novembre del 2000, le Spice Girls pubblicano il loro terzo album, \"Forever\", preceduto dal singolo doppio lato A \"Holler\"/\"Let Love Lead the Way\". Al contrario dell'album, che avr\u00e0 un successo decisamente inferiore rispetto ai precedenti lavori, il singolo ottiene un buon successo, permettendo alla band di aggiudicarsi il nono singolo al Numero 1 sui primi 10 pubblicati.\nL'album viene scarsamente promosso dalla stessa band, che si divide per presentare il lavoro contemporaneamente in vari continenti; per esempio, Emma e Victoria promuovono il disco in Nord America, mentre le due Melanie lo pubblicizzano in Europa. L'album vende appena 4 milioni di copie, un risultato nettamente inferiore rispetto alle vendite dei precedenti long-playing. Non a caso, i singoli successivi, gi\u00e0 pianificati per la pubblicazione, \"Tell Me Why\", \"Weekend Love\" e \"If You Wanna Have Some Fun\", non usciranno mai, a causa dello scarso interesse delle ragazze a continuare il progetto Spice Girls, ormai impegnate su altri fronti, ognuna seguendo la propria strada. Alcune copie promozionali di questi singoli mai realizzati sono tuttora in circolazione e sono oggetti da collezionismo. Nel dicembre del 2000, le componenti annunciano uno scioglimento \"a tempo indeterminato\" per concentrarsi sulle proprie carriere soliste, sottolineando che la separazione non \u00e8 definitiva.\n2007-2008: la reunion, il \"Greatest Hits\" e il \"The Return of the Spice Girls\".\nA partire dal 2005, iniziano a circolare voci su una possibile riunione del gruppo. In occasione del \"Live 8\", Bob Geldof aveva invitato il gruppo a partecipare all'evento, ma Melanie B aveva negato la sua disponibilit\u00e0 per impegni televisivi. Nel luglio del 2007, le Spice erano state invitate anche al \"Concert for Diana\", in memoria della principessa Diana Spencer, ma anche in questa occasione il gruppo non partecipa, per via della gravidanza di Emma Bunton. Nello stesso periodo, per\u00f2, si giunge a un accordo e il 28 giugno 2007 viene annunciata la riunione.\nIn attesa dell'uscita del nuovo album, i fans del gruppo organizzano una mobilitazione su Internet, con il nome di \"Stop to the Top\", che si pone l'obiettivo di portare al numero 1 della classifica britannica il singolo \"Stop\", uscito nel 1998, l'unico a non aver raggiunto la prima posizione in quella classifica. I fans di tutto il mondo, nella settimana dal 2 all'8 luglio, scaricano il brano da tutti i siti di download, che vengono conteggiati insieme alle vendite fisiche per stilare la classifica britannica. L'iniziativa per\u00f2 fallisce, portando il singolo solo alla posizione Numero 78.\nIl 9 novembre 2007 viene pubblicata la prima raccolta delle Spice Girls, semplicemente intitolata \"Greatest Hits\", che contiene le canzoni di maggior successo del gruppo e due inediti: \"Voodoo\" e \"Headlines (Friendship Never Ends)\", singolo estratto dall'album e pubblicato in download il 5 novembre. Il brano \u00e8 una ballata, accompagnata da un video che \u00e8 stato censurato dalla BBC, poich\u00e9 ritraeva le cinque cantanti in atteggiamenti sexy. Il singolo, pubblicato pochi giorni dopo anche nei negozi, \u00e8 stato abbinato alla rappresentazione di beneficenza \"Children in Need\" e tutto il ricavato \u00e8 stato devoluto in beneficenza. L'accoglienza dei fans \u00e8 stata comunque molto tiepida: il singolo infatti non solo non \u00e8 riuscito ad eguagliare i record dei precedenti, ma si \u00e8 posizionato solo undicesimo nella chart dei singoli britannici, non riuscendo nemmeno ad entrare nella top ten. Miglior sorte \u00e8 toccata all'album, disco di platino nel Regno Unito e in Australia (dove le Spice hanno raggiunto la vetta per la prima volta) e d'oro negli USA, Canada, Brasile e Nuova Zelanda, vendendo nel mondo circa 2 milioni di copie. In Italia, il singolo ha raggiunto la seconda posizione (vetta pi\u00f9 alta nel mondo insieme alla Spagna), mentre l'album si \u00e8 posizionato la prima settimana alla ventesima posizione.\nAd accompagnare l'uscita dell'album, le Spice Girls si sono esibite in un tour mondiale, denominato \"The Return of the Spice Girls\", che \u00e8 partito il 2 dicembre 2007 da Vancouver e si \u00e8 rivelato il vero trionfo di questa riunione. Tuttavia il sito ufficiale delle ragazze ha rilasciato, in data 1\u00ba febbraio 2008, un comunicato nel quale veniva diramata la decisione di anticipare la fine del tour al 28 febbraio, cancellando di fatto le date di Sud America e Asia, e aggiungendone di nuove negli USA e in Gran Bretagna. Il \"The Return of the Spice Girls tour\", inizialmente composto di 11 date, grazie alla altissima richiesta da parte del pubblico che attraverso il sito ufficiale tentava di guadagnarsi un biglietto, \u00e8 stato ampliato sino a toccare ben 47 date, i cui biglietti sono andati letteralmente a ruba, a tal punto da stabilire un nuovo record grazie alla prima tappa londinese divenuta sold out in soli 38 secondi e da essere diventato il secondo tour pi\u00f9 lucroso del 2007.\nNel periodo natalizio, le Spice Girls hanno ripreso a vestire anche i panni di testimonial, questa volta della nota catena inglese di supermercati Tesco. Sono uscite due versioni dello spot, nelle quali le Spice, in tenuta natalizia e in formato familiare, giocano sui loro ruoli con spontaneit\u00e0 e con una buona dose di autoironia. Nel marzo 2008, Melanie C ed Emma hanno ritirato, nella cerimonia di consegna dei Capitol Awards, il premio come icone di tutti i tempi. Il 2 aprile 2008, dopo settimane di inattivit\u00e0, il sito ufficiale del gruppo \u00e8 stato aggiornato, con la notizia che non verr\u00e0 pubblicato nessun DVD del tour mondiale. Questa notizia ha portato alcuni siti, come Facebook, Bebo e YouTube, a firmare una petizione mondiale per la distribuzione della versione DVD. Il 3 giugno 2008, Mel B, Emma e Geri hanno presenziato ai Glamour Award, organizzati dall'omonima rivista, per ritirare il premio come miglior gruppo dell'anno.\nIl 19 settembre 2008 hanno ricevuto il premio per il Miglior Concerto di Ritorno del 2008 al Live Vodafone Music Awards, battendo gruppi come i Led Zeppelin e i Sex Pistols. Il premio \u00e8 stato ritirato da Emma Bunton. The Return of the Spice Girls \u00e8 stato premiato anche nelle categoria \"Top Boxscore\" dall'edizione 2008 dei \"Billboard Touring Awards\". Ancora un altro premio \u00e8 stato vinto dal gruppo ai BRIT Awards nel 2010, quando \u00e8 stato assegnata loro la vittoria nella categoria speciale \"Miglior performance ai BRIT Awards degli ultimi trent'anni\".\n2010-2012: \"Viva forever\", il musical e l'esibizione alle Olimpiadi 2012.\nIl 21 gennaio 2010, Judy Craymer, creatrice del musical e del film \"Mamma mia!\", basato sulle canzoni degli ABBA, ha rivelato di essere al lavoro a un musical sulle Spice Girls intitolato \"Viva forever\", come il titolo di una delle canzoni del gruppo. Il musical \u00e8 stato pensato non come una celebrazione delle cinque ragazze, ma propone una storia nuova basata sulle canzoni del gruppo e con un cast che verr\u00e0 deciso dalle cinque cantanti.\nLa sceneggiatura \u00e8 stata affidata a Jennifer Saunders, che ha gi\u00e0 collaborato in passato con la band. La presentazione ufficiale \u00e8 avvenuta il 26 giugno 2012 presso l'hotel londinese St. Pancras (dove si gir\u00f2 il video di \"Wannabe\"), mentre la prima dello show l'11 dicembre 2012. Ad entrambi gli eventi hanno partecipato le cinque ragazze della band.\nIl 12 agosto 2012 le Spice Girls si riuniscono per cantare alla cerimonia di chiusura delle Olimpiadi che si sono svolte a Londra. Le ragazze si esibiscono con due dei loro pi\u00f9 grandi successi: \"Wannabe\" e \"Spice Up Your Life\", davanti ad oltre un miliardo di telespettatori in mondovisione; \u00e8 uno degli eventi pi\u00f9 twittati della storia.\n2018-in corso: di nuovo con Simon Fuller, il nuovo tour e \"Spice25\".\nNel febbraio 2018 le Spice Girls hanno diffuso, prima su Instagram e poi attraverso un comunicato stampa, la notizia di essere tornate a valutare \"nuove opportunit\u00e0\" per il gruppo, dopo essersi riunite e aver firmato tutte e cinque un contratto con il loro manager originario, Simon Fuller. L'obiettivo dichiarato dalla band \u00e8 quello di \"continuare a trasmettere, anche alle future generazioni, il nostro messaggio di empowerment femminile\".\nNel novembre 2018 la band ha annunciato un nuovo tour degli stadi inglesi, che si svolger\u00e0 a maggio e giugno 2019, ma che non vedr\u00e0 la partecipazione di Victoria Beckham. Le date del tour, che include tre serate allo stadio di Wembley, sono andate esaurite in pochi minuti.\nIl 13 giugno 2019 \u00e8 stato riferito che il presidente della Paramount Animation Mireille Soria ha dato il via libera a un film d'animazione basato sul gruppo, con il ritorno di tutte e cinque le componenti. Il film reimmaginer\u00e0 la band come supereroine e conterr\u00e0, oltre a nuove canzoni, anche i successi del passato.\nPer celebrare il 25\u00ba anniversario di \"Wannabe\", nel luglio 2021 \u00e8 stato pubblicato un EP del singolo di debutto del gruppo che includeva demo inedite. Il 1\u00ba settembre 2021, le Spice Girls hanno annunciato una speciale riedizione di \"Spice\" per celebrare il venticinquennio della band, dal titolo \"Spice25\". La ristampa commemorativa, pubblicata il 29 ottobre 2021 con all'interno remix, demo e brani inediti, ha raggiunto il 5\u00ba posto nella classifica britannica degli album.\nFormazione.\nEx Componenti"}
{"id": "72273", "revid": "2212704", "url": "https://it.wikipedia.org/wiki?curid=72273", "title": "Drenthe", "text": "La Drenthe \u00e8 una provincia dei Paesi Bassi situata nel nord-est della nazione, fra le province olandesi di Overijssel (a sud), Frisia (ad ovest) e Groninga (a nord) e la Germania (Bassa Sassonia) (ad est). Il suo capoluogo \u00e8 Assen.\nStoria.\nNel corso della storia la Drenthe \u00e8 sempre stata un'area rurale scarsamente abitata, il che ha fatto s\u00ec che fosse spesso una parte sottovalutata o addirittura ignorata dei Paesi Bassi. Ciononostante, la Drenthe \u00e8 stata popolata fin dalla preistoria. Le prove pi\u00f9 tangibili di questo fatto sono i dolmen (\"hunebedden\") costruiti attorno al 3500 a.C.: 52 dei 54 dolmen dei Paesi Bassi si trovano nella Drenthe, concentrati nella parte nord-orientale della provincia. L'interesse per i dolmen della Drenthe risale al 1660, quando Johan Picardt pubblic\u00f2 il suo libro sulle antichit\u00e0 dei Paesi Bassi del Nord (\"Johan Picardt's Korte Beschryvinge van eenige Vergetene en Verborgene Antiquiteten\", edizione facsimilare, Leiden, Sidestone press, 2008).\nDopo essere stata soggetta per lungo tempo ai principi-vescovi di Utrecht, nel XV secolo la Drenthe fu unita al resto delle Fiandre, finendo sotto il controllo della famiglia imperiale degli Asburgo. Dopo il passaggio delle Fiandre sotto il dominio spagnolo (1558), la Drenthe prese parte alla ribellione che port\u00f2 alla proclamazione della Repubblica delle Sette Province Unite (1579). La Drenthe entr\u00f2 a far parte della nuova Repubblica, anche se non ottenne lo status di provincia fino al 1\u00ba gennaio 1796 (durante l'effimera Repubblica Batava).\nPoco prima della Seconda guerra mondiale il governo olandese costru\u00ec un campo profughi vicino alla cittadina di Westerbork, nella Drenthe. Questo campo era originariamente destinato agli ebrei in fuga dalla Germania nazista, ma durante l'occupazione tedesca (1940-1945) i tedeschi lo trasformarono in un vero e proprio campo di concentramento, dove vennero imprigionati gli ebrei olandesi (fra cui Anna Frank ed Helga Deen), prima di essere trasportati nei campi di sterminio in Germania e Polonia.\nPolitica.\nIl consiglio provinciale (\"Provinciale Staten\") ha 41 seggi, ed \u00e8 presieduto da un Commissario del Re. Come nel resto dei Paesi Bassi, il consiglio provinciale viene eletto dagli abitanti, mentre il Commissario viene nominato dal Re e dal governo nazionale (la cosiddetta \"Corona\"). Nel periodo 2019-2023, questo consiglio \u00e8 composto da membri di PvdA, VVD, CDA, GroenLinks e ChristenUnie. Questa coalizione ha 24 dei 41 seggi statali.\nGli affari quotidiani della provincia sono curati dal \"Gedeputeerde Staten\", anch'esso presieduto dal Commissario; i suoi membri (\"gedeputeerden\") possono essere paragonati a dei ministri.\nMunicipalit\u00e0.\nA causa di una riorganizzazione negli anni novanta, il numero delle municipalit\u00e0 della Drenthe \u00e8 stato ridotto a dodici, per cui gran parte delle municipalit\u00e0 sono composte da diverse citt\u00e0 e villaggi. delle municipalit\u00e0 della Drenthe.\nGeografia fisica.\nOltre al capoluogo Assen, gli altri centri urbani principali della provincia sono Emmen, Meppel e Hoogeveen. Il territorio piatto della Drenthe consiste principalmente di terreno incolto (generalmente utilizzato per l'allevamento) e non ha fiumi o laghi importanti.\nEconomia.\nL'agricoltura \u00e8 un'importante fonte di lavoro, anche se zone industriali si trovano nei pressi delle citt\u00e0. La tranquillit\u00e0 della provincia sta attraendo un numero sempre maggiore di turisti."}
{"id": "72274", "revid": "1318658", "url": "https://it.wikipedia.org/wiki?curid=72274", "title": "Museo Jacquemart-Andr\u00e9", "text": "Il museo Jacquemart-Andr\u00e9 si trova nel cuore della Parigi \"haussmaniana\", nell'VIII \"arrondissement\", e ospita la collezione d'arte riunita, tra 1864 e 1912, dai coniugi Edouard Andr\u00e9 e N\u00e9lie Jacquemart.\nLa storia.\nL\"h\u00f4tel particulier\" (residenza privata) ove ha sede il museo Jacquemart-Andr\u00e9 fu costruito a partire dal 1869 dall'architetto e decoratore francese Henri Parent su commissione del noto banchiere e deputato Edouard Andr\u00e9.\nL'edificio, caratterizzato da felici e originali soluzioni architettoniche esterne e interne quali la facciata rialzata rispetto al piano stradale e lo scalone a doppia elica, ospita nella seconda met\u00e0 del XIX secolo una ricca collezione d'arte (pittura, scultura, arti applicate) che Edouard Andr\u00e9, insieme a sua moglie N\u00e9lie Jacquemart (pittrice ella stessa), and\u00f2 raccogliendo attraverso lunghi viaggi in tutta Europa e soprattutto in Italia.\nAlla morte di Edouard Andr\u00e9, nel 1894, N\u00e9lie Jacquemart prosegu\u00ec nell'opera di acquisizione di grandi capolavori artistici in tutta Europa e anche oltre, spingendosi fino in India.\nNel 1912, alla morte di N\u00e9lie Jacquemart, il palazzo con le sue collezioni fu donato per volont\u00e0 testamentaria all'Institut de France, con il vincolo di trasformarlo in museo e renderlo accessibile al pubblico.\nLe collezioni.\nIl percorso proposto dalla casa-museo, notevole non soltanto per la spiccata qualit\u00e0 delle opere esposte ma anche per la singolarit\u00e0 delle soluzioni allestite, che riflettono il gusto ottocentesco dei due fondatori, si snoda attraverso due sezioni principali:\nInfine, tra le superfici dipinte dell'\"hotel particulier\", meritano particolare attenzione gli affreschi settecenteschi di Giambattista Tiepolo provenienti da Villa Contarini-Pisani, nota come Villa dei Leoni, a Mira (Venezia)."}
{"id": "72277", "revid": "712828", "url": "https://it.wikipedia.org/wiki?curid=72277", "title": "Tenji", "text": "Biografia.\nPrincipe ereditario.\nPrima della ascesa al trono imperiale era noto come Principe Katsuragi(\u845b\u57ce\u7687\u5b50) e in seguito Principe Nakanooe (\u4e2d\u5927\u5144\u7687\u5b50).\nFiglio degli imperatori Jomei e K\u014dgyoku, spos\u00f2 la principessa Yamatohime, figlia del principe Furuhitonooe suo fratello.\nNel 645, durante il regno della madre (l'imperatrice K\u014dgyoku), Tenji si alle\u00f2 con Nakatomi no Kamatari e fece assassinare il potente ministro Soga no Iruka, ponendo cos\u00ec fine alla forte ingerenza dei Soga sugli affari di Stato e sulla famiglia imperiale.\nL'imperatrice, fortemente colpita da tale evento, abdic\u00f2 e lo nomin\u00f2 erede al trono. Tenji declin\u00f2 l'offerta in favore del fratellastro della madre, il principe Karu, che divenne imperatore col nome di K\u014dtoku, dal quale si fece proclamare erede al trono. Il nuovo sovrano trasfer\u00ec il trono da Asuka-ky\u014d alla vicina Naniwa, l'odierna Osaka, il cui porto divenne il pi\u00f9 importante della corte Yamato.\nNel secolo precedente, i Soga erano stati tra i primi nobili ad abbracciare il buddhismo, introdotto nella prima met\u00e0 del VII secolo dalla Corea, e la loro influenza sul sovrano era cresciuta al punto che tale dottrina divenne religione di corte. Ci\u00f2 aveva scatenato un interminabile conflitto tra gli stessi Soga ed i principali clan di Yamato devoti allo shintoismo, i Mononobe ed i Nakatomi, che osteggiarono le riforme introdotte dai Soga.\nIl declino dei Soga segn\u00f2 la fine di un'era, la struttura dello stato venne riorganizzata con la promulgazione degli editti di riforma di Taika, ed il potere venne accentrato maggiormente nella capitale, con l'abolizione dei titoli di tipo feudale conferiti ai capi-clan delle altre province giapponesi. Il buddhismo, ormai diffusosi tra l'aristocrazia, non fu sradicato, ma tornarono ad avere grande importanza a corte i riti shinto. I capi del clan Nakatomi erano per tradizione i maestri di tali riti ed il suo membro pi\u00f9 importante di quel periodo, Nakatomi no Kamatari, prese il posto dei Soga al vertice della gerarchia nobiliare di governo. Divenne cos\u00ec il fondatore del potente clan Fujiwara, dopo che gli fu attribuito il nuovo nome Fujiwara no Kamatari. Gli altri rami della famiglia continuarono a mantenere l'importante ruolo ed il nome Nakatomi.\nAlla morte di Kotoku, nel 654 Tenji prefer\u00ec conservare la carica di principe ereditario ed insediare nuovamente sul trono la madre, che divenne imperatrice con il nuovo nome di Saimei e torn\u00f2 a risiedere nel vecchio palazzo Itabuki no miya di Asuka-ky\u014d. L'anno successivo la corte si spost\u00f2 dapprima nel palazzo Kawahara no Miya, poi in quello di Okamoto no Miya, che era stato ricostruito, sempre ad Asuka-ky\u014d. Saimei era stata imperatrice consorte di Jomei nel precedente palazzo Okamoto, dal 630 al 636.\nNel 660, il regno alleato coreano di Paekche (in giapponese: Kudara) cadde nelle mani del regno di Silla (giapponese: Shiragi), alleato ai cinesi della dinastia Tang. Il principe decise l'intervento militare a supporto di Paekche, che era caro ai sovrani di Yamato perch\u00e9 da questo regno coreano era stato introdotto alla corte giapponese il buddhismo pi\u00f9 di un secolo prima.\nPrincipe reggente.\nNel 661 fu pianificato l'attacco e, per l'occasione, la capitale fu spostata da Asuka-ky\u014d alla lontana Asakura, una localit\u00e0 posta sullo stretto di Tsushima, di fronte alla Corea, nell'isola di Ky\u016bsh\u016b. Tenji assunse la carica di reggente e si insedi\u00f2 nella zona di Yamato, a Naniwa, nel palazzo imperiale Naniwa Nagara-Toyosaki, che era stato la sede della corte durante il regno dello zio Kotoku. Quello stesso anno mor\u00ec l'imperatrice prima dell'inizio delle operazioni belliche.\nImperatore.\nTenji sal\u00ec al trono alla morte della madre e port\u00f2 la capitale ad \u014cmi-ky\u014d, nella zona di \u014ctsu, nell'odierna prefettura di Shiga, dove fece erigere il nuovo Palazzo Imperiale \u014cmi no Miya, detto anche Palazzo \u014ctsu no Miya. Non regn\u00f2 con l'attuale titolo imperiale di , che secondo buona parte della storiografia fu introdotto per il regno del fratello, l'imperatore Tenmu. Il suo titolo fu , oppure anche \"grande re di Yamato\" (\u30e4\u30de\u30c8\u5927\u738b/\u5927\u541b).\nNell'agosto del 661, poco dopo la sua ascesa al trono, 170 navi giapponesi con a bordo circa 5\u00a0000 soldati giunsero nel territorio ancora controllato dai rivoltosi di Paekche. All'inizio del 662 le forze di Yamato ricevettero i rinforzi, 27\u00a0000 uomini al comando di Kamitsukeno no Kimi Wakako (\u4e0a\u6bdb\u91ce\u541b\u7a1a\u5b50) e 10\u00a0000 guidati da Iohara no Kimi (\u5eec\u539f\u541b). La guerra ebbe fine nel 663, con la disfatta giapponese nella battaglia di Baekgang, che pose fine alla storia del regno di Paekche.\nTenji prosegu\u00ec la strada delle riforme cominciate con gli editti di riforma di Taika, che vennero rivisti e trasformati in codice da Fujiwara no Kamatari, nuovo nome del suo alleato Nakatomi no Kamatari. Fu il primo codice giapponese di cui si abbia notizia, in seguito andato perduto, prese il nome di codice \u014cmi-ry\u014d, venne promulgato nel 662 ed era composto da 22 volumi riguardanti l'amministrazione del Paese. Il codice si ispir\u00f2 all'ordinamento giuridico-amministrativo cinese della dinastia Tang nonch\u00e9 agli insegnamenti del confucianesimo, e sarebbe stato alla base dell'organizzazione statale per molti dei secoli successivi.\nDurante il regno del suo successore Tenmu (672-686) fu preparata la revisione del codice \u014cmi-ry\u014d insieme a nuove leggi di diritto penale. La revisione fu distribuita negli uffici governativi solo nel 689. Il successivo codice Taih\u014d del 701 fu il primo codice giapponese \"ritsuryo\" che comprendesse sia il codice penale (\"ritsu\") che quello amministrativo (\"ry\u014d\").\nTenji mor\u00ec nel 672 e le sue spoglie sono tuttora custodite nel mausoleo \"Yamashina no misasagi\", che si trova a Yamashina-ku, odierno distretto della municipalit\u00e0 di Kyoto.\nGenealogia.\nTenji si spos\u00f2 con Yamatohime (\u502d\u59eb\u738b), che non gli diede figli. Ebbe altre quattro consorti e diverse concubine, ed ebbe in totale 10 figlie femmine e due maschi. Dapprima nomin\u00f2 il fratello Oama principe ereditario, facendogli sposare due delle figlie, le principesse Sasara e Oku. In seguito, il primo dei suoi figli maschi, Otomo, prese il posto di Oama come erede al trono e, alla morte di Tenji, divenne imperatore con il nome di K\u014dbun. Oama non si diede per vinto, dopo otto mesi di regno di K\u014dbun, lo sconfisse nella battaglia di Jinshin e sal\u00ec al trono con il nome di Tenmu.\nDue delle figlie di Tenji divennero in seguito imperatrici, Genmei e Jit\u014d, mentre il secondo dei suoi figli maschi fu il padre dell'imperatore K\u014dnin."}
{"id": "72279", "revid": "1502151", "url": "https://it.wikipedia.org/wiki?curid=72279", "title": "Aros Research Operating System", "text": "AROS, (acronimo ricorsivo di AROS Research Operating System, modificato dal precedente Amiga Research Operating System per evitare questioni legali legate all'uso del nome \"Amiga\") \u00e8 un sistema operativo multitasking nato con lo scopo di sostituire l'AmigaOS versione 3.1 con un progetto Open Source, e poi estesosi fino a divenire un sistema completamente a s\u00e9 stante.\nNacque nel 1995, ad opera di un gruppo di appassionati di Amiga che decise di realizzare una versione portabile e libera di AmigaOS, capace di girare anche sull'architettura Intel.\nStoria.\nAROS nacque all'incirca nel 1995 dall'idea di Aaron Digulla e raccolse presto l'attenzione di un gruppo di sviluppatori che si riunisce in un team. Il gruppo agisce in forma distribuita su internet, secondo il tipico modello di sviluppo \"Open Source\", cercando di perseguire l'obiettivo di ricreare un sistema operativo compatibile con l'AmigaOS 3.1.\nLo sviluppo ha richiesto molto tempo poich\u00e9 il i diritti sul codice sorgente sorgenti di AmigaOS stati acquistati dalla societ\u00e0 statunitense Amiga Inc.; le prime versioni sono state pubblicate a partire dal 2000 e nel dicembre 2007 \u00e8 stata resa disponibile la prima versione di AROS a 64 bit. Dopo una lunga fase di sviluppo, la versione 3.1 \u00e8 attualmente pronta all'89%, ed ha ottenuto numerosi \"upgrade\" rilevanti.\nCaratteristiche.\nL'AROS pu\u00f2 funzionare sia come sistema operativo in virtualizzazione all'interno di una finestra da altri sistemi, sia come sistema operativo a s\u00e9 precompilato. Essendo ispirato ad AmigaOS, ha molte caratteristiche simili ad esso, tuttavia sono state apportate modifiche e miglioramenti, come nuove funzionalit\u00e0 TCP/IP e il supporto per l'USB.\n\u00c8 inoltre in grado di eseguire programmi fatti per l'AmigaOS: sui sistemi Amiga essi girano grazie alla compatibilit\u00e0 a livello di codice binario mentre su altre architetture essi sono eseguiti tramite emulatori (come UAE). Su Aros esistono programmi utili per il lavoro quotidiano, come un editor di testo e una calcolatrice e gli sviluppatori ne stanno creando altri. AROS tuttavia non ha la protezione della memoria, ma offre un secondo \"stack\" TCP/IP, che ora permette a questo sistema operativo di accedere ad internet senza dover ricorrere ad un programma wrapper che utilizzi le risorse e gli stack internet della macchina ospite. \u00c8 integrato anche il supporto alle schede grafiche NVIDIA di classe GeForce per le piattaforme PC.\n\u00c8 disponibile per diverse architetture: attualmente AROS supporta nativamente le architetture i386, x86-64 e Motorola 68000, mentre pu\u00f2 girare su una macchina virtuale su PowerPC e FreeBSD (quest'ultima non pi\u00f9 supportata). Altri porting sono in corso, per esempio per Win32.\nSviluppatori.\nSotto AROS \u00e8 gi\u00e0 pronta una suite di sviluppo basata su GCC e CVS per aiutare i programmatori ad effettuare il porting dei programmi Amiga nativi su questo nuovo sistema operativo, che, funzionando anche su piattaforme diverse da quelle Amiga classiche (Motorola 68000 e PowerPC di IBM/Motorola/Freescale) necessita che questi programmi vengano ricompilati.\nDistribuzioni.\nI file system di AROS sono disponibili in diverse versioni, compilate dai repository del progetto. Per gli utenti finali esistono anche alcune distribuzioni che integrano AROS:"}
{"id": "72280", "revid": "466539", "url": "https://it.wikipedia.org/wiki?curid=72280", "title": "Olio di ricino", "text": "L'olio di ricino \u00e8 un olio vegetale molto pregiato, che viene estratto dai semi della pianta del ricino (\"Ricinus communis\"). \nTrova numerosi impieghi, tra cui quelli come lubrificante in meccanica, nell'industria farmaceutica, per la cura di capelli e unghie, ciglia e sopracciglia; nella produzione di saponi, profumi e prodotti cosmetici. Come fluido idraulico in circuiti frenanti, nella produzione di inchiostri e pigmenti, come componente per la produzione di cere e rivestimenti superficiali, o per la sintesi di plastiche resistenti al freddo.\nIl maggior produttore di olio di ricino \u00e8 l'India.\nComposizione.\nL'olio di ricino \u00e8 composto prevalentemente da acilgliceridi (trigliceridi). In tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione.\nIl principale acido grasso \u00e8 l'acido ricinoleico, presente normalmente a concentrazioni superiori all'83% quando l'olio \u00e8 estratto con estrazione Soxhlet o a solvente o con spremitura a temperature superiori ai 60\u00a0\u00b0C.\nLegenda: concentrazioni tipiche in % w/w, np = non rilevato, \nCaratteristiche.\n\u00c8 un ottimo lubrificante, poco infiammabile, non-siccativo, suscettibile all'autossidazione. Si distingue da altri oli vegetali per la viscosit\u00e0 relativamente alta ed indipendente dal punto di fusione, relativamente basso, essendo uno dei rari oli vegetali, assieme a quello di Lesquerella fendleri, composto prevalentemente da acidi grassi insaturi idrossilati.\n\u00c8 la fonte principale di acido ricinoleico e per idrogenazione di acido 12 idrossistearico. La presenza di un gruppo funzionale ossidrile rende l'acido ricinoleico pi\u00f9 polare di altri acidi grassi di origine vegetale, rendendo l'olio di ricino una materia prima rinnovabile particolarmente utile per la produzione di tensioattivi ed emulsionanti. \nPu\u00f2 essere utilizzato anche come materia prima per la produzione di acido sebacico.\nUso.\nL'olio di ricino ed i suoi derivati vengono utilizzati in:\nAnche se oggi gli oli di sintesi possono eguagliarne o superarne le prestazioni, pu\u00f2 essere ancora utilizzato nei motori sportivi ad elevato numero di giri, in quelli utilizzati nelle gare di rally, nei motori per aeromodelli, nei motori per la Formula 1, nei motori a 2 tempi da competizione o nei motori per il modellismo su pista.\nMedicina.\nL'ente statunitense Food and Drug Administration (FDA) ha definito l'olio di ricino come \"generally recognized as safe and effective\" (GRASE) ( \"generalmente riconosciuto come sicuro ed efficace\") per uso come lassativo privo di prescrizione medica, con il suo punto di azione riconosciuto nell'intestino tenue, dove viene metabolizzato e si trasforma in acido ricinoleico. Sebbene l'olio di ricino sia ampiamente usato per indurre il travaglio nelle donne incinte, oggi non ci sono ricerche scientifiche che dimostrino la sua efficacia nel maturare la cervice o nell'indurre il travaglio.\nDa un punto di vista terapeutico, le medicine moderne sono raramente somministrate come principio attivo puro, e sono combinati con eccipienti o additivi. Olio di ricino e i suoi derivati, come il Kolliphor EL (olio di ricino polietossilato, un tensioattivo non ionico), sono aggiunti in molti medicinali moderni, tra i quali:\nL'olio di ricino \u00e8 anche uno degli ingredienti dell'unguento Vishnevsky.\nUtilizzo nella cosmesi.\nL'olio di ricino \u00e8 un emolliente ed un condizionante con propriet\u00e0 ammorbidenti ed idratanti. \nIl suo nome INCI \u00e8: ricinus comunis seed oil.\nPu\u00f2 essere utilizzato sulla pelle e su suoi annessi: capelli, unghie ecc.\nLa somiglianza chimica tra l'acido ricinoleico e la prostaglandina E1 lo fa ritenere utile nei cosmetici per rinforzare capelli e ciglia, anche se non esistono evidenze sul fatto che l'applicazione dell'acido ricinoleico abbia gli effetti e propriet\u00e0 fisiologiche delle prostaglandine.\nIl primo tensioattivo realizzato senza saponificazione alcalina \u00e8 stato il Turkey Red Oil, ottenuto dalla reazione dell'olio di ricino con l'acido solforico (Fremy 1831). Caduto in disuso come ingrediente da applicare a contatto diretto con la pelle per il suo potenziale irritante \u00e8 ancora utilizzato nell'industria conciaria e tessile.\nDecine di derivati dell'olio di ricino sono tuttora utilizzati nel cosmetico:\nSono inoltre ampiamente utilizzati emulsionanti o solubilizzanti, ottenuti etossilando l'olio di ricino come il peg40 castor oil o formando esteri poligliceroli, come i vari poliglicerol poliricinoleate.\nUtilizzo in Italia durante il fascismo.\nIn Italia, durante il regime fascista e il suo avvento, l'olio di ricino \u00e8 stato utilizzato dagli squadristi e dalle camicie nere. Le squadre fasciste sequestravano gli avversari politici e li costringevano a bere una grande quantit\u00e0 di olio di ricino, in quella che veniva chiamata la \"purga del sovversivo\", causando al malcapitato una violenta scarica di diarrea: la vittima veniva costretta a defecarsi addosso, imbrattando in modo evidente i suoi pantaloni (spesso veniva legata una corda ai pantaloni delle vittime affinch\u00e9 non potessero tentare di sfilarseli durante gli attacchi di diarrea). Successivamente veniva costretta a girare in pubblico in quelle umilianti condizioni, con le camicie nere che lo schernivano e mostravano al pubblico. E molto spesso, se era sposato, il malcapitato veniva mostrato in quelle condizioni indignitose di fronte alla propria moglie, rendendo l'esperienza ancora pi\u00f9 degradante e umiliante. Il messaggio simbolico era chiaro, \"l'avversario se la fa addosso, \nquindi non \u00e8 un vero uomo\". All'epoca, non era facile lavare quotidianamente i vestiti, e ci\u00f2 rendeva ancora pi\u00f9 traumatica la cosa, il fine ultimo di questa azione era di umiliare l'avversario e di ridicolizzarlo.\nSembrerebbe che l'idea dell'utilizzo dell'olio di ricino come strumento di tortura sia stata di Gabriele D'Annunzio, ma si trovano riferimenti anche nella corrispondenza dal fronte degli ufficiali italiani, i quali utilizzavano questo sistema come punizione per la truppa poco disciplinata .\nPrecauzioni.\nLa ricina \u00e8 una sostanza tossica ricavata dai sottoprodotti della produzione dell'olio di ricino che tuttavia trova impiego nella produzione di alcuni concimi."}
{"id": "72281", "revid": "125838930", "url": "https://it.wikipedia.org/wiki?curid=72281", "title": "Agiografia", "text": "Nell'attuale riflessione storiografica, per agiografia (letteralmente \"scrittura di cose sante\") si intende tutto il complesso delle testimonianze che costituiscono la memoria della vita di un santo e del culto a lui tributato: testi scritti, ma anche rappresentazioni iconografiche, epigrafi, monumenti e oggetti (quali vesti, oggetti sacri, ecc.) di vario genere comunque finalizzati alla perpetuazione del ricordo del soggetto in questione e alla promozione della venerazione nei suoi confronti.\nIl fine ultimo resta l'ottenimento di una grazia mediante la sua intercessione nella preghiera, quale presupposto della fede in Dio e dell'azione morale del credente. Alle stesse reliquie \u00e8 tradizionalmente attribuito un potere taumaturgico (nei Vangeli sinottici menzionato nella resurrezione della figlia di Giairo).\nPi\u00f9 comunemente, il termine va ad indicare soprattutto la produzione letteraria (analizzata anche come componente importante della libert\u00e0 della letteratura cristiana), all'interno della quale \u00e8 possibile distinguere i testi narrativi (\"Passiones\", vite, raccolte di miracoli, relazioni su traslazioni di reliquie), da quelli di carattere liturgico (martirologi e calendari) e dalla produzione poetica ed innologica. Pertanto, la letteratura agiografica \u00e8 considerata e studiata a tutti gli effetti come genere letterario, e parte della letteratura e storia dei popoli europei e non.\nIl termine agiografia, inoltre, va ad indicare anche l'insieme degli studi critici di varia natura (da quelli pi\u00f9 propriamente storici a quelli di natura filologica e letteraria) sviluppatisi in ambito cattolico a partire dall'et\u00e0 moderna, inizialmente nel tentativo di rispondere alle critiche nei confronti del culto dei santi scaturite dagli ambienti riformati non solo sul piano della riflessione teologica, ma anche su quello dell'analisi storico-erudita. In seguito alla Riforma cattolica l'agiografia ha assunto un nuovo significato, senza comunque perdere quelli precedenti: \u201cdisciplina avente per oggetto la santit\u00e0 e il culto dei santi\u201d.\nIl problema dell'attendibilit\u00e0 si pone negli stessi termini di ogni altra fonte, di qualsiasi epoca. La metodologia agiografica \u00e8 in grado di sceverare tra le costruzioni ideali e la realt\u00e0, tra testi apologetici e narrazioni storiche.\nDuplicit\u00e0 di significato ed etimologia.\nMentre la duplicit\u00e0 del significato della parola agiografia \u2013 cio\u00e8 l'esposizione della vita dei santi e lo studio critico delle fonti agiografiche, della storia e del culto dei santi\u00a0\u2013 \u00e8 quasi sempre presente negli studiosi moderni, qualche autore interpreta il termine in un solo senso pi\u00f9 specifico che normalmente corrisponde alla propria posizione agiografica riguardo all'argomento come, ad esempio, Gh\u01d6nter e Graus, che tendono il loro interesse solamente sulla produzione letteraria e per indicarne lo studio usano il termine agiografia.\nPer quanto il termine italiano derivi evidentemente da un composto greco ( - \"santo\" e - \"scrivere\") il sostantivo astratto \u00e8 creazione recente anche in greco: la letteratura patristica riporta infatti il solo nome collettivo agiografi in sei ricorrenze (cinque in pseudo-Dionigi Areopagita e una in Niceforo).\nTullio De Mauro data la prima attestazione in lingua italiana del termine al 1819.\nMa al di l\u00e0 di ogni etimologia o definizione, la parola agiografia sottintende un'infinit\u00e0 di temi e di problemi che fanno affrontare l'argomento da angolature diverse: partendo dalle sue origini come forma peculiare del Cristianesimo oppure inserito all'interno della storia delle religioni e quindi legato alle strutture politico-sociali del momento; dalla produzione letteraria nei suoi legami con le strutture mentali della societ\u00e0, oppure nel suo rapporto con la cultura folkloristica o nelle sue componenti inconsce; dal concetto di santit\u00e0 cristiana nelle sue diversificazioni storiche con particolare accento sul rapporto tra santit\u00e0 \"popolare\" e santit\u00e0 riconosciuta dalla Chiesa.\nTipi di narrazione.\nTra le forme pi\u00f9 diffuse troviamo le biografie (\"vita, legenda, historia\"), le raccolte di miracoli (\"mirabilia\") e i racconti della traslazione dei resti mortali o delle reliquie.\nA partire dal IV secolo, i testi agiografici vennero composti in greco, in lingua latino e in russo su fonti bizantine, per raccontare appunto le vite dei santi e celebrare le loro azioni miracolose. A partire dal XII secolo, essi furono scritti anche in volgare.\nI documenti agiografici in ambito occidentale.\nI primi documenti agiografici in Occidente si possono far risalire al periodo delle persecuzioni e sono compresi negli \"Acta Martyrum\", \"Atti dei martiri\" composti tra la seconda met\u00e0 del II secolo e il tardo Medioevo.\nSe all'inizio gli Atti erano testi degni di fede anche se con qualche amplificazione retorica, pi\u00f9 tardi, quando si afferm\u00f2 il culto dei martiri, i testi divennero maggiormente elaborati con frequenti descrizioni di fatti miracolosi e di supplizi atroci dei martiri stessi.\nNon mancano le tradizioni attendibili riferite ai martiri pi\u00f9 gloriosi, come santa Agnese, san Lorenzo, san Sebastiano, ma la maggior parte di essi sono nel complesso delle rielaborazioni irriconoscibili.\nIn seguito alla pace costantiniana del 313 si svilupp\u00f2 il culto dei martiri dando origine a una ricca produzione agiografica che aveva intenti edificanti, ma senza grande valore storico.\nDurante il Medioevo l'agiografia assunse un carattere via via pi\u00f9 fantastico dando origine a numerose leggende, come la \"Legenda aurea\" di Giacomo da Varagine nel mondo latino e il \"Synaxdrion\" di Simeone Metafraste nel mondo greco.\nNei primi secoli del cristianesimo.\nL'agiografia durante i primi secoli del cristianesimo aveva pi\u00f9 che altro un carattere devozionale.\nI martirologi storici.\nA partire dal II secolo o dal IV, le pi\u00f9 importanti Chiese cristiane, come quella di Cartagine, di Roma e di Antiochia, tenevano un \"martirologio\" compilato in ogni sua parte e continuamente aggiornato: esso consisteva in un calendario diviso per mesi e giorni che riportava in date precise il nome di uno o pi\u00f9 santi e l'indicazione del luogo della loro morte. Queste liste, piuttosto scarne, vennero in seguito arricchite di tutte quelle notizie che spesso includevano, oltre al riassunto della vita del martire o del confessore, anche una descrizione di come era avvenuto il suo decesso.\nSono questi i cosiddetti \"martirologi storici\" tra cui il pi\u00f9 famoso \u00e8 quello \"geronimiano\", compilato nel VI secolo a Roma e falsamente attribuito a san Girolamo. Questo martirologio si rifaceva a testi redatti precedentemente in Italia, in Africa e in Gallia. In epoca pi\u00f9 tarda ebbero poi larga diffusione altri martirologi, come quello di Beda il Venerabile, di Florus di Lione, di Adone e quello pi\u00f9 famoso di Usuardo la cui composizione si fa risalire all'875 a Parigi.\nAnche in Oriente si ritrovano, sempre in questo periodo, dei testi compilati seguendo lo stesso processo anche se la forma \u00e8 quella dei menologi e dei sinassari. Il pi\u00f9 celebre tra questi \u00e8 quello di Santa Sofia la \"grande chiesa\" di Costantino I.\nLe \"legendae\".\nNello stesso periodo in cui si producevano i martirologi si assiste allo sviluppo di quella parte che riguarda la commemorazione del santo durante la liturgia.\nSi afferma l'usanza tra il clero di leggere, durante la Messa, una breve storia della vita del santo di cui si celebrava il \"dies natalis\", cio\u00e8 l'anniversario della morte.\nNascono cos\u00ec le \"legendae\" che erano dei testi divisi in brani narrativi incorporati nel Mattutino e destinati alla lettura pubblica. All'inizio essi vennero compilati su rifacimento dei processi verbali stilati dalle autorit\u00e0 civili riguardanti gli atti dei martiri e in seguito, seguendo lo stesso modello, vennero redatti veri e propri racconti.\nLe \"passiones\".\nIl nome passio (\u00abpassione\u00bb in latino; \"passiones\" al plurale) deriva dall'accezione di passione imposta dalla \"Vulgata\" con la tradizione della Passione di Cristo, a cui si ispira la vita e l'opera del santo di turno.\nQuesti racconti non erano che amplificazioni romanzate delle \"legendae\", dove si dava pi\u00f9 importanza all'immaginazione che alla storicit\u00e0.\nGli autori delle Passiones non mancavano di dare dettagli sulla crudelt\u00e0 dei boia e dei magistrati, sulla durezza dei supplizi e sulla serena resistenza che i servi di Dio opponevano ai loro persecutori. Spesso venivano esposti una serie di miracoli straordinari operati dal santo allo scopo di suscitare nei lettori e negli uditori spirito di emulazione e ammirazione.\nLo stile che caratterizza questi testi, con il comportamento dei santi presentato in modo stereotipato secondo i modelli di tanti panegirici antichi, caratterizzer\u00e0 l'agiografia fino alla fine del Medioevo.\nNell'era carolingia.\nSe la Chiesa romana fino all'VIII secolo ebbe una certa reticenza di fronte alle Passiones, nell'epoca carolingia, con lo svilupparsi del culto delle reliquie, le fonti narrative dei santi entrarono di diritto nella liturgia rendendo cos\u00ec difficile, dopo l'anno 900, la distinzione tra quei testi prodotti per la celebrazione dell'Ufficio liturgico e i \"romanzi\" agiografici. La vita di san Mauro, una delle pi\u00f9 antiche agiografie esistenti in Francia, \u00e8 stata scritta da un certo monaco, chiamato Fausto, discepolo del santo fondatore dell'ordine benedettino in Francia. Sarebbe stata riscritta secoli dopo dall'abate Odo di Glanfeuil dopo il ritrovamento del suo corpo, avvenuto nell'anno 843.\nLa maggior parte dei testi di questo periodo non hanno molto di originale e si ispirano ad alcuni testi di valore come la \"Vita di San Martino\" di Sulpicio Severo o la \"Vita di San Benedetto\" che si ritrova nei \"Dialoghi\" di papa Gregorio I. Nella \"Vita di San Benedetto\", scritta da papa Gregorio I, si trovano moltissimi episodi riguardanti la Vita di san Mauro, suo discepolo, sopra nominato, completati in maniera cronologica nella \"Vita Mauri\" di Fausto.\nNon bisogna tuttavia disconoscerne completamente l'importanza soprattutto per l'influenza che ebbero alcuni testi di origine orientale, come le \"Vitae Patrum\" (le Vite dei Padri del deserto d'Egitto) o la \"Storia lausiaca\" di Palladio di Galazia. Lo scopo comune di queste opere era quello di esaltare la pratica dell'ascetismo e di presentare il \"Vir Dei\" (l'uomo di Dio) come profeta e taumaturgo che compiva i miracoli per il potere che aveva acquisito con il digiuno, la mortificazione e la preghiera.\nDopo l'anno Mille.\nRisalgono all'anno Mille le pi\u00f9 celebri raccolte di miracoli prodotte in numero sempre maggiore in precisi santuari. Esse servivano a vantare il potere del santo di cui si custodivano le reliquie e ad attrarre cos\u00ec pi\u00f9 numerosi i pellegrini e quindi le loro offerte.\nSi ricorda \"Il libro dei miracoli di santa Foy\" che sembra risalire al 1035 e \"Il libro dei miracoli di san Giacomo di Campostela\" che risale all'inizio del XII secolo.\nIn questo stesso periodo sono numerosi quei racconti nati intorno al ritrovamento ed alla traslazione delle reliquie dovuta sia alle invasioni normanne e saracene del X secolo che provocarono spostamenti frequenti delle reliquie stesse, sia all'iniziativa presa da alcuni vescovi per rafforzare la loro potenza sulla citt\u00e0.\nTra il XII e il XIV secolo i testi agiografici subiscono in Occidente una notevole evoluzione.\nLa diversa concezione della santit\u00e0.\nA mutare il carattere di questi testi vi \u00e8 l'insorgere di una concezione diversa della santit\u00e0.\nIl santo era sempre un eroe ma doveva essere soprattutto un modello da imitare da parte dei monaci, del clero e dei laici. Pertanto, mentre nell'Alto Medioevo i santi erano per lo pi\u00f9 nobili o reputati tali, nel XII secolo emersero in Italia figure di santi che possedevano umili origini. Si ricorda ad esempio sant'Omobono (morto nel 1197) che era un semplice sarto di Cremona e che venne canonizzato da papa Innocenzo III nel 1199.\nCon lo sviluppo, inoltre, della spiritualit\u00e0 penitenziale, il santo diventa un essere perfetto mediante una conversione, tanto pi\u00f9 importante se costui era stato precedentemente un peccatore come nel caso di Maria Maddalena, Pelagio o Agostino.\nCon l'influsso dei monaci cistercensi ed in particolare degli Ordini mendicanti, la dimensione pastorale dell'agiografia si and\u00f2 accentuando e con le \"Vite dei santi\" si cerca di dare dei modelli di comportamento ai fedeli in un'epoca in cui le masse erano attratte dai catari e dai predicatori valdesi.\nTra i testi pi\u00f9 significativi di questo periodo vi \u00e8 la \"Vita della beghina Maria di Oignies\" (morta nel 1213) che fu composta nel 1215 da Giacomo di Vitry, il quale diventer\u00e0 in seguito vescovo e cardinale.\nLe prime raccolte di miracoli.\nA partire dal 1230 circa si inizi\u00f2 a considerare la perfezione dei santi non tanto dai miracoli fatti ma dallo stile di vita che doveva concludersi in un processo di imitazione di Cristo anche nelle caratteristiche fisiche, come nel caso di San Francesco. Fu questo il primo santo stimmatizzato del quale vennero scritti, tra il 1229 e il 1255, la vita e i miracoli.\nI testi prodotti in questo periodo cambiano stile e diventano delle vere e proprie raccolte di miracoli non pi\u00f9 legati ad un santuario ma a un santo, una santa, alla Madonna oppure, come nel caso delle opere \"Dialogus miraculorum\" del cistercense Cesario di Heisterbach e \"Vitae fratrum\" del frate domenicano Gerardo di Frachet, ad un Ordine religioso o a un sacramento come l'eucaristia.\nI \"Flores Sanctorum\".\nAlcuni domenicani, come Giacomo da Mailly e Bartolomeo da Trento, compilarono dei compendi di leggende, chiamati \"Flores Sanctorum\", da mettere a disposizione del clero parrocchiale essendo difficile poter accedere ai \"leggendari\" posseduti dalle abbazie e decorati con magnifiche miniature.\n\"La legenda aurea\" del domenicano Giacomo da Varagine, che venne composta verso il 1260 in Italia fu senza dubbio il pi\u00f9 importante di questi testi. L'opera ebbe molto successo fino alla met\u00e0 del XVI secolo e, nel corso del XIV secolo fu tradotta in tutte le lingue del mondo cristiano (esistono ancora oggi oltre mille manoscritti latini di quest'opera). Essa vene utilizzata sia dagli ecclesiastici per i loro sermoni, sia dai laici come lettura edificante e divenne anche fonte di ispirazione per molti artisti per le iconografie dei santi negli ultimi secoli del Medioevo.\nLe biografie mistiche.\nDurante il XIII e l'inizio del XIV secolo apparvero delle vere biografie mistiche che cercavano di ricostruire la vita interiore dei santi con tutte le pi\u00f9 rilevanti manifestazioni della loro devozione. Esempi significativi di questo genere di testi furono, nel XIII secolo, le vite delle sante beghine dei Paesi Bassi e in Italia quella di Santa Margherita da Cortona e di Santa Caterina da Siena, nonch\u00e9 il Libro della beata Angela da Foligno.\nAlla fine del Medioevo la letteratura agiografica era diffusa in ogni ambiente e comprendeva spesso anche delle favole su personaggi misteriosi e delle biografie spirituali.\nQuesti testi, cos\u00ec numerosi e non ancora completamente inventariati per quanto riguarda la produzione in lingua volgare, costituiscono uno strumento assai prezioso per comprendere e analizzare la spiritualit\u00e0 e la mentalit\u00e0 del Medioevo.\nI documenti agiografici in ambito bizantino.\nL'agiografia bizantina \u00e8 composta da numerosi testi che appartengono a differenti generi letterari che hanno per\u00f2 la comune caratteristica di commemorare e glorificare i santi.\nPeriodo protobizantino.\nPrima della cristianizzazione dell'Impero, nel periodo protobizantino, la produzione di testi agiografici, man mano che si sviluppava il culto dei santi, fu enorme.\nSi distinguono diversi generi letterari: gli elogi, le vite dei santi, le raccolte di miracoli, le descrizioni dei ritrovamenti e delle traslazioni di reliquie; non manca la poesia liturgica, di cui un importante esempio sono le \"kontakia\" del VI secolo, tipo di componimento inventato da Romano il Melode.\nA seconda dei tipi di santit\u00e0 celebrata venivano dedicati scritti di forma differente.\nAi martiri venivano dedicati gli \"Atti\" (\"praxeis\") o le \"Passioni\" (\"martyrion\"), come nel caso della Passio di Santa Febronia di Nisibis. A volte questi scritti assumevano forme di testo diverse, come nel caso del \"martirio di Policarpo\" o nel \"martirio dei cristiani di Lione\" redatti sotto forma di lettere.\nAi santi monaci o ai santi vescovi venivano invece dedicate le \"Vite\" (\"bios, bios kai politeia\") che potevano subire un'ulteriore variante secondo il tipo di vita monastica seguita. Come esempio si pu\u00f2 riportare la \"Vita di Sant'Antonio abate\" scritta da Atanasio che gi\u00e0 dal IV secolo ci forniva un classico esempio di vita anacoretica, oppure opere, come la \"Vita di Pacomio\" o la \"Vita di san Dositeo\", pi\u00f9 cenobitiche. Non mancano tra queste opere alcuni esempi di stilicismo dove sono rappresentate alcune forme spettacolari dell'ascesi: \"Vita di Simeone lo Stilita il Vecchio\" del V secolo o quella di \"Simeone il Giovane\" del VI secolo.\nLa storicit\u00e0 dei documenti.\nUna distinzione deve essere poi fatta sulla base della storicit\u00e0 dei documenti. Mentre infatti alcuni \"Atti\" dei martiri hanno buone garanzie di essere autentiche, altri fanno parte della categoria delle Passioni leggendarie.\nAnche l'agiografia monastica produsse accanto a narrazioni di carattere storico anche quelle che avevano come unico scopo quello di evidenziare e \"pubblicizzare\" un certo tipo di santit\u00e0 da un capo all'altro della cristianit\u00e0. Si pu\u00f2 ricordare come esempio la \"Vita di San Pelagio\" nel VI secolo e la \"Vita di Maria Egiziaca\" nel VII secolo.\nLa maggior parte delle opere prodotte sono anonime o pseudoepigrafiche ma alcuni agiografi meritano di essere ricordati, come Cirillo di Scitopoli vissuto nel VI secolo che scrisse sette \"Vite di monaci di Palestina\" o nel VII secolo Leonzio di Neapolis con le sue due opere, \"Vita di Giovanni l'Elemosiniere\", patriarca d'Alessandria e la \"Vita di Simeone il Folle per Cristo.\"\nFino alla conquista degli Arabi la produzione di queste opere fu intensa, creativa, geograficamente estesa e soprattutto ampia linguisticamente venendo infatti utilizzato sia il greco, come il copto e il siriaco. Le opere, a seconda della lingua utilizzata, potevano essere destinate ad un pubblico colto o, molto spesso, ad uno pi\u00f9 umile.\nPeriodo mediobizantino.\nNel VII secolo, con la conquista araba, inizia il periodo mediobizantino e l'Impero perde le sue province orientali che continuano per\u00f2 a produrre agiografie e, come nel caso di alcuni testi palestinesi scritti in lingua greca, si vengono a conoscere i nuovi martiri vittime degli arabi.\nLa polemica iconoclastica.\nLa polemica iconoclastica (730-787, 815-843) ebbe indubbiamente un ruolo importante nella diminuzione della produzione agiografica nell'VIII secolo e all'inizio del IX essendo gli iconoclastici ostili a certe forme di culto dei santi.\nL'iconoclastia divenne l'occasione per gli iconofili di scrivere le \"Vite\" di coloro che confessavano la fede nelle immagini secondo il modello delle antiche \"Passioni\" come la \"Vita di santo Stefano il giovane\" scritta tra le due crisi iconoclastiche.\nLe Vite monastiche.\nIn questo periodo abbondarono le \"Vite monastiche\" e, soprattutto dopo l'843, esse furono di ottima qualit\u00e0 e permettono di seguire la storia dei grandi centri monastici. Si ricorda la \"Vita di Teodoro Studita\" per Costantinopoli, le \"vite di santi monaci\" stabiliti in Bitinia, come san Giovannizio e nel X secolo il Lathros e l'Athos tra cui la vita di sant'Anasio di Lavra scritta dopo l'anno mille e che \u00e8 da considerarsi senza dubbio la migliore.\nI manoscritti.\nNel secolo IX e X a Bisanzio vennero raccolte, in grandi collezioni, le opere agiografiche dei secoli passati. Nacquero, cos\u00ec, dei grandi manoscritti agiografici che secondo l'ordine del calendario raccolgono le Vite dei santi.\nInoltre, la \"rinascita culturale\" che avvenne in questo periodo rese insopportabile il basso registro linguistico con cui erano state scritte queste opere che vennero riscritte in uno stile pi\u00f9 elevato creando cos\u00ec il fenomeno della metafrasi. Tra i pi\u00f9 conosciuti rappresentanti di questo nuovo genere ci fu Simeone Metafrasta detto Logoteta il cui Menologio, che sostituiva i Menologi antichi, fu molto diffuso.\nDall'XI al XV secolo.\nNell'XI secolo il modello che dominava per scrivere la vita dei santi era ancora quello della vita monastica e tra le pi\u00f9 famose celebrazioni si ricordano quelle di Michele Psello: \"Vita di sant'Aussenzio\" e il \"Panegirico di Nicola\".\nModelli differenti di santit\u00e0.\nNel frattempo comincia ad evolversi un modello di santit\u00e0 differente che non condivide il cenobitismo studita, le forme ufficiali del culto dei santi o i rapporti tra vita mistica e teologia. Il principale esponente di questa \"scuola\" \u00e8 Simeone il nuovo teologo conosciuto per i suoi scritti ma soprattutto per la sua \"Vita\" scritta da un suo discepolo, Niceta Stetato.\nNel XII secolo vicino ai santi pi\u00f9 tradizionali continuano ad essere presenti santi originali come Neofita il Recluso, Melezio il Giovane, Leonzio di Gerusalemme e, tra i pi\u00f9 noti, Cirillo Fileota (\"Vita di Nicola Kataskepenos\") che era un esicasta laico, sposato e padre di famiglia che si fece monaco quando era avanti negli anni, fece dei miracoli e divenne consigliere dei grandi.\nNel XIII secolo l'impero di Nicea ricevette fama dall'imperatore Giovanni Vatatze il Misericordioso, modello di principe santo famoso per la sua carit\u00e0.\nAgiografia esicasta.\nIl XIV e l'inizio del XV secolo vedono trionfare l'agiografia esicasta che esalta i protagonisti della controversia esicasta. Accolta dall'agiografia esicasta si sviluppa in questo periodo il culto del patriarca Atanasio di Costantinopoli che cerc\u00f2 di riformare la Chiesa all'inizio del XIV secolo e le cui reliquie hanno compiuto delle guarigioni.\nIl modello palamita.\nIl modello agiografico di quest'epoca \u00e8 in prevalenza palamita. Niceforo Gregora, che fu uno tra i principali avversari del movimento, si dedic\u00f2 alle opere agiografiche scrivendo la vita dello zio Giovanni di Eraclea che, da funzionario dell'Impero, era diventato monaco ed, in seguito, vescovo vivendo in umilt\u00e0 e povert\u00e0.\nIl modello del santo eroe.\nNegli ultimi anni dell'impero, a met\u00e0 del XV secolo, nascono delle forme di santit\u00e0 pi\u00f9 eroiche. Annoverato tra i santi vi \u00e8 infatti Marc Eugenikos, metropolita di Efeso, per aver salvaguardato il suo gregge sotto l'Impero ottomano e per essersi opposto al decreto di unione del Concilio di Firenze, e Macario Makres che esort\u00f2 al martirio i cristiani in terra d'Islam tentati dall'apostasia.\nL'agiografia della fine dell'Impero bizantino, per la sua insistenza sull'ascesi, i miracoli, la preghiera interiore e il martirio, ritrova dopo secoli di conformismo sociale e politico l'entusiasmo dei primi secoli.\nL'agiografia critica.\nL'agiografia critica \u00e8 un ramo della scienza storica ed i suoi metodi sono gli stessi che si applicano agli argomenti riguardanti la storia: parte essenziale del suo compito \u00e8 lo studio dei documenti e la ricerca delle fonti.\nI Bollandisti.\nQualunque discorso venga fatto sull'agiografia come scienza storica non pu\u00f2 non partire dai Bollandisti (dal nome di Jean Bolland (1596-1665)) membri di un collegio di dotti gesuiti belgi, costituitosi nella met\u00e0 del secolo XVII per pubblicare gli Acta Sanctorum, collezione di vite dei santi, ordinati per giorno secondo il martirologio, che si dedicano a trattare scientificamente i problemi storici fondamentali della complessa disciplina.\nLa concezione dell'opera, che \u00e8 appunto incentrata sulla raccolta ed edizione degli Acta sanctorum, \u00e8 importantissima nella storia della cultura soprattutto per la continuit\u00e0 che permette cos\u00ec di distinguere le diverse epoche dell'opera ed i diversi livelli degli storici che vi hanno contribuito.\nHeribert Rosweyde.\nMa, prima che al Bolland, la concezione dell'opera va attribuita al gesuita Heribert Rosweyde o Roswey (1549-1629) che comprese per primo la necessit\u00e0 di compiere un lavoro storico sui santi, che avrebbe permesso di eliminare dalla narrazione delle loro vite tutti quegli elementi apocrifi e quelli che contrastavano con la fede.\nEgli, nei \"Fasti Sanctorum\" del 1607, esponeva il piano dell'opera futura, che avrebbe dovuto essere composta in 18 volumi con lo scopo di redigere per ogni santo \"vitam genuino suo penicillo depictam\".\nNella prefazione dei Fasti, Rosweyde dichiarava apertamente l'importanza di uno studio storico-critico sui santi e sulle espressioni del loro culto, Vite e Passioni, nei confronti di una cultura umanistica e paganeggiante ma soprattutto nei confronti di quei protestanti, che l'autore chiama \"eretici\", che avevano disprezzato e schernito i santi, i martiri e i confessori.\nMa a frenare, al momento, il progetto del Rosweyde sar\u00e0 proprio la Chiesa che con il cardinale Bellarmino opponeva le sue riserve rispondendo alla prefazione con alcune obiezioni e in particolare che tra le Vite di santi cos\u00ec come erano nella loro originaria integrit\u00e0, ci fossero \"multa...inepta, levia, improbabilia quae risum potius quam aedificationem pariant\".\nChiaramente preoccupato per quello che una nuova impostazione nello studio dei Santi poteva comportare per la Chiesa, il Bellarmino consigliava un tipo diverso di lavoro, cio\u00e8 quello di pubblicare le storie trascurate dalle prime grandi raccolte della Vita dei santi, come quelle del Lippomano o del Surio, e addirittura di pubblicare la redazione originaria di opere falsate dal Surio \"modo id cum delectu et prudenter fieret\".\nIl Rosweyde rispose con fermezza a queste proposte e a chi obiettava \"multa fabulosa et digressiones in vitis sanctorum originalibus occurrunt, quae non videntur ita edenda\" rispondeva: \"In hoc sequetur doctiorum judicium et censorum sententiae se conformabit. Nec enim statuit bene a Surio recisa rursus inserere, sed acta martyrum et vitas sanctorum ad germanum et genuinum stylum revocare, ut sua antiquitati et sinceritati stet fides\".\nJean Bolland e Godefroid Henskens.\nIl merito del vero inizio della pubblicazione si deve a Jean Bolland e a Godefroid Henskens (1601-1681) che nel 1643 esposero nella prefazione al I volume di gennaio degli Acta Sanctorum, in modo strutturato, l'originale progetto del Rosweyde dove si chiariva il metodo di critica agiografica da seguire: bisognava pubblicare le Vite dei santi precedute da uno studio sull'epoca degli autori e dei santi stessi, sul luogo e la data di morte, sulla loro stessa esistenza, e quindi sull'autenticit\u00e0 o meno delle opere a loro relative. Inoltre, si fissa per sempre il criterio di scelta dei santi e dei beati da inserire negli Acta e cio\u00e8 quelli con culto approvato dalla Santa Sede o con culto molto antico, con un chiaro riferimento al decreto di Papa Urbano VIII del 1634 con il quale venivano stabiliti in modo definitivo i criteri e le norme giuridiche della canonizzazione.\nDaniel Papebroch.\nI Bollandisti ritorneranno a ribadire la validit\u00e0 delle loro impostazioni di metodo diversi anni dopo nel \"Proemium de ratione totius operis\" che formava la premessa al volume VII di ottobre. In quel periodo, intanto, vi era stata una violenta reazione dovuta agli studi del Papebroch (1628-1714) del quale va ricordata soprattutto la polemica relativa al Carmelo di cui il Papebroch aveva messo in dubbio l'origine tradizionale del profeta Elia. La polemica ebbe grosse conseguenze ecclesiastiche che giunsero fino alla condanna dell'Inquisizione spagnola ma furono anche occasione per ribadire alcune posizioni di principio.\nNella \"Responsio\" di Papebroch viene, tra le altre cose, ribadita la necessit\u00e0 di ristabilire la verit\u00e0 storica a proposito delle Vite, perch\u00e9 ci\u00f2 non voleva dire un rifiuto del culto dei santi e di tutte le manifestazioni, ma era condizione necessaria perch\u00e9 esso diventasse, senza nessun equivoco, patrimonio della Chiesa garantendolo dalla superstizione. Si chiarisce dunque meglio, in questa occasione, che la santit\u00e0 poteva essere tale solo se riconosciuta dalla Chiesa e purificata da superstizioni popolari.\nCaratteristiche del testo agiografico.\nNelle opere agiografiche di solito vi \u00e8 una \"fabula\" che \u00e8 costituita da motivi abbastanza limitati e che vengono combinati in un \"intreccio\" poco complesso che segue degli schemi fissi e ricorrenti:\nIntreccio.\nDi solito le opere agiografiche sono composte di due parti: una prima parte che serve a descrivere la fase di preparazione in cui il santo ottiene, con l'ascesi, il distacco (simile alla funzione di allontanamento individuata da Propp nella fiaba) dalla natura (con il superamento degli interessi mondani che avviene spesso con l\"'allontanamento\" dalla casa paterna) e le prove a cui il santo \u00e8 sottoposto, come la fame, la sete, le tentazioni e una seconda parte che narra la sua attivit\u00e0 magico-miracolistica.\nFinalit\u00e0.\nLe opere agiografiche, di quell'epoca, non intendono narrare vicende verosimili, pertanto, non hanno un carattere realistico ma fortemente simbolico ed i gesti che il Santo compie esprimono, pertanto, un potere che va al di l\u00e0 della loro portata reale.\nQuesto carattere simbolico si lega al finalismo che sottende il testo agiografico. Il personaggio viene rappresentato non solo come positivo ma predestinato alla santit\u00e0 e, quindi, alla glorificazione e tutto quello che lo riguarda, dai sogni premonitori della madre, alle caratteristiche dell'ambiente in cui nasce, segue uno \"script\" ben preciso.\nIl carattere volutamente non realistico della narratologia permette di introdurre elementi romanzeschi, fiabeschi e meravigliosi.\nSpazio e tempo.\nCome nella fiaba, lo spazio \u00e8 vissuto con straordinaria facilit\u00e0 e gli spostamenti che il personaggio protagonista compie, corrispondono alla \"crescita\" religiosa del personaggio.\nAllo stesso tipo di esigenza corrisponde la collocazione dei fatti nel tempo che segue non tanto un ordine cronologico, quanto lo sviluppo della \"sacralit\u00e0\" del personaggio.\nAlcuni caratteri dello schema agiografico dell'Alto Medioevo persistono in alcune scritture religiose di epoca successiva, dalla Divina Commedia di Dante Alighieri ai Fioretti di San Francesco d'Assisi ed anche in scritture di genere diverso, fino ad oggi.\nL'agiografia alto-medievale come materiale di studio.\nLo studio dei testi agiografici dell'epoca permette di considerare gli stessi come documenti importanti per poter ricavare sia la storia della societ\u00e0, sia per poter procedere a una ricostruzione della medesima dal punto di vista antropologico.\nDocumento della storia sociale.\nNei testi agiografici si riscontrano particolari di quel vivere quotidiano che normalmente la storiografia dell'epoca trascurava, come i segni del sovrannaturale che presentavano l'eccezionale e l'inspiegabile.\nBisogna per\u00f2 tenere presente che, essendo l'agiografia simbolica, segue anch'essa ben precisi modelli culturali.\nUn esempio pu\u00f2 essere quello dell'alto numero di guarigioni operate dai santi nei confronti dei lebbrosi, dei ciechi e dei paralitici nei testi dell'agiografia bizantina che pu\u00f2 essere interpretata come indice di frequenza di queste malattie nel Medio Oriente ma che pu\u00f2 dipendere, anche, dal modello evangelico al quale queste \"Vite\" si rifanno e che attribuiscono ai santi i miracoli operati da Ges\u00f9.\nDocumento per l'indagine antropologica.\nIl componimento agiografico \u00e8, peraltro, utile anche per la ricostruzione di una data societ\u00e0.\nInfatti, dal quadro dei valori, cio\u00e8 dei comportamenti e dei costumi che vengono proposti come modello dell'agire del personaggio, si risale facilmente alle \"rappresentazioni collettive\", come le idee e le immaginazioni, di una societ\u00e0 piuttosto che un'altra.\nStrumento di acculturazione.\nOggi gli studiosi dell'agiografia sono concordi nell'affermare che il culto dei santi, e in particolare i testi agiografici, sono un prodotto della cultura clericale, cio\u00e8 dotta, destinato alla diffusione fra le masse popolari, come sostiene Franti\u0161ek Graus.\nLo studioso, infatti, afferma che non \u00e8 vero, come spesso si \u00e8 affermato, che il popolo abbia creato la leggenda e che il suo contributo al culto dei santi nel primo Medioevo \u00e8 modesto dove non si \u00e8 trattato di trasferire in modo meccanico usanze pi\u00f9 antiche ai nuovi santi.\nIl popolo comune, sempre sostiene il Graus, trasfer\u00ec spesso a santi cristiani usanze e, a volte, anche racconti pi\u00f9 antichi, ma il culto cristiano di questa epoca \"non era assolutamente una creazione popolare... erano creazioni del clero, in particolare, di quello dei monasteri\".\nSembra, pertanto, che gli autori di queste opere agiografiche avessero degli scopi intenzionali riguardo al pubblico, soprattutto di propaganda in rapporto ad esigenze locali (il culto di un santo \u00e8, infatti, maggiormente legato a un luogo sacro specifico, come un monastero o un santuario).\nSi pu\u00f2, quindi, concludere dicendo che la produzione di testi agiografici fu uno strumento tipico di acculturazione anche se, sempre come afferma il Graus, nel culto dei santi confluiscono credenze popolari pi\u00f9 antiche che rivelano elementi di una cultura tradizionale e profonda, differente da quella ufficiale cristiana come dalla cultura ufficiale precedente, cio\u00e8 quella greco-romana."}
{"id": "72297", "revid": "287204", "url": "https://it.wikipedia.org/wiki?curid=72297", "title": "Lorenzo di Piero de' Medici", "text": ""}
{"id": "72303", "revid": "767487", "url": "https://it.wikipedia.org/wiki?curid=72303", "title": "Hong Kong Express", "text": "Hong Kong Express (\"Ch\u00f3ngq\u00ecng s\u0113nl\u00edn\", ), noto anche col titolo internazionale di Chungking Express, \u00e8 un film del 1994 scritto e diretto da Wong Kar-wai.\n\u00c8 composto da due storie labilmente interconnesse, la prima interpretata da Takeshi Kaneshiro e Brigitte Lin, mentre la seconda da Faye Wong e Tony Leung Chiu-Wai.\nTrama.\nPrima storia.\nUn giovane poliziotto, He Zhiwu, numero di matricola 223, viene lasciato dalla sua ragazza May il primo aprile. Per essere sicuro che May sia certa della sua scelta, Zhiwu decide di aspettare un mese; ogni giorno compra una scatoletta di ananas la cui data di scadenza \u00e8 il primo maggio, poich\u00e9 a May piaceva il frutto. Nel frattempo, una donna che indossa una parrucca bionda cerca di sopravvivere in un ambiente malavitoso dopo che un affare di spaccio le \u00e8 andato male.\nZhiwu si avvicina alla donna con la parrucca all'interno di un bar: tuttavia, ella \u00e8 esausta e i due decidono di passare la serata in una stanza d'albergo. Lei si addormenta stremata, mentre lui resta sveglio mangiando e guardando film. La mattina dopo, le toglie le scarpe e decide di lasciare la stanza per andare a fare jogging: poco prima di abbandonare il suo cercapersone, riceve una chiamata dalla donna \u2013 che poco prima aveva sparato al narcotrafficante che l'aveva incastrata \u2013, la quale gli augura un buon compleanno. In seguito, Zhiwu torna al solito locale, chiosco di un fast food, dove incontra un nuovo membro dello staff: Faye.\nSeconda storia.\nUn altro agente di polizia, numero di matricola 663, sta affrontando la fine della sua relazione con un'hostess. Quando va al chiosco per prendere del cibo, Faye si innamora di lui, tenendosi il sentimento segreto. Un giorno, l'hostess va nel chiosco per aspettare l'uomo, il quale era solito mangiare l\u00ec: dopo aver scoperto che era il suo giorno libero, lascia una lettera contenente le chiavi del suo appartamento al proprietario, dicendogli di darla al poliziotto.\nFaye prende in carico il compito ma il poliziotto tarda di giorno in giorno a leggerla, chiedendole di tenere la lettera per lui. Cos\u00ec Faye la apre e usa le chiavi per entrare nell'appartamento dell'ufficiale per pulirlo e ridecorarlo. Poco alla volta, i suoi stratagemmi aiutano il poliziotto a rallegrarsi: decide cos\u00ec di invitarla a cena fuori in un ristorante chiamato \"California\". La sera dell'appuntamento, lei non si presenta; il proprietario del chiosco va nel ristorante per dare una carta d'imbarco disegnata su un tovagliolo, datata per l'anno successivo, al poliziotto, dicendogli che Faye \u00e8 partita per lo stato della California.\nUn anno dopo Faye, ora assistente di volo, torna a Hong Kong nel chiosco in cui lavorava. Scopre che \u00e8 stato venduto al poliziotto, che due giorni dopo l'avrebbe inaugurato. Mentre Faye sta per partire, lui le mostra la carta d'imbarco, piegata e rovinata dall'acqua, e lei decide di scrivergliene una nuova.\nProduzione.\nIl film venne girato durante una lunga pausa nella lavorazione di un altro film di Wong: \"Ashes of Time\" (1994). La sceneggiatura era incompleta quando sono iniziate le riprese, e Wong scrisse l'intero secondo episodio in un solo giorno a lavori in corso. Inizialmente prevedeva la presenza di un terzo episodio che, accantonato, venne utilizzato come spunto di partenza per il successivo \"Angeli perduti\" (1995).\nWong voleva girare le scene nel distretto di Tsim Sha Tsui, area dove crebbe e con un forte legame emotivo. La descrisse come \u00abun'area dove i cinesi sfiorano letteralmente gli occidentali, ed \u00e8 unico di Hong Kong\u00bb. Come metafora stessa del Paese, decise di girare alcune scene al Chungking Mansion a causa dei suoi numerosi alloggi, del mix di culture presente e dell'attivit\u00e0 come centro criminale.\nLa seconda storia venne girata nel distretto centrale, a Lan Kwai Fong, oltre che nei pressi di un chiosco chiamato Midnight Express. L'appartamento dell'agente 663, presente in alcune scene della pellicola, era il vero appartamento del direttore della fotografia Christopher Doyle.\nColonna sonora.\nIl film si apre e si chiude con \"Dreams\" cantata da Faye Wong, rifacimento cinese della canzone omonima dei Cranberries. La stessa Wong reinterpreta \"Know Oneself and Each Other\" dei Cocteau Twins.\nLa seconda storia del film \u00e8 caratterizzata dalla ripetizione quasi ossessiva del brano \"California Dreamin\"' dei The Mamas &amp; the Papas, con l'aggiunta di \"What a Difference a Day Makes\" di Dinah Washington.\nDistribuzione.\nIl film \u00e8 stato distribuito nelle sale cinematografiche di Hong Kong a partire dal 14 luglio 1994. \u00c8 stato distribuito in quelle italiane da BiM Distribuzione a partire dal 24 novembre 1995.\nNegli Stati Uniti, il film ha avuto una distribuzione limitata nelle sale a partire dall'8 marzo 1996 grazie alla Rolling Thunder Pictures di Quentin Tarantino, che aveva scoperto il film due anni prima al Festival del cinema di Stoccolma, dove aveva concorso col suo \"Pulp Fiction\".\nAccoglienza.\nIncassi.\nIl film \u00e8 stato un inaspettato successo al botteghino di Hong Kong, incassando 7,7 milioni dollari locali.\nCritica.\nNel 2002 il mensile \"Sight and Sound\", pubblicato dal British Film Institute, ha chiesto a 50 critici cinematografici britannici di scegliere i migliori dieci film degli ultimi 25 anni: \"Hong Kong Express\" si \u00e8 classificato all ottavo posto. Nel 2005 la rivista statunitense \"Time\" l'ha inserito nella propria lista dei 100 migliori film dal 1923 ad oggi, stilata dai critici Richard Corliss e Richard Schickel."}
{"id": "72312", "revid": "125724916", "url": "https://it.wikipedia.org/wiki?curid=72312", "title": "The Aviator", "text": "The Aviator \u00e8 un film del 2004 diretto da Martin Scorsese, dedicato alla vita di Howard Hughes, imprenditore, regista, aviatore e produttore cinematografico statunitense, che riusc\u00ec a creare un proprio impero ad Hollywood ed a realizzare azzardatissimi progetti aeronautici, investendo nell'impresa i capitali che gli lasci\u00f2 il padre dopo la sua morte.\nIl film, prodotto da Michael Mann, Sandy Climan, Graham King, e Charles Evans, Jr., ripercorre la vita di Hughes dalla fine degli anni venti fino al 1947, anni durante i quali egli divenne produttore cinematografico di successo e magnate dell'aviazione, ma insieme a tutto questo cresce in lui un grave disturbo ossessivo-compulsivo aggravato da alcuni incidenti aerei.\n\"The Aviator\" \u00e8 stato candidato a 11 premi Oscar, tra cui miglior film, miglior regista per Scorsese, miglior sceneggiatura originale, miglior attore per Leonardo DiCaprio e miglior attore non protagonista per Alan Alda, e vincendone 5 per la miglior fotografia, miglior montaggio, migliori costumi, miglior scenografia e miglior attrice non protagonista per Cate Blanchett. Questo successo in seguito si sarebbe ripetuto con la pellicola di Scorsese \"Hugo Cabret\", sette anni pi\u00f9 tardi.\nTrama.\nNel 1927, il giovane Howard Hughes ha ereditato la fortuna della sua famiglia e vive in California. Assume Noah Dietrich per realizzare la sua compagnia: a seguito della sua forte passione per il cinema e per l'aviazione, all'et\u00e0 di 22 anni, Hughes inizia la sua attivit\u00e0 dirigendo il film muto \"Gli angeli dell'inferno\"; Hughes \u00e8 ossessionato dalla ricerca di rendere il film pi\u00f9 realistico possibile e, quando esce \"Il cantante di jazz\", il primo film sonoro della storia del cinema, converte \"Gli angeli dell'inferno\" in un film sonoro. Nonostante lo scetticismo della stampa, il film \u00e8 un successo; tuttavia, Hughes \u00e8 insoddisfatto del risultato finale e ordina un riadattamento del film dopo la sua prima ad Hollywood.\nHughes diventa sempre pi\u00f9 coinvolto sentimentalmente dall'attrice Katharine Hepburn: i due vivono insieme e lei lo aiuta ad alleviare i sintomi del disturbo ossessivo-compulsivo di cui soffre. Ma con l'accrescere della fama di Hughes, che \u00e8 sempre pi\u00f9 circondato da ragazze in cerca di notoriet\u00e0, si accentua anche la gelosia della Hepburn.\nLa pi\u00f9 grande passione di Hughes rimane l'aviazione, cos\u00ec decide di acquistare la quota di maggioranza della compagnia aerea Transcontinental, che diventer\u00e0 la TWA. Nel 1935 collauda l'H-1 Racer, spingendolo a un nuovo record di velocit\u00e0, e durante il volo \u00e8 costretto ad un atterraggio di emergenza in un campo di barbabietole.\nTre anni dopo Hughes vola intorno al mondo in soli quattro giorni, superando il precedente record di 7 giorni. Intanto Juan Trippe, il presidente del consiglio della rivale Pan Am, \u00e8 determinato a ostacolare in qualsiasi modo Hughes e la sua TWA. Trippe, infatti, spinge il suo amico, il senatore Owen Brewster, per introdurre il Commercial Airline Bill, che darebbe alla Pan Am il monopolio sul trasporto aereo internazionale.\nLa Hepburn e Hughes rompono quando lei gli annuncia di essersi innamorata dell'attore Spencer Tracy. Hughes non si lascia abbattere e ha subito nuove fiamme: innanzitutto la quindicenne Faith Domergue, poi l'attrice Ava Gardner. Hughes, intanto, si assicura il contratto di fornitura dell'aviazione per dei nuovi progetti.\nNel 1946 Hughes ha appena terminato gli aerei da ricognizione XF-11 e sta ancora costruendo l'enorme idrovolante da trasporto H-4 Hercules: il suo disturbo maniaco-compulsivo per\u00f2 peggiora, caratterizzandosi nella ripetizione di frasi e nella fobia di polvere e germi. Per distrarsi dalle sue ossessioni, collauda in un volo di prova l'XF-11: uno dei motori ha un malfunzionamento, e ci\u00f2 provoca lo schianto dell'aereo in vicinanza di Beverly Hills. Hughes ne esce gravemente ferito e impiega mesi prima di recuperare. Anche se il progetto dell'H-4 Hercules viene annullato, continua nello sviluppo del velivolo con i propri soldi. Quando iniziano a sentirsi i problemi finanziari, gli viene imposto di scegliere tra il finanziamento alla TWA o il suo idrovolante. Hughes ordina a Dietrich di ipotecare i beni della TWA, cosicch\u00e9 si possa continuare a sviluppare il prototipo del Hercules.\nHughes diventa sempre pi\u00f9 paranoico, arrivando al punto di installare delle microspie per poter tener d'occhio la Gardner. Ma nel frattempo finisce sotto inchiesta federale ordinata dal senatore Brewster e la sua casa viene pluriperquisita dall'FBI, che sospetta il magnate di aver speculato sulla guerra. Cos\u00ec la situazione per Hughes diventa ingestibile: da una parte ci sono gli investigatori che manipolano i suoi averi e da una parte la sporcizia e i germi che vede praticamente ovunque.\nBrewster gli offre di far cadere le accuse se Hughes vender\u00e0 la TWA a Trippe, e minacciandolo di convocarlo in un'udienza pubblica inquisitoria in caso contrario. Hughes rifiuta l'offerta. Dopo questa scelta sprofonda in una grave depressione, e di giorno in giorno si allontana sempre pi\u00f9 dalla realt\u00e0, rinchiudendosi in una sala da proiezione per vedere vecchi film. Mentre \u00e8 chiuso in casa solo da quasi tre mesi, Ava Gardner si reca da lui, lo veste, lo tira su di morale, rincuorandolo, e lo prepara personalmente per l'udienza. Al senato, durante l'udienza formale, rinvigorito, Hughes rivolta le accuse di Brewster contro di lui insinuando che il senatore sia stato corrotto da Trippe. Conclude annunciando che si impegner\u00e0 a completare il velivolo H-4 e che lascer\u00e0 il paese se non riesce a farlo volare, abbandonando, poi, prematuramente l'udienza, ignorando esplicitamente il rischio di essere arrestato.\nSuccessivamente Hughes testa con successo la barca volante. Dopo il volo, parla con Dietrich e il suo ingegnere, Glenn Odekirk, della nuova tecnologia imminente, gli aerei a reazione. Sembra libero dai suoi demoni interiori, ma dopo aver visto strani uomini vestiti con abiti antisettici, Hughes inizia a ripetere la frase \"il mezzo del futuro\" pi\u00f9 e pi\u00f9 volte, fino a che Dietrich e Odekirk lo nascondono in un bagno, mentre Dietrich va a chiamare un medico. Hughes ha un flashback della sua infanzia, mentre \u00e8 lavato da sua madre, in cui fantasticava di voler far volare l'aereo pi\u00f9 veloce mai costruito, fare i pi\u00f9 grandi film mai girati e diventare l'uomo pi\u00f9 ricco del mondo.\nProduzione.\nDiCaprio, oltre che il protagonista, fu anche produttore esecutivo.\nRegia.\nScorsese ha voluto che la Blanchett guardasse 15 film di Katharine Hepburn per imparare il suo modo di fare e le sue pose.\nPer i primi 50 minuti del film, le scene appaiono solo nei toni del rosso e blu ciano; oggetti verdi sono resi come blu. Ci\u00f2 \u00e8 stato fatto, secondo Scorsese, per emulare il \"look\" dei primi bipack film a colori in particolare il processo di Multicolor, di propriet\u00e0 dello stesso Hughes, emulando la tecnologia disponibile dell'epoca. Allo stesso modo, molte delle scene che descrivono eventi che si verificano dopo il 1935 sono trattati per emulare l'aspetto saturo del \"three-strip Technicolor\". Altre scene sono state immortalate, colorate e incorporate nella pellicola. Gli effetti di colore sono stati creati da Legend Films.\nCostruzione modelli presenti nel film.\nIn \"The Aviator\", sono stati utilizzati modelli in scala per duplicare molte delle scene volanti. Quando Martin Scorsese inizi\u00f2 a progettare la sua aviazione epica, si decise di filmare sequenze di volo con modelli in scala piuttosto che fare ricorso agli effetti speciali CGI. La reazione critica ai modelli CGI in \"Pearl Harbor\" (2001) era stato un fattore determinante nella decisione di Scorsese di utilizzare modelli statici e modelli in scala, in questo caso. La realizzazione e le riprese dei modelli volanti si sono dimostrati vantaggiosi sia dal punto di vista economico che dal punto di vista del tempo a disposizione.\nI modelli in scala iniziali erano lo Spruce Goose e l'XF-11, entrambi i modelli sono stati progettati e realizzati per un periodo di diversi mesi dal New Deal Studios. Il modello da 170\u00a0kg dello Spruce Goose aveva una apertura alare di 6,1\u00a0m, mentre il modello da 750 libbre (340\u00a0kg) del XF-11 aveva un'apertura alare di 25 piedi (7,6\u00a0m). Ognuno \u00e8 stato costruito come una miniatura di controllo del movimento. Lo Hughes XF-11 \u00e8 stato riprodotto sulla base di fotografie e alcuni disegni rari dell'epoca, e poi modellato in Rhinoceros 3D dal reparto artistico della New Deal. Questi modelli 3D dell'H-1 Hercules \"Spruce Goose\", nonch\u00e9 dello Hughes XF-11 sono stati poi utilizzati per i modelli e disegni di costruzione per i modellisti. Oltre agli aerei, le case su cui l'XF-11 si schianta sono state fabbricate in scala 1:4 per abbinare la scala 1:4 del XF-11. Il modello \u00e8 stato modificato per potersi fermare e rompere pi\u00f9 volte per diversi colpi. Al team di Aero telemetria sono stati dati solo tre mesi per completare i tre modelli tra cui il modello da 450 libbre del H-1 Racer, con un'apertura alare di 18 piedi (5,5\u00a0m), per la replica di fondo scala che \u00e8 stata distrutta in un incidente, poco prima dell'inizio delle riprese.\nLe scene con i modelli sono state riprese a Long Beach e altri siti in California da piattaforme per elicotteri o in gommone. Il breve ma molto pubblicizzato volo di Hughes a bordo dell'H-1 Hercules, il 2 novembre 1947 \u00e8 stato realisticamente ricreato nel porto di Long Beach. Le miniature del Hughes Hangar costruite da New Deal Studios sono attualmente in mostra presso il Museo Evergreen Aviation a McMinnville, Oregon, con la Hughes originale H-1 \"Spruce Goose\".\nMusica.\nLa colonna sonora, composta da Howard Shore, \u00e8 stata registrata dalla Brussels Philharmonic (nel 2004 l'orchestra si chiamava ancora \"Flemish Radio Orchestra\") e prodotta dalla Universal Classics Group (UMG Recordings).\nDistribuzione.\nIl film ha avuto vari distributori in tutto il mondo. Ad esempio, \u00e8 stato distribuito negli Stati Uniti, Regno Unito e Germania da Miramax Films, e in America Latina, Australia e Stati Uniti da Warner Bros. Pictures.\nLa 20th Century Fox ha tenuto i diritti spagnoli.\nCritica.\nIl film ha ricevuto recensioni molto positive: il conta-recensioni del sito Rotten Tomatoes riporta che 194 su 203 recensioni sono risultate positive con un punteggio di 87% e la certificazione di \"Fresh\". Nel sito Metacritic, il film ha segnato una media di 77 su 100, sulla base di 41 recensioni.\nRoger Ebert del Chicago Sun-Times ha dato al film quattro stelle su quattro e descritto il film e il suo soggetto, Howard Hughes, in questi termini: \"Che triste uomo. Che breve gloria. Che film coinvolgente, 166 minuti, ma corrono via. C'\u00e8 una partita tra Scorsese e il suo soggetto, forse perch\u00e9 la vita di Scorsese gli ha permesso di vedere Howard Hughes con comprensione, compassione \u2013 e, ad un certo punto, con ammirazione. Questo \u00e8 uno dei migliori film dell'anno\".\nCosto e incassi.\nIl film \u00e8 costato 110 milioni di dollari.\nUna versione limitata di \"The Aviator\" \u00e8 uscita il 17 dicembre 2004 per 40 cinema, dove ha incassato 858 021\u00a0dollari nel suo weekend di apertura. \u00c8 stata data un'ampia diffusione il 25 dicembre 2004 e aperto a 1796 sale negli Stati Uniti, dove \u00e8 risultato campione di incassi: 4,24 milioni di dollari nel giorno di apertura e di 8\u00a0631\u00a0367 dollari nel weekend di apertura, classificandosi numero 4 con una media per sala di 4.805 dollari. Il suo secondo fine settimana, \u00e8 diventato numero 3 e ha incassato 11\u00a0364\u00a0664 dollari (6327 dollari per cinema)\n\"The Aviator\" ha incassato 102 610 330 dollari negli Stati Uniti e in Canada e 111 131 129 dollari all'estero. In totale, il film ha incassato 213 741 459 dollari in tutto il mondo."}
{"id": "72321", "revid": "775372", "url": "https://it.wikipedia.org/wiki?curid=72321", "title": "Limburgo (regione)", "text": "Limburgo \u00e8 il nome di due differenti province confinanti, una nei Paesi Bassi e una in Belgio. La regione storica si estende, oltre alle due gi\u00e0 citate entit\u00e0 amministrative a una piccola parte della Renania Settentrionale-Vestfalia in Germania.\nTrae origine dal Ducato di Limburgo e si identifica con tutta l'area in cui si parla il limburghese, estendendosi alla Doppia Signoria di Maastricht di dominazione brabantina in condominio col Principato vescovile di Liegi e le zone limitrofe la citt\u00e0.\nL'area, di tradizione cattolica, \u00e8 sempre stata una zona di confine sotto il controllo delle diverse potenze dell'area. Parte sotto il dominio asburgico, parte sotto il dominio della chiesa e parte sotto il dominio repubblicano l'area si trov\u00f2 unita dopo l'invasione napoleonica del Belgio (1793-1794) nel neo-costituito Dipartimento della Mosa Inferiore.\nDopo il Congresso di Vienna, gli odierni Belgio, Paesi Bassi, gi\u00e0 parte dell'impero francese, furono costituiti in una singola nazione, il Regno Unito dei Paesi Bassi, e il Limburgo, fatta eccezione della parte tedesca, ne venne ad essere una provincia.\nQuando il Belgio, cattolico e di lingua francese, si stacc\u00f2 dai Paesi Bassi, calvinisti e di lingua filo-germanica, con la Rivoluzione belga nel 1830, la provincia di Limburgo fu la prima a passare sotto il governo belga. In ogni caso, con il Trattato di Londra, la provincia venne divisa in due parti distinte: la parte ad est venne affidata ai Paesi Bassi e la parte ad ovest al Belgio, una divisione che persiste tutt'oggi.\nInno.\nWaar in 't bronsgroen eikenhout \u00e8 l'inno ufficiale della regione del Limburgo, sia in Belgio che nei Paesi Bassi.\nLingua.\nPoich\u00e9 il Limburgo \u00e8 situato nelle Fiandre e nei Paesi Bassi, la lingua ufficiale del Limburgo \u00e8 l'olandese, ma la lingua limburghese, con i suoi dialetti, viene parlata in tutta la regione. Lo stato del limburghese \u00e8 stato migliorato grazie alla legislazione comunitaria europea, ma le autorit\u00e0 nazionali belghe si astengono dal sostenere la decisione. Nei Paesi Bassi il limburghese riceve una moderata protezione in base al capitolo due dello Statuto europeo per le lingue regionali o minoritarie."}
{"id": "72324", "revid": "125769707", "url": "https://it.wikipedia.org/wiki?curid=72324", "title": "Alla luce del sole (film)", "text": "Alla luce del sole \u00e8 un film del 2005 diretto da Roberto Faenza.\n\u00c8 la storia di don Giuseppe Puglisi, detto \"Pino\" (interpretato da Luca Zingaretti), il parroco assassinato da Cosa Nostra a Palermo nel quartiere Brancaccio il giorno del suo 56\u00ba compleanno, il 15 settembre 1993.\nTrama.\nA Palermo, il sacerdote don Pino Puglisi, si accorge ben presto di una dura verit\u00e0: i bambini della zona sono coinvolti nella mafia e molti di loro hanno dei genitori mafiosi. Il sacerdote cerca quindi di cambiare la situazione, invitandoli ad andare a scuola, in chiesa e a non rubare. Nonostante ai bambini piaccia andare a trovare Don Puglisi alla parrocchia, dove trascorrono il loro tempo spensierati a giocare a calcio; i genitori non sembrano apprezzare molto gli insegnamenti del prete. Infatti, ad un ragazzino di nome Domenico viene proibito di frequentare la parrocchia e quando infrange questa severa regola viene preso a frustate dal padre. Nel frattempo, Don Puglisi manda dei messaggi chiari ai mafiosi di Palermo, facendo dei discorsi nella piazzetta della chiesa, ma non viene ascoltato. Chiede ai cosiddetti uomini d'onore di presentarsi \"alla luce del sole\" e di non agire nell'ombra.\nEsponendosi in prima persona, ben presto, Don Puglisi si rende conto che la sua vita \u00e8 in pericolo. Viene assassinato per la strada da un gruppo di mafiosi che lo hanno seguito in auto. Quando lo trovano, il sacerdote pronuncia le sue ultime parole, \"Vi aspettavo\", poco prima di morire. Al funerale sono presenti tutti i bambini della parrocchia, che lasciano un pensiero per lui sopra la bara.\nDiritti televisivi.\nLa RAI detiene i diritti televisivi di questo film, che \u00e8 stato trasmesso in prima serata su Rai 1."}
{"id": "72339", "revid": "1783371", "url": "https://it.wikipedia.org/wiki?curid=72339", "title": "Metro popolare", "text": "I metri popolari sono forme metriche utilizzate soprattutto nel Duecento o nel Trecento dai giullari ma anche da poeti colti.\nForme.\nTra le forme popolari pi\u00f9 conosciute vi sono:"}
{"id": "72341", "revid": "73843", "url": "https://it.wikipedia.org/wiki?curid=72341", "title": "Frisia (provincia)", "text": "La Frisia (in olandese \"Friesland\" , in frisone \"Frysl\u00e2n\" ) \u00e8 una provincia del nord dei Paesi Bassi; il suo capoluogo \u00e8 Leeuwarden (\"Ljouwert\").\nGeografia fisica.\nEssa conta circa abitanti ed ha una superficie di , di cui per\u00f2 il 40% circa () \u00e8 coperto dalle acque di fiumi, laghi (in particolare l'IJsselmeer) e del Mare del Nord (il cosiddetto mare dei Wadden). La superficie \"asciutta\" \u00e8 quindi di .\nLa Frisia confina a nord con il Mare del Nord, ad est con le province di Groninga e Drenthe, a sud con le province di Overijssel e Flevoland, ad ovest con il lago IJsselmeer. Dal 1932 La diga dell'Afsluitdijk (che separa quest'ultimo lago dal mare) la collega con l'Olanda Settentrionale ed in particolare con la zona che per ragioni storiche \u00e8 nota come \"Frisia Occidentale\". Essa comprende anche quattro delle principali Isole Frisone Occidentali: Vlieland, Terschelling, Ameland, Schiermonnikoog.\nCultura.\nLa lingua ufficiale della Frisia \u00e8 il frisone (\"Frysk\"), che \u00e8 anche la seconda lingua ufficiale dei Paesi Bassi; tuttavia quasi tutti gli abitanti parlano abitualmente anche l'olandese, prima lingua ufficiale dei Paesi Bassi. Il frisone \u00e8 diffuso anche fuori dalla provincia, in tutta la regione geografica che storicamente ha ricevuto il nome di Frisia, che va dall'estremit\u00e0 nord dell'Olanda settentrionale fino al sud della Danimarca, passando per la provincia di Groninga e le regioni tedesche del Saterland e della Frisia Settentrionale.\nLa Frisia \u00e8 principalmente una provincia agricola, famosa ad esempio per il bestiame di razza frisona, originario di questa zona. Il turismo (principalmente sui laghi, sul Waddenzee e sulle isole) \u00e8 un'importante fonte di reddito. La provincia \u00e8 famosa anche per i suoi pattinatori su ghiaccio e per l'Elfstedentocht (giro delle undici citt\u00e0), una gara di pattinaggio su ghiaccio di 200 chilometri. Altra attivit\u00e0 sportiva locale curiosa e famosa \u00e8 il fierljeppen. I frisoni sono anche noti per la loro alta statura. Dante Alighieri fa riferimento a loro nell'Inferno (\"Divina Commedia\", Canto XXXI, 63-64) per descrivere la massiccia mole dei giganti: \"[...] che di giugnere a la chioma / tre Frison s'averien dato mal vanto\".\nBandiera.\nLa bandiera della Frisia \u00e8 composta di quattro bande blu separate da tre bande bianche in diagonale. Sulle bande bianche sono, in rosso, sette oggetti curiosi che assomigliano ai cuori, ma in effetti sono foglie della ninfea gialla (chiamate \"pompebl\u00eaden\" nella lingua frisone). L'istruzione ufficiale dice che \"non devono assomigliare ai cuori\".\nPolitica.\nDal punto di vista politico l'assemblea provinciale della Frisia \u00e8 stata controllata per decenni dai cristiano-democratici (CDA), ma questo predominio si \u00e8 indebolito in tempi recenti. Nelle ultime elezioni provinciali i 4 principali partiti sono stati il CDA (27%), i Laburisti (PvdA, 26%), il partito nazionale frisone (FNP, 13%) ed i liberali (VVD, 11%). Attualmente (2005) il governo provinciale \u00e8 presieduto dal Commissario del Re Ed Nijpels (CDA) e comprende altri due cristiano-democratici, due laburisti ed un liberale.\nCitt\u00e0.\nLa Frisia comprende 9 comuni al di sopra dei abitanti:\nComuni.\n dei comuni (\"gemeenten\") della provincia della Frisia."}
{"id": "72346", "revid": "123854340", "url": "https://it.wikipedia.org/wiki?curid=72346", "title": "Catalogo K\u00f6chel", "text": "Il Catalogo Kochel \u00e8 l'elenco di tutte le composizioni musicali di Wolfgang Amadeus Mozart. Esso prende il nome da Ludwig von Kochel, che ne pubblic\u00f2 la prima edizione nel 1862.\nDescrizione.\nL'idea di Kochel era quella di creare un catalogo cronologico, cio\u00e8 numerare le opere di Mozart in ordine progressivo per data di composizione, in modo tale che si potesse individuare se un'opera \u00e8 pi\u00f9 antica di un'altra semplicemente confrontando i numeri di catalogo.\nL'opera, ambiziosa, era destinata a scontrarsi con le difficolt\u00e0 oggettive che spesso si presentano quando si cerca di datare opere di cui si hanno notizie da fonti diverse, talvolta contraddittorie, incerte e frammentarie (manoscritti autografi e no, prime edizioni a stampa, abbozzi, testimonianze, lettere, ecc.). Per questo motivo, a causa di errori di datazione delle singole opere e di varie altre lacune, il catalogo originario redatto da Kochel conteneva numerose imprecisioni. Quindi, dopo la prima edizione del 1862, sono state realizzate altre cinque successive edizioni. Le due revisioni maggiormente significative sono contenute nella terza edizione, redatta da Alfred Einstein nel 1936, e nella sesta e ultima edizione, compilata nel 1964 da Franz Giegling, Alexander Weinmann e Gerd Sievers.\nCon la scoperta di opere precedentemente non catalogate o con il cambiamento della data di composizione per sopraggiunte nuove informazioni di carattere musicologico, si poneva tuttavia il problema di dover spostare dei numeri inserendoli tra due altri, oppure di dover inserire dei pezzi nuovi tra un numero e l'altro. La brillante soluzione, trovata, sembra, da Alfred Einstein, \u00e8 stata quella di mantenere la vecchia struttura e di inserire i nuovi pezzi o i pezzi spostati in mezzo ai numeri esistenti, aggiungendo a essi una lettera minuscola (e poi eventualmente maiuscola) a mo' di indice. Cos\u00ec, ad esempio, la Missa solemnis in do minore, designata dalla prima edizione come KV 139, \u00e8 diventata KV 114a (tra KV 114 e KV 115) nell'edizione di Einstein e KV 47a (tra KV 47 e KV 48) nell'ultima edizione.\nOgni opera di Mozart viene dunque catalogata con un numero preceduto dall'abbreviazione K o KV, in entrambi i casi indicante \"K\u00f6chel Verzeichnis\" (Catalogo K\u00f6chel in tedesco). Il numero indicato \u00e8 di solito quello originale della prima edizione del catalogo K\u00f6chel, anche se il pezzo \u00e8 stato poi rinumerato nelle edizioni successive, mentre \u00e8 quello nuovo, con le lettere, soltanto per le opere scoperte dopo il 1862.\nCatalogo.\nNella lista che segue sono riportate le seguenti indicazioni:"}
{"id": "72347", "revid": "1652635", "url": "https://it.wikipedia.org/wiki?curid=72347", "title": "Cielo d'Alcamo", "text": "\u00c8 uno dei pi\u00f9 significativi rappresentanti della poesia popolare giullaresca della scuola siciliana.\nBiografia.\nCielo fu attivo nella met\u00e0 del XIII secolo. Fu a lungo chiamato \"Ciullo\" (presunto diminutivo di Vincenzullo o richiamo volgare e grottesco tipico nei nomi giullareschi) in una erronea denominazione adottata dalla critica ottocentesca, e da essa passata a numerosi testi stranieri [manca riferimento bibliografico]. Bench\u00e9 si ritenga che il nome del poeta possa derivare da \"Chelo\", diminutivo spagnolo per il nome \"Marcelo\", secondo l'Avolio Cielo \u00e8 ipocoristico di \"Cheli\", diminutivo di \"Micheli\" (ovvero \"Michele\", nome molto diffuso in Sicilia), da cui sarebbe poi derivato \"Celi\" e in seguito, in Toscana, \"Cielo\". Incerto anche il secondo nome d'Alcamo, che potrebbe derivare dal toponimo dell'omonima cittadina siciliana o da un cognome attestato anche a Palermo alla fine del Duecento, oltre alle variazioni \"Dal Camo\" e \"Dalcamo\".\nIl poeta fu molto probabilmente vicino alla Magna Curia di Federico II, anche se gli studiosi hanno ipotizzato si trattasse di un giullare. Il componimento \"Rosa fresca aulentissima\", originariamente adespoto, venne attribuito al poeta quale \"Cielo dal Camo\" grazie all'erudito cinquecentesco Angelo Colocci che si bas\u00f2, tuttavia, su fonti oggi ignote. Tutto ci\u00f2 che la critica ha ipotizzato sull'attivit\u00e0 e sulla cronologia del rimatore si fonda quindi esclusivamente sulle notizie ricavabili dal contenuto dell'opera. Dall'analisi del testo si pu\u00f2 comunque dedurre che l'autore fosse di origine siciliana e non affatto sprovvisto di cultura.\n\"Il Contrasto\".\nCielo d'Alcamo scrisse \"Rosa fresca aulentissima\", sua unica opera pervenuta, in volgare a base siciliana ma con vistose influenze continentali, a cominciare dal titolo stesso. Citato da Dante nel \"De vulgari eloquentia\" (I, XII, 6) ad esempio di un linguaggio siciliano \"non illustre\", o dei siciliani di media condizione, il testo \u00e8 un vero esempio di mimo giullaresco, destinato alla rappresentazione scenica.\nInclusa per tradizione nella produzione volgare dell'Italia meridionale degli esordi, \"Rosa fresca aulentissima\", databile tra il 1231 e il 1250, fu tramandata da un unico manoscritto, il \"Codice Vaticano Latino 3793\", e coincide linguisticamente con la coeva lirica siciliana, pur mostrando qualche elemento di origine campana. Frequenti sono invece i latinismi e le metafore tipiche della tradizione cortese, che attraverso ripetuti provenzalismi e gallicismi lo collegano stilisticamente al canone del codice poetico della lingua d'Oc.\nIl dialogo tra un cavaliere ed una dama di estrazione popolare costituisce per l'appunto quel \"Contrasto\" che \u00e8 a sua volta parte di un vero e proprio genere letterario apparso precedentemente nella tradizione trobadorica d'oltralpe in autori come Marcabruno e Rambaldo di Vaqueiras. A dispetto dell'ambientazione umile e dell'ironia piuttosto popolare delle battute presenti nel testo, l'autore di \"Rosa fresca aulentissima\" \u00e8 stato collocato in ambito letterario colto per l'evidente sapienza metrico-stilistica dell'opera, e l'innegabile familiarit\u00e0 con le formule retoriche cortesi.\nPresumibilmente il \"Contrasto\", attraverso la comicit\u00e0 dei dialoghi, la messa in scena dell'inganno e dell'aggressivit\u00e0 reciproca dei due innamorati protagonisti, divenne modello ideale di lirica per i successivi poeti realistico-giocosi di area toscana come Cecco Angiolieri. Questo fu anche il motivo per il quale Cielo d'Alcamo fu spesso associato alla figura di giullare o poeta di corte, traspositore abile delle nuove formule stilistiche della nascente lirica siciliana in tono dichiaratamente comico.\nIl monumento.\nNel giardino dello scultore Mariano Cassar\u00e0, oggi propriet\u00e0 dei figli, si trova il monumento realizzato nel 1990 per conto del Comune di Alcamo e che, dopo diverse vicissitudini, rinvii e mancati pagamenti da parte delle varie amministrazioni succedutesi, \u00e8 rimasta di propriet\u00e0 dell'artista. D'accordo con l'Amministrazione del tempo, il monumento doveva essere posizionato nella Piazza Ciullo, sulla scalinata che scende verso la Pescheria, ma la storia che si \u00e8 susseguita a partire dal 1992 ha realmente dell'inverosimile: fatto sta che non esiste in loco una memoria del poeta alcamese, nonostante i vari bozzetti, concorsi e premi a suo nome indetti dal Comune.\nMolto probabilmente, come dice un famoso detto, riferibile allo scultore alcamese: \"Nemo propheta in patria!\"\nL'opera rappresenta fedelmente la scena del famoso Contrasto amoroso Rosa fresca aulentissima scritto nel 1240 da Cielo d'Alcamo, considerato il primo poeta italiano ad utilizzare la lingua volgare. Il corpo centrale comprende le due statue in bronzo che rappresentano i due protagonisti, il poeta e la donna amata; fa da cornice l'artistica fontana realizzata in travertino di Alcamo, completata dallo stemma della Citt\u00e0 di Alcamo nella parte posteriore del monumento.\nToponomastica.\nA Cielo D'Alcamo \u00e8 dedicato:"}
{"id": "72348", "revid": "78273", "url": "https://it.wikipedia.org/wiki?curid=72348", "title": "H\u00fdmnos pr\u00f3s t\u00e9n Eleutheri\u00e1n", "text": ""}
{"id": "72352", "revid": "125481697", "url": "https://it.wikipedia.org/wiki?curid=72352", "title": "Ole Gunnar Solskj\u00e6r", "text": "Dopo aver militato in patria nel e nel , all'et\u00e0 di 23 anni viene acquistato dagli inglesi del per 1,5 milioni di sterline. Con la maglia dei \"Red Devils\" totalizza 366 presenze e 126 gol in dodici stagioni, conquistando quindici trofei, tra cui la UEFA Champions League 1998-99, vinta grazie al gol siglato proprio da Solskj\u00e6r nei minuti di recupero del secondo tempo della finale contro il .\nDa allenatore ha guidato il Molde in due periodi distinti, inframezzati da un'esperienza al , prima di tornare al Manchester Utd dal 2018 al 2021.\nBiografia.\nSolskj\u00e6r visse i suoi anni inglesi a Bramhall, assieme alla moglie Silje e ai suoi tre figli Noah, Karna ed Elijah. Si trasfer\u00ec poi nella natia Kristiansund quando divent\u00f2 allenatore del Molde.\nIl 27 marzo 2008 divenne il cavaliere pi\u00f9 giovane dell'Ordine di Sant'Olav del Regno di Norvegia. L'onorificenza fu conferita al giocatore \"per meriti umanitari, per il suo modo di essere e per l'esempio che rappresenta per i giovani e per i bambini\", come dichiar\u00f2 Egil Vindorum, il capo del palazzo di Cancelleria di Oslo. La cerimonia di investitura avvenne in sede privata a Kristiansund, in presenza di Harald V di Norvegia.\nNel 2009 il parlamento norvegese gli assegn\u00f2 l'annuale premio Peer Gynt per il suo lavoro come ambasciatore dello sport e per il grande impegno sociale. Sorridendo, l'ex calciatore ammise di non aver mai visto l'opera di Henrik Ibsen, a cui \u00e8 intitolato il premio, ma che avrebbe voluto farlo al pi\u00f9 presto.\nNel 2010 \"The Sunday Times\" pubblic\u00f2 la lista degli allenatori pi\u00f9 ricchi della Gran Bretagna e Solskj\u00e6r fu inserito nella classifica, con un patrimonio stimato in di sterline. Dopo l'acquisto di una casa a Kristiansund iniziarono le speculazioni sulla possibilit\u00e0 che l'ex attaccante sarebbe diventato il sostituto di Uwe R\u00f6sler al Molde, poich\u00e9 la citt\u00e0 omonima si trovava ad un'ora dalla nuova abitazione di Solskj\u00e6r.\nCaratteristiche tecniche.\nGiocatore.\nImpiegato come ala oppure da centravanti, si caratterizzava per tecnica, agilit\u00e0 e freddezza sotto rete, nonch\u00e9 per l'abilit\u00e0 di subentrare a partita in corso e andare in gol nei minuti finali in quanto rapace in area, tanto da venire soprannominato dai media inglesi \"Baby-faced Assassin\" (l'assassino dalla faccia da bambino) per l'aspetto giovanile e i suoi goal \"mortali\" nei finali di gara.\nCarriera.\nGiocatore.\nClub.\nClausenengen.\nSolskj\u00e6r inizi\u00f2 la carriera con la maglia del Clausenengen, squadra della sua citt\u00e0 natale. Ma nonostante la poca visibilit\u00e0 del club, militante nelle serie inferiori del campionato norvegese, il suo fiuto del gol non pass\u00f2 inosservato.\nMolde.\nSolskj\u00e6r arriv\u00f2 tardi nella massima divisione norvegese: fu infatti acquistato dal Molde per il campionato 1995. Esord\u00ec nell'Eliteserien il 22 aprile, segnando una doppietta nel 6-0 inflitto al Brann. In vantaggio per 4-0 all'intervallo, l'allenatore \u00c5ge Hareide ordin\u00f2 ai suoi calciatori di fermarsi, ma nonostante questo il Molde realizz\u00f2 altri 2 gol, con Solskj\u00e6r a fissare il punteggio sul risultato finale. In questa sua prima stagione, realizz\u00f2 20 reti e contribu\u00ec a portare il Molde ad un sorprendente secondo posto finale. Nella classifica dei marcatori, fu preceduto soltanto da Harald Martin Brattbakk. Il tridente composto dallo stesso Ole Gunnar Solskj\u00e6r, Ole Bj\u00f8rn Sundgot e Arild Stavrum fu soprannominato \"tre S-ene\" (in italiano, \"le tre S\").\nNella stagione seguente, mantenne il suo \"score\" e realizz\u00f2 11 reti in 16 incontri di campionato.\nManchester United.\nNel 1996 Solskj\u00e6r fu acquistato dal , in cambio di \u00a3 (cifra record per il calcio norvegese all'epoca). In Inghilterra, il suo arrivo fu una sorpresa, poich\u00e9 praticamente sconosciuto ai pi\u00f9 e perch\u00e9 fu l'alternativa al calciatore del e della Nazionale inglese Alan Shearer, che fin\u00ec poi al per 15.000.000 di sterline. In patria, invece, il suo trasferimento fu accolto con un'iniziale diffidenza, poich\u00e9 l'alto numero di calciatori offensivi dei \"Red Devils\" fece presagire un esiguo minutaggio per l'attaccante norvegese, cos\u00ec come accadde a Frank Strandli al Leeds United, pochi anni prima. Solskj\u00e6r ebbe per\u00f2 la pazienza di lavorare e aspettare la sua occasione, che arriv\u00f2 il 25 agosto: entr\u00f2 in campo nella sfida contro il Blackburn, realizzando la rete del definitivo 2-2. Divenne cos\u00ec la prima riserva del Manchester United, alle spalle dei titolari \u00c9ric Cantona ed Andy Cole, acquistando con il tempo lo status di \"super-riserva\". Appena arrivato, scelse la casacca numero 20, che port\u00f2 per l'intera carriera.\nSolskj\u00e6r segn\u00f2 18 reti nella sua prima stagione, nel solo campionato, contribuendo in questo modo alla vittoria del titolo. I media britannici lo soprannominarono \"The Baby-Faced Assassin\", per il suo aspetto molto giovanile e per il fatto che fosse \"spietato\" sotto porta. Fu considerato, come detto, una \"super-riserva\", poich\u00e9 veniva schierato spesso soltanto negli ultimi minuti di gioco, riuscendo comunque a segnare tante reti anche con un minutaggio esiguo. Alex Ferguson sottoline\u00f2 come Solskj\u00e6r studiasse il gioco anche dalla panchina. \u00c8 ricordato anche per la quaterna siglata al Nottingham Forest negli ultimi 12 minuti, nella partita che lo United vinse per 8-1. Il norvegese segn\u00f2 anche la rete della vittoria nella finale di Champions League 1998-1999, permettendo ai \"Red Devils\" il raggiungimento del \"treble\".\nDopo alcune altre annate come riserva, ebbe una chance di giocare da titolare nella stagione 2001-2002, in un tandem con Ruud van Nistelrooij e forzando di fatto alla panchina Dwight Yorke ed Andy Cole. L'anno seguente, questi ultimi lasciarono Old Trafford, e il reparto offensivo dei \"Red Devils\" fu formato dal norvegese, da van Nistelrooy e Diego Forl\u00e1n. Ferguson scelse per\u00f2 di puntare su Paul Scholes, che support\u00f2 l'olandese nell'attacco del club mancuriano.\nSolskj\u00e6r ritrov\u00f2 spazio con l'infortunio di David Beckham, perch\u00e9 Ferguson lo schier\u00f2 in posizione di ala destra. Il calciatore dimostr\u00f2 di essere in grado di fornire ottimi assist, andando anche a segno con regolarit\u00e0. Fu selezionato anche per incontri importanti, quale la sfida contro l'Arsenal e per i quarti di finale di Champions League contro il . Fu capitano per un certo numero di match.\nAll'inizio della stagione 2003-2004 si ritrov\u00f2 come prima scelta nel ruolo di ala destra. Un infortunio al ginocchio contro il , in data 16 settembre 2003, lo tenne per\u00f2 fuori dai campi fino al febbraio successivo. Fu il migliore in campo nella semifinale di FA Cup, contro l'Arsenal. Gioc\u00f2 anche la finale della competizione, vinta dai \"Red Devils\". Solskj\u00e6r fu per\u00f2 costretto ad operarsi al ginocchio nell'agosto 2004, saltando interamente l'annata successiva. Una volta recuperato, il trentaduenne calciatore ebbe difficolt\u00e0 a ritagliarsi uno spazio nell'attacco del Manchester United.\nDovette attendere il 5 dicembre 2005 per rientrare in campo, giocando una partita della squadra riserve tra United e Liverpool. Ci furono 2.738 spettatori a dare il bentornato a Solskj\u00e6r, superando consistentemente la media di pubblico per un incontro tra squadre riserve. Il 28 dicembre torn\u00f2 a giocare nella prima squadra, nella sfida contro il Birmingham City. Gioc\u00f2 il primo match dall'inizio in una partita di FA Cup disputata contro il Burton Albion, ad oltre un anno di distanza dall'ultima, in cui indoss\u00f2 per la prima volta la fascia di capitano. Il Manchester United fu costretto al replay e, nell'occasione, il norvegese torn\u00f2 ad indossare la fascia da capitano. Il suo ritorno verso la piena forma prosegu\u00ec lentamente, disputando gare con la formazione delle riserve dei \"Red Devils\" fino a quando, l'8 marzo 2006, si ruppe uno zigomo in uno scontro di gioco con Ugo Ehiogu del Middlesbrough. Nonostante gli fosse stata paventata la possibilit\u00e0 di aver concluso anticipatamente la stagione, torn\u00f2 in campo in occasione di un match contro il Sunderland.\nSolskj\u00e6r gioc\u00f2 bene nel pre-stagione successivo, facendo riconsiderare a Ferguson l'ipotesi di acquistare un nuovo attaccante. Il 23 agosto 2006 torn\u00f2 all'azione in Premier League, segnando anche una rete contro il Charlton Athletic (prima rete in campionato da aprile 2003). Il 13 settembre segn\u00f2 al Celtic, in un match valido per la Champions League 2006-2007, tornando cos\u00ec al gol ad Old Trafford. Continu\u00f2 la sua striscia di marcature contro Newcastle United, Wigan Athletic e Crewe Alexandra. Dopo aver subito un altro infortunio, torn\u00f2 al gol nel Boxing Day, ancora contro il Wigan. In seguito, sigl\u00f2 altre reti ai danni di Reading e Aston Villa.\nDopo un altro incontro con il Reading, Solskj\u00e6r dovette affrontare un'altra operazione al ginocchio, sebbene meno seria delle precedenti: rimase fuori dai giochi per un mese. Torn\u00f2 per l'incontro con il Blackburn del 31 marzo 2007, entrando in campo a partita in corso e segnando la rete del definitivo 4-1 in favore dei \"Red Devils\". Gioc\u00f2 la finale di FA Cup 2006-2007 contro il Chelsea, che si rivel\u00f2 poi essere l'ultima partita della sua carriera, con i \"Blues\" che si imposero per 1-0.\nIl 5 giugno 2007 fu reso noto che avrebbe dovuto affrontare un'altra operazione al ginocchio, a causa di un problema avuto in allenamento con la sua Nazionale. L'operazione fu un successo, ma Solskj\u00e6r non riusc\u00ec pi\u00f9 a riprendersi completamente. Il 27 agosto annunci\u00f2 cos\u00ec il suo addio all'attivit\u00e0 agonistica. Il 4 settembre raccolse un'ovazione dai suoi tifosi ad Old Trafford.\nAl momento del suo ritiro era detentore del primato di maggior numero di reti realizzate per il Manchester United, partendo dalla panchina: 28.\nIl 2 agosto 2008 si gioc\u00f2 la sua partita d'addio al calcio: la partita si disput\u00f2 ad Old Trafford, contro l'Espanyol. Solskj\u00e6r entr\u00f2 in campo a met\u00e0 del secondo tempo, in sostituzione di Fraizer Campbell. Alla fine della gara, salut\u00f2 gli oltre spettatori con un discorso, nel quale ringrazi\u00f2 lo staff, i compagni di squadra, i tifosi e la famiglia.\nTra campionato e coppe realizz\u00f2 126 reti in 366 presenze con il Manchester United.\nNazionale.\nSolskj\u00e6r gioc\u00f2 19 partite realizzando 13 goal con la selezione under-21 norvegese. Con la nazionale maggiore (con cui esord\u00ec nell'amichevole pareggiata per 1-1 contro la Giamaica, andando anche in goal) invece disput\u00f2 67 partite con 23 reti all'attivo, partecipando ai Mondiali del 1998 e a Euro 2000.\nAllenatore.\nEsordi.\nSolskj\u00e6r firm\u00f2 il suo ultimo contratto da giocatore il 31 marzo 2006, con la possibilit\u00e0 di sviluppare le sue abilit\u00e0 manageriali. Fu anche ambasciatore della squadra e gioc\u00f2 a calcio con i ragazzi della scuola calcistica del Manchester United ad Hong Kong, sempre nello stesso anno. Intervistato da Setanta Sports ad agosto 2007, manifest\u00f2 la volont\u00e0 di diventare un allenatore al termine della carriera da giocatore. Successivamente al ritiro, infatti, Solskj\u00e6r lavor\u00f2 per Alex Ferguson: allen\u00f2 infatti gli attaccanti per il resto della stagione 2007-2008.\nIl 20 maggio 2008 fu annunciato il suo nuovo incarico di allenatore della squadra riserve dei \"Red Devils\". Vinse la Lancashire Senior Cup 2007-2008 grazie ad una vittoria in finale per 3-2 sulle riserve del Liverpool. Il 12 maggio 2010 vinse la sua prima Manchester Senior Cup, grazie ad un successo per 1-0 sulle riserve del Bolton al Reebok Stadium.\nPoco dopo l'abbandono di \u00c5ge Hareide alla panchina della Nazionale norvegese, Solskj\u00e6r fu contattato per prenderne il posto. L'ex attaccante rifiut\u00f2 per\u00f2 la proposta, dichiarando che non \u00e8 ancora il momento per diventare il commissario tecnico della selezione scandinava. L'ultima gara di Solskj\u00e6r come allenatore della squadra riserve del Manchester United fu datata 16 dicembre 2010, nella vittoria per 5-1 sul Newcastle.\nMolde.\nIl 9 novembre 2010 firm\u00f2 un contratto quadriennale con il Molde, diventando il nuovo tecnico della squadra per cui gioc\u00f2 prima di trasferirsi al Manchester United. Solskj\u00e6r avrebbe continuato a ricoprire l'incarico ai \"Red Devils\" fino a gennaio 2011, quando poi avrebbe dovuto preparare la stagione del Molde.\nLa prima partita ufficiale della squadra fu la sconfitta 3-0 in casa del neopromosso Sarpsborg 08. Per la prima vittoria, dovette attendere il 17 aprile: il Molde si impose per 3-2 sullo Stab\u00e6k. Venne eliminato ai quarti di finale della Coppa di Norvegia dal Fredrikstad e si aggiudic\u00f2 il campionato, grazie al suo calcio veloce e propositivo. Nello stesso anno, ricevette il premio Kniksen come miglior allenatore del campionato. Alla guida del Molde, vinse anche il campionato 2012 e il Norgesmesterskapet 2013.\nCardiff City e ritorno al Molde.\nIl 2 gennaio 2014 \u00e8 stato ufficialmente annunciato come nuovo manager del . Alla fine del campionato, la squadra retrocesse nella Football League Championship. Cominci\u00f2 anche la stagione seguente alla guida del club, ma le parti si separarono il 18 settembre dopo appena 2 vittorie e 3 sconfitte con la squadra al diciassettesimo posto.\nIl 21 ottobre 2015 ritorna al Molde firmando un contratto valido per i successivi tre anni e mezzo, subentrando ad Erling Moe. Esordisce il giorno seguente nella vittoria per 3-1 contro il Celtic partita valida per il girone di Europa League. Chiude il campionato al sesto posto e in Europa viene eliminato ai sedicesimi di finale dal Siviglia. La stagione seguente viene eliminato al terzo turno nella Coppa di Norvegia dal Stj\u00f8rdals-Blink e arriva al quinto posto in campionato. Il suo lavoro al Molde non passa inosservato tanto che viene nuovamente contattato dalla federazione norvegese che gli aveva offerto la panchina della nazionale maggiore nel novembre 2016, rifiutando ancora una volta. Il terzo anno alla guida del club norvegese si vede eliminato in semifinale della Coppa di Norvegia dal Lillestr\u00f8m per 3-0 e arriva al secondo posto in campionato. Il quarto anno viene subito eliminato al secondo turno della Coppa di Norvegia dal Brattv\u00e5g e in UEFA Europa League 2018-2019 viene eliminato ai preliminari dallo Zenit San Pietroburgo. Il campionato lo chiude al secondo posto sempre dietro ai campioni in carica del Rosenborg.\nManchester United.\nIl 19 dicembre 2018 torna al in qualit\u00e0 di allenatore \"ad interim\" in sostituzione di Jos\u00e9 Mourinho. Tre giorni dopo, al debutto, vince in trasferta contro il per 5-1. Si ripete poi contro l', il , il , il e il , diventando il primo allenatore nella storia del Manchester United a vincere le prime sei partite di campionato giocate (il precedente primato apparteneva a Matt Busby, che nel 1946 aveva vinto le sue prime 5 gare di campionato da allenatore dei \"Red Devils\"). Il 6 marzo 2019, la squadra di Solskj\u00e6r espugna per 3-1 il Parco dei Principi del PSG, rimontando il 2-0 subito all'Old Trafford e qualificandosi ai quarti di finale di Champions League, a cinque anni dall'ultima volta. Visti gli ottimi risultati conseguiti il 28 marzo 2019 gli \u00e8 stato rinnovato il contratto per 3 anni. Dalla Champions verr\u00e0 eliminato ai quarti dal Barcellona, dalla FA Cup esce sempre ai quarti per mano del Wolverhampton mentre in Premier League non va oltre il sesto posto finale qualificandosi per l\u2019Europa League.\nL'anno seguente, nonostante un inizio difficile, grazie a un buon girone di ritorno (in particolare nel periodo post-lockdown) arriva 3\u00ba in Premier qualificandosi per la Champions mentre dalle coppe nazionali viene eliminato in semifinale (dal nella FA Cup e dal nella League Cup); il medesimo epilogo \u00e8 avvenuto in Europa League dov'\u00e8 stato eliminato dal Siviglia.\nNella stagione 2020-2021, dopo essere uscito ai gironi di Champions arrivando 3\u00ba dietro a e , raggiunge la finale di Europa League perdendola ai rigori contro il . In FA Cup viene eliminato ai quarti dal poi campione mentre in Coppa di Lega perde la sfida con il in semifinale. Sempre i \"citizens\" avranno la meglio in campionato con 12 punti di vantaggio sullo United 2\u00ba, nonostante i \"red devils\" avessero guadagnato 4 punti nel doppio confronto in campionato con i rivali cittadini.\nIl 24 luglio 2021 prolunga il proprio contratto con il Manchester United fino al 2024 con opzione per un altro anno. Tuttavia il difficoltoso avvio di stagione dei \"Red Devils,\" con la squadra prima nel girone di Champions ma settima in Premier a 12 punti dal capolista e gi\u00e0 eliminata dalla Coppa di Lega al terzo turno per mano del , costa l'esonero al tecnico norvegese, comunicato il 20 novembre all'indomani della sconfitta per 4-1 contro il , la quarta nelle ultime 5 partite.\nStatistiche.\nTra club, nazionale maggiore e nazionali giovanili, Solskj\u00e6r ha giocato 596 partite segnando 305 reti, alla media di 0,51 gol a partita.\nStatistiche da allenatore.\n\"Statistiche aggiornate al 20 novembre 2021.\" In grassetto le competizioni vinte."}
{"id": "72361", "revid": "287204", "url": "https://it.wikipedia.org/wiki?curid=72361", "title": "Bartolomeo Ammannati", "text": "Artista fra i pi\u00f9 notevoli e inquieti del suo secolo, Ammannati fu un tipico interprete del manierismo pi\u00f9 \"intellettuale\", destinato alle \u00e9lite delle raffinate corti principesche, e amante della \"bella maniera\" italiana, della quale fu un valido continuatore. Formatosi come scultore, la sua opera, dopo l'iniziale successo, fu criticata da alcuni contemporanei, ottenendo giudizi poco entusiasti fino alla sua riscoperta recente da parte della critica moderna. Come architetto invece fu un instancabile innovatore, capace di soluzioni ardite e scenografiche, che lasceranno un segno nel lessico architettonico europeo. Nella fase pi\u00f9 matura si accost\u00f2 al mondo dei Gesuiti, sia spiritualmente, che professionalmente. Sulla base delle pressanti istanze religiose e moralistiche dell'ordine, giunse a condannare le sue posizioni giovanili, abbracciando lo spirito della controriforma.\nBiografia.\nOrigini e formazione.\nNato a Settignano (Firenze) nel 1511, rimase orfano di padre a dodici anni e per vivere entr\u00f2 nella bottega di Baccio Bandinelli. Intorno al 1530 si rec\u00f2 a Venezia attratto dalla fama di Jacopo Sansovino, che ebbe modo di conoscere. Lavori di scultura di questo primo periodo, ricordati da Raffaello Borghini, il suo principale biografo, sono per lo pi\u00f9 perduti, come il rilievo con \"Dio Padre e angeli\" per il Duomo di Pisa e una \"Leda\" per Guidobaldo II Della Rovere, mentre restano un \"San Nazario\", un \"David\" e una \"Giuditta\" (originariamente scolpiti come \"Apollo\" e \"Minerva\") alla tomba di Jacopo Sannazaro nella chiesa di Santa Maria del Parto a Mergellina (Napoli).\nNel 1537 torn\u00f2 a Venezia, dove collabor\u00f2 con Jacopo Sansovino alla decorazione della Libreria di San Marco, scolpendo un \"Nettuno\" (distrutto per un crollo nel 1750) e ad alcuni rilievi in archi e sottarchi, probabilmente quelli pi\u00f9 vicini al campanile. Nel 1544 si trasfer\u00ec poi a Padova, dove entr\u00f2 sotto la protezione di Marco Mantua Benavides e per il cui palazzo scolp\u00ec un \"Ercole\", un \"Giove\" e un \"Apollo\" ancora nelle nicchie in loco. Nel 1546 nello stesso palazzo disegn\u00f2 probabilmente l'arco e, lo stesso anno, progett\u00f2 il sepolcro per il Mantua Benavides nella chiesa degli Eremitani. Forse anche palazzo Trevisan-Mion, situato ora in via degli Zabarella 82, \u00e8 da attribuirsi al giovane Ammannati.\nA Roma.\nNel 1550 spos\u00f2 ad Urbino la poetessa Laura Battiferri, con la quale non ebbe figli ma rimase amorevolmente legato tutta la vita, e si trasfer\u00ec a Roma alla corte di Giulio III, presentato da Vasari. Quest'ultimo gli procur\u00f2 come primo incarico la realizzazione della statuaria della cappella di Antonio e Fabiano del Monte in San Pietro in Montorio, alla cui architettura aveva lavorato Vasari stesso. Realizz\u00f2 quindi, entro il 1553, i giacenti di Antonio e di Fabiano e le allegorie della \"Giustizia\" e della \"Religione\", in cui si rileva gi\u00e0 un addolcimento dei modi michelangioleschi allora dominati, secondo stilemi appresi dal Sansovino.\nStudioso di \"cose antiche\", a Roma l'Ammannati entr\u00f2 nei circoli del Vignola, col quale mise a punto le sue prime prove documentate come architetto: dal 1552 a villa Giulia, la nuova villa del papa sulla via Flaminia, accanto ai suoi due protettori Vasari e Vignola, poi fece un modello in legno per la fonte all'angolo di via dell'Arco oscuro (inglobata poi con modifiche nel casino di Pio IV, e in particolare sovrintese ai lavori di una parte del secondo cortile della villa e del loggiato intermedio, dove scolp\u00ec il proprio nome su un pilastro. In particolare cre\u00f2 il ninfeo, con fontane e grotte a tre livelli che costituiscono l'elemento \"sorpresa\" del cortile, secondo un gusto tipico del manierismo.\nAncora per il papa cur\u00f2 il restauro e l'ammodernamento del palazzo Cardelli in Campo Marzio, poi detto \"di Firenze\", che aveva acquistato nel 1553.\nRientro a Firenze.\nNel 1555, alla morte di Giulio III, se ne torn\u00f2 a Firenze, dove l'aveva mandato a chiamare Vasari, gi\u00e0 da un anno trasferitosi alla corte di Cosimo I de' Medici. Il primo lavoro che attese fu quello di una grande fontana detta \"di Giunone\" da collocare in palazzo Vecchio, nel salone dei Cinquecento, dirimpetto alla tribuna del Bandinelli. Fu un'opera travagliata, che fin\u00ec per essere collocata da Francesco I nel giardino di Pratolino. Le statue dell'insieme (l\"Arno\", la \"Fonte del Parnaso\", \"Allegoria di Firenze\", la \"Maturit\u00e0 del Consiglio\" e la \"Terra\"), scolpite tra il 1555 e il 1561, furono definite da Michelangelo una \"bella fantasia\", e solo recentemente sono state riunite nel cortile del Bargello.\nNel 1559 partecip\u00f2 al concorso per un'altra fontana, destinata ad essere la prima pubblica di Firenze, da collocare in piazza della Signoria, a culmine dell'importante costruzione di un acquedotto che dalla collina a sud della citt\u00e0 portava acqua salubre nella parte nord, passando sotto l'Arno. L'Ammannati, favorito da Eleonora di Toledo, risult\u00f2 vincitore contro Benvenuto Cellini, il Giambologna e Vincenzo Danti (mentre il Bandinelli era appena scomparso), iniziando le fondazioni dell'opera il 10 marzo 1563 e inaugurandola nel 1577. Si tratta della fontana del Nettuno, composta da una vasca dal disegno elegantissimo, dal cocchio del dio e dalla sua statua colossale, la terza e ultima in ordine cronologico tra i giganti ammannatiani, dopo quello (perduto) per la Marciana e quello per il giardino di Marco Mantova Benavides, a Padova.\nIl \"Nettuno\" per\u00f2, citando il vicino David di Michelangelo, fu aspramente criticato, non solo dai rivali (aspro il commento del Cellini, che nella sua \"autobiografia\" descrisse l'artista come il \"degno\" seguace dell'odiato Baccio Bandinelli), ma anche dagli intellettuali di corte (il Borghini scrisse come \"[non pot\u00e9] far mostrare alla sua figura attitudine con le braccia alzate; ma fu costretto a farla con grande difficult\u00e0 come oggi si vede\") e anche dal popolo minuto, che coni\u00f2 per la statua l'appellativo di \"Biancone\" con cui ancora oggi \u00e8 nota, intendendo come l'unica cosa che colpisce di essa \u00e8 il bianco del marmo, oltre al ritornello canzonatorio \"Ammannato, Ammannato, quanto marmo hai sciupato!\". Solo in tempi recenti la sua opera \u00e8 stata oggetto di rivalutazione, sottolineandone le novit\u00e0 anticlassiche e la sintesi tra il titanismo di Michelangelo e le dolcezze di matrice veneta.\nNonostante le critiche continu\u00f2 a lavorare anche ad altre fontane e statue da giardino, quali il gruppo di \"Ercole e Anteo\" per la fontana del Tribolo, e la statua dell\"Appennino\" (detta anche \"Gennaio\", 1563-1565), tutte nei giardini della villa di Castello.\nArchitetto per Cosimo I.\nNel 1563 Cosimo I de' Medici fond\u00f2 l'Accademia e Compagnia dell'Arte del Disegno di cui Ammannati fu eletto membro.\nNominato artista ufficiale della corte di Cosimo, contribu\u00ec alla vivace stagione artistica sviluppata intorno alla corte medicea e finalizzata alla celebrazione del potere di granduca. Come architetto, il suo linguaggio si affin\u00f2 notevolmente nell'ambiente mediceo, all'insegna di un senso plastico ancora pi\u00f9 articolato e di una rinnovata capacit\u00e0 decorativa, come si legge nel progetto di ampliamento di palazzo Pitti, acquistato dai Medici nel 1549-1550. L'architetto, che vi mise mano dal 1560 al 1577, rifece le finestre al piano terra in facciata, ridisegn\u00f2 gli appartamenti e soprattutto progett\u00f2 il magnifico cortile (1560-1568), a tre ordini con l'originalissimo uso del bugnato a gradoni, che si inserisce nel complesso come anticipazione e congiungimento all'anfiteatro di Boboli progettato dal Tribolo.\nQuale artista di corte lavor\u00f2 per alcuni importanti personaggi dell'ambito mediceo, costruendo per essi palazzi in cui si riscontra un ritorno alla composta ed elegante tradizione toscana, non senza innesti innovativi ed estrosi e un rinnovo continuo delle forme. Lo dimostrano il palazzo Grifoni (1557-1574), dove cre\u00f2 una vibrante policromia tra i diversi tipi di laterizi e la pietra forte (in parte perduta in lavori successivi), o il palazzo Giugni, considerato tra le sue migliori realizzazioni. Altre opere sono il palazzo Ramirez di Montalvo (1568), il palazzo di Sforza Almeni, la casa del Canto alla Catena e, per attribuzione, i palazzi Mondragone, Pucci e altri.\nPur nella ricchezza delle planimetrie disegnate (disegni pubblicati dal Vodoz), in questi palazzi si riscontra un'impostazione geometrica e salda dei volumi principali, all'insegna della grandiosit\u00e0, che poi si raccordavano con l'ambiente esterno con logge e bracci porticati, come nello stesso palazzo Pitti e nei progetti pi\u00f9 tardi del palazzo mediceo di Seravezza o del palazzo Ducale di Lucca.\nImportante fu poi la ricostruzione del ponte Santa Trinita, travolto da una piena dell'Arno del 1558 e per il quale fu inizialmente interpellato da Roma Michelangelo. Ottenuto poi l'incarico, forse coi disegni del Buonarroti o meno, l'Ammannati vi lavor\u00f2 tra gli anni 1567-1569, quando il Buonarroti era gi\u00e0 scomparso, creando un'opera moderna ma elegantemente inserita nel panorama cittadino, grazie alla curva slanciata delle tre arcate di catenaria, ai massicci piloni dall'angolo per\u00f2 molto acuto e alle vibranti cornici. L'insieme riesce a coniugare un'energica robustezza con la pi\u00f9 aerea snellezza, pur nelle forme attuali della fedelissima ricostruzione post-bellica (1958).\nAll'Ammannati tocc\u00f2 anche completare la Biblioteca Laurenziana, avviata da Michelangelo, in parallelo con Vasari, che complet\u00f2 la Sagrestia Nuova.\nFama in Italia.\nQuesto periodo di felici realizzazioni port\u00f2 al crescere della propria fama, che lo fece richiedere anche in altre citt\u00e0. Nel 1572 Gregorio XIII gli commission\u00f2 la tomba per il nipote Giovanni Boncompagni nel Camposanto di Pisa, realizzando una statua di \"Cristo\" tra le personificazioni della \"Pace\" e della \"Giustizia\". A Lucca gli venne richiesta la ricostruzione del palazzo degli Anziani (1577-1581), in cui termin\u00f2 solo la facciata minore sul cortile degli Svizzeri. A Volterra progett\u00f2 il cortile della badia dei Santi Giusto e Clemente e palazzo Viti, ad Arezzo la chiesa di Santa Maria in Gradi, e a Seravezza, in alta Versilia, il palazzo Mediceo (1564).\nTorn\u00f2 a Roma a pi\u00f9 riprese tra il 1560 e il 1572, progettando il palazzo Mattei Caetani (1564) e il palazzo Ruspoli (avviato nel 1586) e soprattutto il restauro e ampliamento della villa Ricci al Pincio per il cardinale Ferdinando de' Medici, sollecitata fin dal 1570.\nAttivit\u00e0 per i Gesuiti.\nDal 1572 sono documentati i primi contatti dell'artista con l'ordine dei Gesuiti, a proposito di un progetto di ampliamento del collegio fiorentino (oggi palazzo degli Scolopi). Nel 1575 e nel 1576 l'Ammannati fu a Roma, dove strinse amicizia con il padre generale dell'ordine Everardo Mercuriano e con padre A. Possevino, forse con l'intermediazione del patrizio fiorentino Ludovico Corbinelli, che si era fatto gesuita nel 1567.\nI lavori al collegio fiorentino si avviarono nel 1579 e interessarono anche l'annessa chiesa di San Giovannino. Con l'aiuto del capomastro padre Domenico da Verdina la chiesa, che riecheggiava la chiesa del Ges\u00f9 a Roma nella struttura a navata unica con cappelle poco profonde e transetto formante la croce latina, venne gi\u00e0 aperta al culto a met\u00e0 dei lavori nel 1581, e ultimata nel 1584, mentre nel 1585 il collegio era pressoch\u00e9 ultimato.\nQuesti lavori fecero s\u00ec che gli venisse chiesto un progetto anche per l'ampliamento del Collegio Romano, approvato da Gregorio XIII e revisionato dal gesuita G. Valeriani. Nonostante ci\u00f2 l'attribuzione all'architetto di quello che oggi si vede \u00e8 controversa: la fonte pi\u00f9 antica, il Baglione, gli assegnava almeno la facciata e il cortile, mentre il Pirri diede tutto al Valeriani, basandosi sulle ricevute di pagamento e sul necrologio del Valeriani di padre Sebastiano Berettario; su questa stregua e su basi stilistiche, Vodoz e Ghidiglia Quintavalle esclusero l'opera dal catalogo dell'Ammannati, mentre Calvesi torn\u00f2 sull'attribuzione tradizionale del Baglione.\nL'accostamento agli ambienti gesuitici spinse l'artista verso un profondo senso religioso, che comport\u00f2 anche un ripudio della sua produzione profana giovanile: nella \"Lettera di Messer Bartholomeo Ammannati Architetto e Scultore fiorentino. Agli ornatissimi Accademici del Disegno\" (Firenze, presso Bartol. Sermattei, 22 ag. 1582) si distaccava dai nudi mitologici, non consoni ai nuovi principi di austerit\u00e0 religiosa, e in una lettera di qualche anno dopo (1590 circa) chiedeva al granduca Ferdinando I di non fargli pi\u00f9 \"scolpire o pingere cose ignude\".\nUltimi anni.\nChiamato a Roma da Sisto V, per essere consultato circa l'erezione dell'obelisco vaticano (opera affidata poi a Domenico Fontana) e la costruzione della cappella del Presepio in Santa Maria Maggiore, vi arriv\u00f2 affaticato e malato (Borghini).\nIl 25 marzo 1587 fece testamento con la moglie, eleggendo come erede universale il collegio gesuitico fiorentino, non avendo figli. Nel novembre del 1589 perse la consorte, che lo aveva nominato erede usufruttuario. Gli ultimi anni di vita furono dedicati alle opere religiose. Dopo un nuovo testamento datato 19 marzo 1592, spir\u00f2 il 13 aprile per paralisi, nella sua casa di via della Stufa.\nFu sepolto assieme alla moglie nella chiesa gesuita di San Giovannino a Firenze.\nAl Gabinetto dei Disegni e Stampe degli Uffizi a Firenze e in un quaderno nella Biblioteca Riccardiana restano numerosi suoi disegni. Le sue carte, lasciate alla Compagnia di Ges\u00f9, sono oggi nell'Archivio di Stato di Firenze."}
{"id": "72364", "revid": "113099863", "url": "https://it.wikipedia.org/wiki?curid=72364", "title": "Tenmu", "text": "Regn\u00f2 dal 672 fino alla sua morte, avvenuta nel 686.\nBiografia.\nEra figlio degli imperatori Jomei e K\u014dgyoku, nonch\u00e9 fratello dell'imperatore Tenji. Nacque e diventando imperatore assunse il nome di Tenmu.\nSuo fratello Tenji, non avendo figli, lo dichiar\u00f2 principe ereditario e gli fece sposare le sue due figlie, le principesse Sarara e Ota.\nPoi Tenji ebbe un figlio, Otomo, e voleva farlo diventare suo erede al trono; per soddisfare il desiderio del fratello il principe Oama rinunci\u00f2 alle aspirazioni al trono e divenne monaco buddhista. Poi si rec\u00f2 alla montagna di Yoshino nel sud della provincia di Yamato (oggi prefettura di Nara) che era lontana dalla capitale \u014ctsu nella provincia d'Omi (oggi prefettura di Shiga), portando seco la moglie e figli.\nAlla morte di Tenji, suo figlio il principe \u014ctomo sal\u00ec al trono.\nMa Oama impugn\u00f2 la armi, lasci\u00f2 Suzuka nella provincia d'Ise, ad oriente di Yamato, sconfisse Otomo nella battaglia di Jinshin e sal\u00ec al trono con il nome di Tenmu.\nIn seguito spost\u00f2 la capitale nella provincia di Yamato e la chiam\u00f2 Asukakiyomihara.\nIntrodusse il sistema politico dalla Cina, ed anche il sistema amministrativo.\nEbbe molti figli:\nNonostante la vasta progenie, alla sua morte gli successe la moglie, l'imperatrice Sasara."}
{"id": "72394", "revid": "125741356", "url": "https://it.wikipedia.org/wiki?curid=72394", "title": "Dino Battaglia", "text": "Biografia.\nDopo aver frequentato il liceo artistico, esord\u00ec come disegnatore nell'immediato dopoguerra, realizzando illustrazioni per libri per l'infanzia per un editore fiorentino; nel 1946 entra con Hugo Pratt, Mario Faustinelli e Alberto Ongaro, nel gruppo di autori della rivista \"Asso di Picche\", realizzando alcune tavole della serie \"Junglemen\", scritta da Ongaro. Quando, nel 1948, il gruppo di autori si spost\u00f2 in Argentina per lavorare per l'editore Cesare Civita, Battaglia rimase in Italia, sposandosi nel 1950 con Laura De Vescovi, che poi divenne anche sceneggiatrice e colorista di alcune storie a fumetti del marito; nonostante non fosse partito per l'Argentina, lavor\u00f2 lo stesso per l'Editorial Abril di Civita disegnando la serie \"Capitan Caribe\", scritte da Ongaro e pubblicate su \"Salgari\".\nNel 1950 si trasfer\u00ec a Milano dove per la Mondadori disegn\u00f2 molti numeri della serie \"Pecos Bill\"; durante gli anni cinquanta collabor\u00f2 poi anche a \"Intrepido\" e per il mercato inglese disegnando fumetti pubblicati sul \"Daily Mirror\" tramite lo Studio Dami; per \"L'audace\" illustr\u00f2 nel 1954 \"L'isola del tesoro\" e \"Peter Pan\" e, dal 1955 al 1956, disegn\u00f2 \"El Kid\" su testi di Gianluigi Bonelli per le Edizioni Audace;\"\" durante gli anni cinquanta disegn\u00f2 per \"Il Vittorioso\" storie come \"Il corsaro del Mediterraneo\" e \"Piuma bianca\". \nDurante gli anni sessanta e settanta ebbe una lunga collaborazione con il \"Corriere dei Piccoli/Corriere dei Ragazzi\", durata fino al 1972, iniziando nel 1961 con le storie di Topo Gigio sceneggiate da Maria Perego, realizzando trasposizioni a fumetti di fiabe e romanzi cavallereschi, spesso su sceneggiatura di Mino Milani ma anche di altro genere come, nel 1965, \"I cinque della Selena\" e \"I cinque su marte\", storie di fantascienza.\nNegli anni sessanta collabora anche con altre testate come, nel 1967, la rivista \"Sgt. Kirk\", sulla quale pubblic\u00f2 la riduzione di \"Moby Dick\" alla quale seguirono altre trasposizioni di opere di autori classici, specie dell'Ottocento, come Poe, Lovecraft, Stevenson e Hoffmann pubblicate sulle rivista \"linus e alterlinus\"; queste storie verranno ripubblicate su varie riviste e raccolti in volumi come \"Totentanz\" o \"Battaglia racconta Maupassant\".\nNegli anni settanta collabora con il \"Messaggero dei Ragazzi\" e \"Il Giornalino\", per i quali crea alcuni lavori di carattere religioso e agiografico quali \"Antonio da Padova\" e \"Frate Francesco\" (1974) e altre trasposizioni a fumetti, questa volta con una vena umoristica e grottesca, quali \"Till Eulenspiegel\" (1975), sceneggiato da Piero Zanotto, e nel 1979 \"Gargantua e Pantagruel\", sull'adattamento scritto dalla moglie e che successivamente verr\u00e0 riproposto in una nuova versione rielaborata nei testi da Ranieri Carano, pubblicata sulla rivista \"Corto Maltese\". Tutte le storie per \"Il Giornalino\" verranno in seguito ripubblicate in volume dalle Edizioni Paoline. \nVerso la fine degli anni settanta inizia una collaborazione con la casa editrice Bonelli, per cui realizz\u00f2 alcuni volumi della serie \"Un uomo un'avventura\": \"L'Uomo della Legione\" e \"L'Uomo del New England\".\nNei primi anni ottanta realizza per la rivista \"alter alter\" una breve serie di sua ideazione, \"l'ispettore Coke\", protagonista di tre storie: \"I delitti della fenice,\" \"La Mummia\" e \"Il mostro del Tamigi\", rimasta incompiuta per la morte dell'autore a Milano il 4 ottobre 1983. La serie verr\u00e0 poi ripubblicata nella serie \"I protagonisti\" delle Edizioni L'Isola Trovata. Molte sue opere hanno avuto numerose di riedizioni e gli sono stati dedicati saggi."}
{"id": "72395", "revid": "30610", "url": "https://it.wikipedia.org/wiki?curid=72395", "title": "Gerolamo Giovenone", "text": "Biografia.\nNacque verso il 1490 in una famiglia di artisti del legno, intarsiatori e costruttori di cornici di grandi polittici. Formatosi nella bottega di Giovanni Martino Spanzotti, segu\u00ec, ai propri esordi pittorici, le orme di quell'altro allievo e collaboratore dello Spanzotti che fu Defendente Ferrari. Di questo periodo \u00e8 la \"Madonna con Bambino e Santi\" ora nella collezione Johnson a Filadelfia, in cui appare con evidenza il debito artistico verso i primi maestri (ove, ad esempio, la si confronti con la Madonna del \"Polittico dei Calzolai\" nel Duomo di Torino).\nSempre tra le prime opere (1514) \u00e8 la \"Pala Buronzo\" presso la Galleria Sabauda di Torino di Torino, con le due deliziose figure dei figli della donatrice, l\"'Adorazione dei Magi\" dell'Arcivescovado di Vercelli, il \"Trittico Raspa\" di Trino Vercellese.\nCerc\u00f2 di innovare il suo stile ponendosi, pi\u00f9 tardi, sulle orme di Gaudenzio Ferrari, quando il pittore valsesiano divent\u00f2 il nuovo punto di riferimento obbligato della pittura tra Piemonte occidentale e Milano.\nMantenne sempre, nei suoi modi figurativi, un linguaggio misurato ed espressivo, anche se privo di grandi invenzioni. Un linguaggio che incontr\u00f2 il favore della committenza: tenne infatti una fiorente bottega a Vercelli. Verso la fine della sua carriera artistica si nota una confluenza di stile con il proprio genero Bernardino Lanino, stimato allievo di Gaudenzio Ferrari.\nRicordiamo tra le sue opere la \"Madonna col Bambino tra i santi Rocco e Sebastiano\" (1524) presso la Basilica di San Lorenzo a Mortara, la \"Madonna col Bambino\" di Brera, il \"Compianto sul Cristo Morto\" al Museo del Territorio Biellese e la \"Madonna in trono e Santi\" del Polo Museale Masseranese (Museo di Masserano)\nQuella di Giovenone fu, secondo il costume delle botteghe dell'epoca, una famiglia di artisti. Gerolamo non va confuso col fratello Giuseppe, e neppure va confuso con il figlio, pur esso di nome Giuseppe (1524- 1589 ca.), n\u00e9 con il nipote Giovanni Battista (1525 \u2013 1573).\nMusei.\nOpere di Gerolamo Giovenone sono conservate nei seguenti musei:"}
{"id": "72404", "revid": "5", "url": "https://it.wikipedia.org/wiki?curid=72404", "title": "Palpebre", "text": ""}
{"id": "72408", "revid": "1534511", "url": "https://it.wikipedia.org/wiki?curid=72408", "title": "Congettura di Hodge", "text": "La congettura di Hodge \u00e8 un importante problema irrisolto della geometria algebrica. Si tratta di una descrizione congetturale del collegamento tra la topologia algebrica di una variet\u00e0 algebrica complessa non singolare e la sua geometria per come viene rappresentata da equazioni polinomiali che definiscono le sotto-variet\u00e0.\nLa congettura nasce dai risultati del lavoro di William Vallance Douglas Hodge, che tra il 1930 e il 1940 arricch\u00ec la descrizione della coomologia di De Rham, includendovi l'ulteriore struttura presente nel caso delle variet\u00e0 algebriche (anche se non limitatamente a quel caso).\nFormulazione della congettura.\nSia \"V\" una variet\u00e0 algebrica non singolare di dimensione \"n\" sopra i numeri complessi. \"V\" si pu\u00f2 anche pensare come variet\u00e0 di dimensione 2\"n\" e come tale possiede gruppi di coomologia che sono spazi vettoriali finito-dimensionali sui complessi le cui dimensioni sono individuabili con un indice \"d\" che varia da 0 a 2\"n\". Fissiamo un valore pari \"d\" = 2\"k\" e denotiamo con \"H\" il \"d\"-esimo gruppo di coomologia: vi sono da descrivere altre due strutture su \"H\".\nLa prima \u00e8 la decomposizione di Hodge di \"H\". Questa sappiamo che decompone \"H\" in una somma diretta di 2\"k\"+1 sottospazi che si usa denotare con\nIl sommando rilevante per la congettura quello 'centrale',\nPer le basi di queste considerazioni v. teoria di Hodge.\nSeconda struttura \u00e8 la cosiddetta struttura razionale su \"H\". Abbiamo assunto che \"H\" sia il gruppo di coomologia con coefficienti complessi (a cui si applica la decomposizione di Hodge). Partendo con il gruppo di coomologia con coefficienti razionali, giungiamo ad una nozione di classe di coomologia razionale in \"H\": ad esempio, si pu\u00f2 usare come base per \"H\" una base con coefficienti razionali per le classi di coomologia e quindi si possono cercare le combinazioni lineari con coefficienti razionali di questi vettori di base.\nIn termini di quelle strutture, possiamo definire lo spazio vettoriale \"H*\" che interessa la congettura di Hodge. Esso \u00e8 costituito dai vettori in \"H(k,k)\" che sono classi di coomologia razionali. Si tratta dunque di uno spazio vettoriale finito-dimensionale sopra i numeri razionali.\nLa nozione di ciclo algebrico.\nQualche meccanismo standard spiega i collegamenti con la geometria di \"V\". Se \"W\" \u00e8 una sottovariet\u00e0 di dimensione \"n - k\" in \"V\", che chiamiamo codimensione \"k\", essa d\u00e0 origine a un elemento del gruppo di coomologia \"H\". Per esempio in codimensione 1, che \u00e8 il caso pi\u00f9 accessibile geometricamente usando le sezioni mediante iperpiani, la classe corrispondente si trova nel secondo gruppo di coomologia e pu\u00f2 essere calcolato mediante la prima classe di Chern del fascio di linee.\nQuello che si sa \u00e8 che tali classi, tradizionalmente chiamate cicli algebrici (almeno se si parla in un modo un po' colloquiale), soddisfano le condizioni necessarie suggerite dalla costruzione di \"H*\". Si tratta di classi razionali \"classes\" che inoltre giacciono nel sommando centrale \"H(k,k)\".\nCosa sostiene la congettura di Hodge.\nEssa dice che i cicli algebrici di \"V\" sottendono l'intero spazio \"H*\". Da quanto \u00e8 stato detto, questo significa che le condizioni stabilite, \"necessarie\" perch\u00e9 si abbia una combinazione di cicli algebrici, sono anche \"sufficienti\".\nLe implicazioni geometriche.\nLa congettura \u00e8 nota per \"k\" = 1 e per molti casi speciali. Una codimensione maggiore di 1 \u00e8 molto difficile da trattare, in quanto in generale non si riesce a 'trovare tutto' mediante ripetute sezioni con iperpiani.\nIn quei casi l'esistenza di spazi \"H*\" non ridotti a zero ha un valore predittivo per la parte della geometria di \"V\" che risulta impegnativo rivelare. Negli esempi esaminati \"H*\" \u00e8 un oggetto che pu\u00f2 essere discusso molto pi\u00f9 facilmente.\nAccade anche che quando \"H*\" ha dimensione elevata l'esempio scelto come \"V\" pu\u00f2 riguardarsi come qualcosa di speciale: quindi la congettura riguarda quelli che potremmo chiamare i casi interessanti e difficili da dimostrare, tanto pi\u00f9 quanto pi\u00f9 ci allontaniamo da un caso generico."}
{"id": "72409", "revid": "348618", "url": "https://it.wikipedia.org/wiki?curid=72409", "title": "X\u00f6\u00f6mej", "text": "X\u00f6\u00f6mej (; pronunciato ['h\u0259\u0259-mei]) \u00e8 un tipo di canto utilizzato nella musica tradizionale di Tuva, una delle repubbliche della Russia (nella Siberia centro meridionale), nella Repubblica dell'Altaj e in Mongolia.\nIl termine \"X\u00f6\u00f6mej\" \u00e8 la denominazione con cui generalmente si indicano tutte le tecniche Tuvane di canto armonico, ma indica anche un tipo specifico di canto, ottenuto tramite costrizione della laringe (\"korekteer\") permettendo cos\u00ec una maggiore amplificazione degli armonici.\nLe principali varianti dello \"X\u00f6\u00f6mej\" sono il \"sygyt\" ed il \"kargyraa.\" Il \"sygyt\" \u00e8 una tecnica che produce suoni simili a fischi, ottenuta poggiando la punta della lingua sul palato (in Europa \u00e8 chiamata anche tecnica a due cavit\u00e0). Chi sente questa tecnica vocale per la prima volta, ha l'impressione di udire uno strumento musicale, anzich\u00e9 una voce umana, poich\u00e9 il volume degli armonici supera di gran lunga il volume della nota emessa con le corde vocali. Il \"kargyraa\" invece \u00e8 una modalit\u00e0 di canto che utilizza la vibrazione delle false corde, le quali risuonano un'ottava esatta sotto alla nota prodotta dalle corde vocali. Esistono molte varianti a questi stili, due tra le pi\u00f9 note sono \"Borbangnadyr\" ed \"Ezengileer\".\nTutte queste tecniche, cos\u00ec come i testi delle canzoni, sono ispirate dai suoni della natura come l'acqua che scorre nei fiumi, il vento che soffia nella steppa, ed il trotto dei cavalli.\nLe canzoni sono caratterizzate dall'alternarsi del canto dei testi con voce \"normale\" o con timbri gutturali, al canto con gli armonici eseguito con le tecniche di \"X\u00f6\u00f6mej\". Ognuna di queste tecniche produce una melodia sopra ad un bordone costante. Il cantante sceglie quali armonici amplificare, generalmente dal 6\u00ba al 13\u00ba omettendo il 7\u00ba e l'11\u00ba, cos\u00ec facendo ottiene una scala pentatonica maggiore. Spesso la melodia cantata coincide con quella \"suonata\" con gli armonici vocali.\nGli stili di Tuva hanno similitudini con molte altre culture. Le principali analogie si riscontrano in Sardegna dove, nel canto a tenore, due delle quattro voci che formano il coro utilizzano tecniche molto simili al \"kargyraa\" ed allo \"X\u00f6\u00f6mej, (nello specifico, \"bassu e contra\"\"\").\" In Tibet invece alcuni ordini di monaci buddhisti utilizzano una tecnica simile al \"kargyraa\" per intonare i loro mantra di preghiera, tuttavia si tratta di un modo completamente diverso di usare la voce, noto come tecnica \"strohbass\".\nI maggiori esponenti di canto Tuvano, attualmente, sono i Tuvani Huun Huur Tu (\u0445\u0443\u0443\u043d \u0445\u0443\u0443\u0440 \u0442\u0443), gli ensemble Chirgilchin (\u0447\u0438\u0440\u0433\u0438\u043b\u0447\u0438\u043d) ed Alash (\u0410\u043b\u0430\u0448), l'ensemble femminile Tyva Kyzy di Choduraa Tumat, e la Tuvan National Orchestra.\nRecenti ricerche confermano che la madre di tutte le tradizioni di X\u00f6\u00f6mej sia quella Tuvana, mentre si afferma che le tradizioni limitrofe, in particolare quella Mongola, abbiano preso spunto ed ispirazione da essa solo in tempi recenti, in particolare dopo il 1990, anno che vide la dissoluzione dell'unione sovietica. \nTale tematica resta tuttora motivo di accesi dibattiti: i Mongoli infatti, oltre ad usare le tecniche di Xoomej Tuvano, spesso chiamandolo impropriamente \"xoomej Mongolo\", tendono a spacciare per proprie le canzoni del repertorio tuvano, cambiandone i testi. Essendo la Mongolia in netta maggioranza geografica, col suo agire ha creato un'enorme disinformazione a danno dei Tuvani. \nIl governo tuvano sta lottando affinch\u00e9 lo xoomej tuvano venga riconosciuto dall'UNESCO come patrimonio intangibile dell'umanit\u00e0 poich\u00e9 ad oggi, invece, \u00e8 riconosciuto solamente lo xoomej mongolo.\nLetteratura.\nFortunatamente \u00e8 stata, e si sta diffondendo, molta letteratura in merito:"}
{"id": "72410", "revid": "1658", "url": "https://it.wikipedia.org/wiki?curid=72410", "title": "Xoomii", "text": ""}
{"id": "72413", "revid": "124122038", "url": "https://it.wikipedia.org/wiki?curid=72413", "title": "Linguadoca", "text": ""}
{"id": "72415", "revid": "599", "url": "https://it.wikipedia.org/wiki?curid=72415", "title": "Andrew John Wiles", "text": ""}
{"id": "72426", "revid": "77358", "url": "https://it.wikipedia.org/wiki?curid=72426", "title": "Rock-pop", "text": ""}
{"id": "72432", "revid": "125333105", "url": "https://it.wikipedia.org/wiki?curid=72432", "title": "Buddy Rich", "text": "Buddy Rich \u00e8 stato fonte di ispirazione per generazioni di batteristi tra i quali Billy Cobham, Neil Peart, Dave Weckl, Dennis Chambers, Steve Smith, Virgil Donati, Vinnie Colaiuta, Steve Gadd, John Bonham, Ian Paice, Keith Moon, Phil Collins, Jojo Mayer, Mike Mangini e Carl Palmer. Gene Krupa defin\u00ec Rich \"Il pi\u00f9 grande batterista che abbia mai preso fiato\".\nBiografia.\nNato a Brooklyn da Bess Skolnik e Robert Rich, entrambi ebrei americani, \u00e8 destinato a vivere nell'ambiente dello spettacolo: infatti all'et\u00e0 di due anni \u00e8 gi\u00e0 sul palco per suonare l'inno americano nello spettacolo che i suoi genitori portavano in giro per gli States. All'et\u00e0 di 4 anni si esibisce come ballerino di tip tap e batterista. All'et\u00e0 di 6 anni \u00e8 gi\u00e0 in piena attivit\u00e0 come solista in uno spettacolo (Traps the Drum Wonder). A 11 anni \u00e8 leader di una propria orchestra. La sua carriera nel jazz inizia nel 1936 con Art Shapiro e solo dopo un anno inizia a raccogliere i primi successi nell'orchestra di Hot Lips Page. Nell'orchestra di Joe Marsala si cre\u00f2 la fama di band driver, infatti tra il 1938 e il 1945 suon\u00f2 con tutte le pi\u00f9 famose orchestre di swing dell'epoca, tra cui Bunny Berigan, Harry James, Artie Shaw, Tommy Dorsey e Count Basie. Sempre negli anni quaranta assieme a Kenny Clarke, Art Blakey e Max Roach \u00e8 fra i creatori del nuovo stile destinato a cambiare il Jazz, cio\u00e8 il Be-Bop. Nel 1945 organizza la sua prima Big Band ma alterna ancora presenze nelle orchestre con Harry James, Charlie Ventura, Tommy Dorsey, Les Brown e Jos\u00e9phine Baker.\nLe sue fonti di ispirazione furono Chick Webb e Gene Krupa, che lo aiut\u00f2 ai suoi esordi (Buddy Rich vinse una edizione dello \"Slingerland Contest\", gara fra batteristi organizzata dallo stesso Krupa assieme alla fabbrica di batterie Slingerland) e del quale fu sempre grande amico.\nDal 1966 fino alla sua morte, ha guidato big band di successo in un'epoca in cui la loro popolarit\u00e0 era diminuita. Continu\u00f2 a suonare nei club ma dichiar\u00f2 nelle interviste che la maggior parte delle esibizioni della sua band erano in scuole superiori, college e universit\u00e0 piuttosto che nei club. Fu un batterista di sessione per molte registrazioni, dove il suo modo di suonare era spesso meno prominente che nelle sue performance con la big band. Particolarmente notevoli furono le sessioni per Ella Fitzgerald e Louis Armstrong, e il trio di Oscar Peterson con il bassista Ray Brown e il chitarrista Herb Ellis.\nEsegu\u00ec un arrangiamento per big-band di un medley da West Side Story che fu pubblicato sull'album \" Swingin' New Big Band\" del 1966. Il \"West Side Story Medley\", arrangiato da Bill Reddie, mise in evidenza la capacit\u00e0 di Rich di mostrare la spinta propulsiva della sua batteria nella performance della band. Buddy Rich ricevette l'arrangiamento di West Side Story, cio\u00e8 delle melodie del musical di Leonard Bernstein a met\u00e0 degli anni sessanta:\u00a0trov\u00f2 la musica piuttosto impegnativa e gli ci volle quasi un mese di prove continue per perfezionarla. Pi\u00f9 tardi per\u00f2 la medley divenne un punto fermo delle sue esibizioni dal vivo. Una performance di sei minuti di \"Prologue/Jet Song\" tratta dalla suite summenzionata, fu eseguita anche durante la registrazione dell' evento dal vivo \"Frank Sinatra: Concert for the Americas\" del 20 agosto 1982, che si trova sul DVD intitolato appunto \"Frank Sinatra: Concert for the Americas\". Un estratto di questa performance si pu\u00f2 trovare anche su YouTube con il titolo \"Buddy Rich - Impossible Drum Solo\" in cui l'artista sfodera il meglio della sua\u00a0formidabile tecnica della mano sinistra, unita alla velocit\u00e0, musicalit\u00e0\u00a0e ampia gamma dinamica della mano destra. Ci\u00f2 che rende unica questa performance \u00e8 che ,durante quel concerto, a 65 anni suonati, Rich porta a termine uno stupefacente assolo di batteria nonostante viene colpito a met\u00e0 esecuzione da infarto, che lo costringer\u00e0 ad un ricovero immediato in ospedale subito dopo la fine del concerto.\nUn'altra notevole registrazione dal vivo della \"Channel One Suite\" si trova sull'album \"Mercy, Mercy\" registrato al Caesars Palace nel 1968. L'album fu acclamato come la \"migliore registrazione a tutto tondo della big band di Buddy Rich\".\nRich and\u00f2 in tour e si esib\u00ec fino alla fine della sua vita. All'inizio di marzo 1987, era in tour a New York quando fu ricoverato in ospedale dopo aver subito una paralisi al lato sinistro che i medici credevano fosse stata causata da un ictus. Fu trasferito in California all'UCLA Medical Center di Los Angeles per degli esami, dove i medici scoprirono e rimossero un tumore al cervello il 16 marzo. Fu dimesso una settimana dopo, ma continu\u00f2 a ricevere trattamenti giornalieri di chemioterapia in ospedale. Il 2 aprile 1987 mor\u00ec per un'inaspettata insufficienza respiratoria e cardiaca dopo un trattamento legato al tumore maligno al cervello. Sua moglie Marie e sua figlia Cathy lo seppellirono nel Westwood Village Memorial Park Cemetery di Los Angeles. Aveva 69 anni.\nDalla morte di Rich, sono stati tenuti numerosi concerti commemorativi. Nel 1994, l'album tributo a Rich \"Burning for Buddy: A Tribute to the Music of Buddy Rich\"\u00a0 fu pubblicato con notevole successo di vendite. Prodotto dal batterista e paroliere dei Rush, Neil Peart, l'album contiene esecuzioni di brani di Rich da parte di diversi batteristi jazz e rock come Joe Morello, Steve Gadd, Max Roach, Billy Cobham, Dave Weckl, Simon Phillips, Steve Smith e lo stesso Peart, accompagnati dalla Buddy Rich Big Band. \nLa tecnica di Rich \u00e8 molto musicale e mai ripetitiva, fatta di velocit\u00e0, esecuzione fluida e precisione: \u00e8 una delle pi\u00f9 ammirate nell' utilizzo di questo strumento ed \u00e8 diventata uno standard di riferimento comune fra i batteristi di musica jazz e non solo. Rich perfezion\u00f2 uno stile basato su un elementare uso della coordinazione destra-sinistra , unito ad una strabiliante tecnica della mano sinistra sul tamburo rullante. Semplici figure ritmiche della mano sinistra vengono distribuite, amplificate e ripetute dalla mano destra sui vari componenti della batteria, dai piatti fino alla grancassa . Nonostante la velocit\u00e0 di esecuzione egli riusciva a non scadere nel puro tecnicismo grazie alla sua grande fantasia ritmica. Inoltre , nell' uso della bacchetta sinistra, Rich usava la \u201cTraditional grip\u201d ( una tecnica comunemente usata dai batteristi jazz, attraverso la quale la bacchetta \u00e8 inserita tra medio ed anulare della mano sinistra e governata dal pollice a guisa di bilanciere ) anche se a volte non disdegnava la \u201cMatched grip\u201d ( mano sinistra e mano destra impugnano le bacchette in maniera identica con le quattro dita intere) quando eseguiva delle rullate su tom e timpani che rendevano le sue esibizioni molto pi\u00f9 sceniche e piacevoli per il pubblico. Inoltre ha spesso usato tecniche di contrasto rullante-piatti per evitare che lunghi assoli di batteria diventassero banali,giocando molto sulle differenze di volume. Una metodologia che usava nella maggior parte degli assoli iniziava con un semplice rullo a colpo singolo sul rullante che raccoglieva velocit\u00e0 e potenza. Quindi spostava lentamente le bacchette , pi\u00f9 verso il cerchio esterno , man mano che diventava pi\u00f9 silenzioso. E infine giocava sul cerchio metallico del rullante stesso, mantenendo la stessa velocit\u00e0. Quindi invertiva l\u2019effetto e si spostava lentamente verso il centro del rullante aumentandone la potenza sonora . "}
{"id": "72438", "revid": "767487", "url": "https://it.wikipedia.org/wiki?curid=72438", "title": "Riflesso di immersione", "text": "Si definisce riflesso di immersione (o \"diving reflex\" o \"diving response\") un insieme di reazioni a carico del sistema cardiovascolare e respiratorio che hanno luogo in tutti i mammiferi, soprattutto marini (balene, foche), al momento dell'immersione del volto nell'acqua e che sono finalizzate alla riduzione del consumo di ossigeno dell'organismo.\nTra le reazioni vi sono:\nLa rapidit\u00e0 e intensit\u00e0 del riflesso \u00e8 inversamente proporzionale alla temperatura dell'acqua: pi\u00f9 questa \u00e8 fredda, pi\u00f9 le reazioni descritte sono forti. In caso di immersione in profondit\u00e0 ha luogo un ulteriore effetto detto scostamento ematico: il sangue viene richiamato all'interno dei polmoni, per compensare l'aumento della pressione esterna e impedirne il collasso.\nTeoria dell'evoluzione.\nIl fatto che questo riflesso sia estremamente sviluppato nei cetacei e nell'uomo (e meno negli altri mammiferi terrestri) viene spesso citato a supporto della teoria sull'origine acquatica dell'essere umano, la cosiddetta Aquatic Ape Theory. "}
{"id": "72440", "revid": "124647163", "url": "https://it.wikipedia.org/wiki?curid=72440", "title": "Stagflazione", "text": "In economia, con il termine stagflazione (combinazione dei termini stagnazione ed inflazione) si indica la situazione nella quale sono contemporaneamente presenti nello stesso mercato sia un aumento generale dei prezzi (inflazione), sia una mancanza di crescita dell'economia in termini reali (stagnazione economica).\nDescrizione.\n precedentemente inflazione e stagnazione si erano invece sempre presentate disgiuntamente. La contemporanea presenza di questi due elementi mise in crisi la teoria di John Maynard Keynes (e le successive teorie post-keynesiane) che, per oltre 30 anni, era stata la spiegazione pi\u00f9 convincente per l'andamento dei sistemi economici, oltre che valido strumento di politica economica per i governi di Paesi ad economia di mercato.\nMilton Friedman, Nobel in Economia nel 1976, era stato tra i pochi a discostarsi dalle visioni keynesiane e roosveltiane e a prevedere, nei suoi due libri \"Capitalism and Freedom\" e \"Storia Monetaria degli Stati Uniti\", l'avvento della stagflazione.\nGli economisti propongono due spiegazioni principali sulla stagflazione: una prima, secondo la quale il fenomeno si presenta allorch\u00e9 sussiste uno \"shock di offerta\", per esempio un rapido aumento del prezzo del petrolio, come avvenne nel 1973 con l'aumento iniziale del 70% del prezzo dell'\"oro nero\" da parte dell'OPEC, a seguito della guerra del Kippur come ritorsione nei confronti dei Paesi occidentali sostenitori dello stato di Israele e poi la seconda spiegazione attribuisce ai governi la responsabilit\u00e0 della stagflazione quando vengono realizzate delle politiche che danneggiano il settore produttivo tramite un aumento troppo repentino della moneta circolante.\nLe politiche espansive degli anni settanta.\nNella visione keynesiana, la disoccupazione \u00e8 causata da un livello non sufficiente della domanda aggregata (in presenza di un gran numero di beni prodotti e invenduti), mentre l'inflazione \u00e8 giustificata solo quando il mercato raggiunge il pieno impiego: a quel punto l'eccesso della domanda aggregata rispetto all'offerta aggregata, non potendo riversarsi sulla quantit\u00e0 reale (gi\u00e0 massima e non espandibile), si riversa sui prezzi, incrementandoli e determinando un aumento del prodotto interno lordo nominale, ovvero dei prezzi e non delle quantit\u00e0. Nella teoria keynesiana una situazione di disoccupazione non \u00e8 compatibile invece con prezzi in aumento, ma solo con prezzi in diminuzione (deflazione) in linea col calo della domanda per effetto della diminuzione dei consumi cio\u00e8 in regime di recessione.\nLa stagflazione fu cos\u00ec inizialmente contrastata, conformemente alla teoria keynesiana, con l'applicazione di politiche economiche improntate ad una forte espansione: gli effetti di queste scelte aggravarono, per\u00f2, ulteriormente la tendenza, gi\u00e0 presente nei sistemi economici, al rialzo dei prezzi dei beni per di pi\u00f9 senza drastici cali della disoccupazione, come auspicato invece dai governi.\nIl fenomeno fu principalmente spiegato col prevalere di comportamenti di monopolio sia nel mercato del lavoro (per la rigidit\u00e0 dei salari), che in quello dei prodotti per la presenza di cartelli (in special modo nei mercati delle materie prime).\nDal momento che la teoria keynesiana non era in grado di spiegare correttamente questo nuovo fenomeno, molti economisti e varie dirigenze politiche occidentali superarono la \"ricetta\" keynesiana, che fino ad allora era riuscita a gestire validamente i fenomeni presenti nelle economie di mercato, ritornando alle convinzioni della teoria economica classica.\nLotta alla stagflazione negli anni ottanta.\nUna proficua lotta alla stagflazione \u00e8 particolarmente complessa, in quanto per diminuire la spinta inflazionistica le Banche Centrali dovrebbero ridurre la massa di moneta circolante e, indirettamente, contenere la domanda di beni e servizi; ma una diminuzione della domanda causata da scarsit\u00e0 della massa monetaria non favorisce la crescita economica e quindi il rientro della disoccupazione. Rispetto agli anni '70 in poi, il fenomeno della stagflazione \u00e8 stato mitigato dalla mancata rincorsa prezzi/salari, ovvero ad un aumento dei prezzi, soprattutto petrolio e materie prime, non corrisponde automaticamente un adeguamento inflattivo delle richieste salariali che vengono condizionate dalla possibilit\u00e0 per le imprese di delocalizzare, cio\u00e8 esportare sempre di pi\u00f9 la produzione in paesi che hanno un costo del lavoro nettamente inferiore.\nQuesta tendenza a sua volta riduce la possibilit\u00e0 di contrattare eventuali aumenti salariali nei paesi pi\u00f9 sviluppati riportando in equilibrio il mercato del lavoro e quindi senza produrre un ulteriore peggioramento del tasso d'inflazione; a questo punto una politica monetaria restrittiva risulta inefficace e quindi occorre agire piuttosto su quella fiscale, con una sensibile riduzione della spesa corrente ed una corrispondente riduzione della pressione fiscale, unico strumento efficace per stimolare i consumi e perci\u00f2 la domanda aggregata di beni e servizi. La conseguente crescita economica rende quindi possibile una ripresa dell'occupazione, proprio in conseguenza della sopra citata moderazione salariale. Alle Banche Centrali spetta quindi il compito di \"fine tuning\", ovvero di equilibrare con la maggiore precisione possibile, la liquidit\u00e0 immessa nel sistema, in particolare attraverso una migliore allocazione della massa monetaria allargata che accompagni la ripresa dell'economia.\nCollegamenti esterni.\nhttps://www.repubblica.it/economia/2021/10/18/news/tre_economisti_spiegano_che_cos_e_la_stagflazione_e_perche_fa_cosi_paura-322681904/"}
{"id": "72441", "revid": "287204", "url": "https://it.wikipedia.org/wiki?curid=72441", "title": "Minigolf", "text": "Il minigolf (\"miniature golf\" in lingua inglese), detto anche golf su pista, \u00e8 uno sport analogo al golf ma praticato su piste realizzate con diversi tipi di materiali, opportunamente delimitate secondo fantasia o secondo standards codificati come ad es. quelli della W.M.F. (\"World Minigolfsport Federation\").\nLa storia.\nLa nascita.\nVede la propria nascita nei primi anni del XX secolo negli Stati Uniti d'America. L'evoluzione di questo gioco/sport prende il via ai primi del Novecento, suo progenitore il golf, del quale il \"miniature golf\" (cos\u00ec era originariamente denominato nei paesi anglosassoni) era solo una versione ridotta ma con parecchi aspetti comuni: i primi percorsi, rigorosamente in erba, erano chiamati \"Garden golf\" e altro non erano che piccoli green la cui ambientazione erano parchi o giardini pubblici.\nL'espansione.\nNegli anni venti e trenta fecero la loro comparsa ostacoli e sponde per racchiudere il gioco all'interno di un'area delimitata, la superficie di gioco cominci\u00f2 a cambiare e dopo l'erba il materiale pi\u00f9 usato divenne un tessuto pressato, molto simile al feltro o alla moderna moquette, che costituiva un fondo pi\u00f9 duro e scorrevole dell'erba. Le caratteristiche costruttive dei campi erano molto libere anche se i percorsi tendevano generalmente a ricalcare, nell'aspetto e nel disegno, i percorsi del golf, con \"fairways\", \"bunkers\", ostacoli d'acqua, vegetazione ecc.\nLa diffusione crebbe tra la gente di tutti i ceti sociali al punto che il \"miniature golf\" da semplice svago era divenuto un vero fenomeno di massa: le stelle del cinema e le celebrit\u00e0 ne aiutarono non poco la diffusione e si svilupp\u00f2 in modo impressionante negli anni trenta, periodo nel quale, negli USA, esistevano oltre 30.000 campi. Nella sola citt\u00e0 di New York vi erano oltre 150 campi, alcuni realizzati addirittura sulle terrazze dei palazzi. Costitu\u00ec un fenomeno di costume al punto che fu uno dei primi sport che si potevano praticare anche la notte, insieme al football ed al baseball. Si giocava ad ogni ora, addirittura la sera, dopo il teatro, era abitudine trascorrere qualche ora al \"miniature golf\". Alcuni impianti chiudevano alle 4 del mattino e in molte citt\u00e0 vennero emesse ordinanze che vietavano di protrarre l'ora di chiusura oltre l'una di notte. La gente era affascinata dal \"miniature golf\" non solo come svago per il tempo libero ma come sport vero e proprio nel quale ogni persona, indipendentemente dall'et\u00e0, dal sesso o dalla prestanza atletica, poteva eccellere.\nParadossalmente, il minigolf ebbe uno sviluppo significativo nel periodo che storicamente \u00e8 riconosciuto tra i pi\u00f9 cupi dal punto di vista economico: la crisi economica che nel 1929 colp\u00ec gli Stati Uniti d'America, detta \"Grande depressione\".\nQuella gravissima crisi economica rappresent\u00f2 per l'evoluzione del \"miniature golf\" un momento molto significativo: la realizzazione di un campo \"regolare\" costituiva per molti una spesa proibitiva da affrontare ma la passione che il \"miniature golf\" aveva scatenato continuava a fiorire e cos\u00ec pure la fantasia di giocatori entusiasti i quali, facendo di necessit\u00e0 virt\u00f9, inventarono (\u00e8 il caso di dirlo) un nuovo modo di costruire i campi: anzitutto cambi\u00f2 la superficie di gioco, l'erba o la moquette vennero sostituite generalmente dall'argilla o dalla terra battuta ed indurita, gli ostacoli e gli arredi erano costituiti da vecchi pneumatici, tubi, grondaie, materiali di scarto di ogni tipo che divennero la materia prima di questi bizzarri campi chiamati con un termine assai poco traducibile \"Rinkiedink golf\".\nMolte di queste nuove creazioni in materia di ostacoli e di piste, divennero dei veri \"classici\" e furono copiate su molti campi tanto da essere codificate per quello che sarebbe divenuto il \"percorso tipo\" di \"miniature golf\".\nI progettisti di questi campi divennero famosi e la depressione accrebbe la popolarit\u00e0 del \"miniature golf\" che rimaneva uno svago ancora alla portata di molti.\nLo sviluppo commerciale.\nProprio nel 1929 il primo percorso con un nome commerciale venne depositato e registrato come \"Tom Thumb Golf\" (da Tom Thumb, personaggio del folklore inglese simile a Pollicino). Questo percorso codificato con precise specifiche fu il primo di una serie di percorsi che vennero da allora definiti ufficialmente \"minigolf\", distinguendoli da quelli che si potrebbero definire \"classici\" che mantennero la denominazione di \"miniature golf\". Il primo stabilimento della Tom Thumb Golf impiegava 200 operai e produceva ostacoli e percorsi in genere. Ben presto gli stabilimenti divennero tre e la produzione crebbe al punto che, nel 1930 vennero ordinati ben 3.000 impianti ognuno al prezzo di 4.500 dollari (di allora!). Era un affare colossale per quei tempi se si pensa che negli anni trenta vennero venduti oltre 50.000 campi di quel tipo che rappresentavano un investimento di oltre 325 milioni di dollari.\nIn quegli anni si stima che oltre quattro milioni di americani giocassero a minigolf e il giro di affari e di pubblicit\u00e0 attorno al fenomeno era in continua crescita. Alla fine del 1930, a Lookout Mountain, Chattanooga, Tennessee si disput\u00f2 il primo National Tom Thumb Open Miniature Golf Tournament, al quale parteciparono 200 concorrenti ed ebbero accesso i giocatori qualificatisi nei \"play-off\" disputati in tutti gli Stati dell'Unione. Il montepremi ammontava a 10.000 dollari e al vincitore ne andarono 2.000.\nGli anni Trenta.\nDopo il crollo delle borse del 1929, il minigolf era divenuto un fenomeno sociale e i campi ambientati come dei Country Club erano un modo per mantenere l'illusione della \"bella vita\".\nI campi, sia all'aperto che indoor, erano realizzati in modo da simulare l'atmosfera di un Country Club, gli arredi erano curati, la vegetazione, i fiori, le fontane e i giardini si sprecavano, all'interno si ricorreva a mascherare le colonne con piante artificiali, i soffitti erano dipinti d'azzurro, e le pareti mostravano paesaggi di aperta campagna o famosi \"fairways\". Il tutto con l'aggiunta di bar e sale per il bridge. Alcuni campi erano addirittura provvisti di caddy.\nLa fantasia sembrava non avere limiti nell'inventarsi soluzioni che fondessero pi\u00f9 interessi del pubblico, cos\u00ec si realizzarono locali che erano insieme minigolf e sale da ballo.\nIl dopoguerra.\nSorse un problema non indifferente: la superficie di cui erano fatti i percorsi di minigolf, mal sopportava le sollecitazioni dei ballerini indiavolati e questo provoc\u00f2 non pochi problemi (soprattutto economici) nel rimpiazzare il materiale usato con qualcosa di pi\u00f9 durevole ma anzitutto poco costoso, si tentarono ogni sorta di esperimenti ma quello che veramente costitu\u00ec un cambiamento radicale fu la scoperta fatta da un'azienda di uno Stato della costa orientale che invent\u00f2 una combinazione, a dir poco singolare, di peli di capra e gomma che costitu\u00ec la pi\u00f9 popolare superficie di gioco per minigolf negli anni quaranta e cinquanta.\nSolo uno Sport.\nLa standardizzazione del materiale per la superficie di gioco fece s\u00ec che col passar del tempo si cercasse anche la standardizzazione di ostacoli e difficolt\u00e0, unico aspetto che non si rinnegava era la ricerca di un'ambietazione curata, sovente tematizzata (l'Africa nera, il Far West, i Pionieri).\nNel 1953, Don Clayton, fondatore della Putt-Putt Golf and Games, inizi\u00f2 la sua crociata per imporre il minigolf come uno sport serio. Disgustato da quelli che considerava \"trick shots\", (letteralmente \"tiri ingannevoli\") volle realizzare un nuovo e perfezionato tipo di campo, dove invece, i tiri fossero \"calcolati\" e non ci fosse spazio per \"trucchi\" o casualit\u00e0.\nIl nuovo percorso consentiva al giocatore di effettuare tiri diretti alla buca cos\u00ec da poter imbucare anche in un solo colpo.\nIn questo modo Putt-Putt and\u00f2 a divenire, con McDonald's e Holiday Inn, una delle attivit\u00e0 imprenditoriali pi\u00f9 diffuse negli Stati Uniti.\nLa risposta di Lomma.\nNonostante tutto i campi del tipo Putt-Putt non riuscirono a prendere il sopravvento e la risposta venne dalla Lomma Enterprises, Inc., fondata nel 1955 da Al Lomma che guid\u00f2 il revival dei campi eccentrici con ostacoli animati e aleatori, nei quali il giocatore deve, ad esempio, calcolare il tempo per far passare la pallina attraverso le pale di un mulino a vento o per evitare statue in movimento ecc.\nQuesti campi, ritenuti pi\u00f9 attraenti e intriganti che non i campi nei quali si privilegiava la precisione del colpo, visti nell'ottica del business risultavano pi\u00f9 graditi al pubblico di tutti giorni e, considerando che l'aspetto principe del minigolf era, ed \u00e8 tuttora, il business, la logica di una scelta simile \u00e8 assolutamente giustificabile.\nUnita a questa nuova rivoluzione si verific\u00f2 anche quella del materiale con il quale realizzare le superfici di gioco, negli anni sessanta a partire dal football, molti sport utilizzarono una nuova superficie di gioco l'astroturf, un materiale sintetico che venne ben presto utilizzato per realizzare i minigolf.\nAssieme al cambiamento del materiale prese piede il cambiamento dei campi, i \"Fantasy courses\", con animali immaginari animati sui percorsi, casette e strane combinazioni di buche multiple ed altro ancora colpirono nel segno ed ottennero il gradimento dei giocatori fino alla fine degli anni settanta.\nIl FEC.\nA partire dagli anni ottanta assieme alla diffusione di impianti tematizzati e sempre pi\u00f9 attrezzati ad accogliere il pubblico si \u00e8 diffuso il concetto di FEC (Family Entertainment Center) un luogo, cio\u00e8, in grado di accogliere le famiglie per intere giornate offrendo una vasta gamma di svaghi per tutte le et\u00e0 (quello che in Italia sono Gardaland e strutture similari) incentrati sul minigolf.\nLa capitale di questo fenomeno \u00e8 senz'altro Myrtle Beach, Carolina del Sud, dove sorgono oltre 50 campi tematici che costituiscono un polo d'attrazione per i turisti che frequentano questa localit\u00e0, situazione simile in Florida ed in altre aree turistiche degli Stati Uniti.\nIn Europa.\nLo sviluppo del golf su pista in Europa ha seguito, almeno dal punto di vista temporale, quello Nord Americano. I primi impianti sorsero in Gran Bretagna intorno al 1920; si trattava di campi con superficie di scorrimento in linoleum con ostacoli e figure di fantasia. Qualche anno dopo, nel 1926 ad Amburgo, in Germania, ed in Svezia intorno al 1930 apparvero impianti di spiccata derivazione americana. Questi primi impianti copiavano quelli Statunitensi, sovente importati e poi prodotti in loco, seguendo i progetti Americani. Nello stesso periodo in quei paesi presero il via alcune attivit\u00e0, prettamente artigiane, per la produzione di piste di minigolf.\nNel 1937 in Svezia nasceva la prima Federazione Europea di Golf su pista.\nLa guerra, per oltre 10 anni, non lasciava tracce tangibili e documentate; arriviamo al 1951, in Svizzera, dove un architetto, Paul Bongni, progett\u00f2 e brevett\u00f2 un impianto di 18 buche, in cemento, che sarebbe stato poi definito universalmente con il termine minigolf.\nIl primo campo secondo il progetto Bongni fu realizzato nel 1954 ad Ascona, nel Cantone Ticino, a poche decine di metri dalla riva del Lago Maggiore. Oggi il campo di Ascona e quello di Locarno (realizzato anche nel 1954) sorgono ancora nello stesso luogo e nonostante le necessarie migliorie che il tempo ha richiesto, sono rimasti fedeli alla \"versione originale\" di oltre 50 anni fa.\nLa costruzione di campi in cemento secondo il progetto di Bongni prese piede e si diffuse negli anni cinquanta e sessanta in Italia, Svizzera e Germania, principalmente nelle localit\u00e0 turistiche e riscosse un certo interesse tra i turisti coinvolgendo nel contempo i primi pionieri della pratica sportiva, specialmente in Germania e Svizzera.\nNel nord Europa, in Scandinavia, si svilupp\u00f2 la produzione di un altro genere di campi, realizzati in legno con la superficie di gioco in tessuto (generalmente feltro da cui il nome: filz) che oggi costituiscono una delle tre specialit\u00e0 di gioco riconosciute dalla W.M.F. (Federazione Mondiale di Golf su Pista).\nIl Miniaturgolf.\nNel 1956 un commerciante di Amburgo, Albert-Rolf Pless, ebbe una grandiosa idea.\nIde\u00f2 sia le piste che gli ostacoli che vari\u00f2 per rendere questo gioco allo stesso momento divertente e impegnativo anche sotto il profilo sportivo e lo brevett\u00f2 col nome \"sistema Miniaturgolf\", un nuovo tipo di minigolf prefabbricato alternativo al \"sistema Bongni\" e ai minigolf americani molto pratico e versatile perch\u00e9 consisteva in telai metallici facilmente trasportabili e posabili ovunque, potendo fissare a queste basi solo delle lastre di eternit su cui venivano montati gli ostacoli.\nPresent\u00f2 il suo prototipo con 13 piste (12 con ostacoli e 1 pista dritta senza niente) nella rivista \"Piante e fiori\" del 1956.\nIl sistema, dato il delicato fissaggio a mezzo rivetti, non permette al giocatore di salire sulle piste, ma lo obbliga a tenere i piedi sui camminamenti esterni oppure tenere a terra solo il tallone appoggiando al bordo del telaio la parte superiore della scarpa.\nDopo la messa al bando dell'eternit (1985), le piste furono sostituite con un impasto compresso di colla e cellulosa oppure vetroresina anche per gli ostacoli utilizzando gli stessi stampi usati per l'eternit.\nUn ex giocatore del S.V. Lana, Ernst Bertagnolli, ha preferito riparare le sue piste costruendo con la lamiera gli ostacoli tipo il \"ponte\" che in passato erano fatti da un'unica lastra di eternit curva dall'attacco piazzola di partenza alla buca.\nIn Germania molti ostacoli, tipo la \"buca centrale\", sono stati realizzati in plastica, ma danno uno sgradevole rumore al passaggio delle palline molto aderenti.\nSterngolf e Cobigolf.\nIl primo percorso di 18 buche \"sterngolf\" fu realizzato nel 1959 nell'isola tedesca di Wangerooge situata nelle Isole Frisone Orientali (Mare del Nord). La lunghezza delle buche \u00e8 il doppio di quelle Bongni e obbliga il giocatore a tiri molto forti a scapito della precisione.\nDa gioco a sport.\nIl Golf su Pista si svilupp\u00f2, a livello agonistico, abbastanza rapidamente nei paesi del centro nord Europa a partire dalla met\u00e0 degli anni cinquanta, i costi erano ridotti, si giocava con la sola pallina da golf (Campionato Europeo del 1959).\nPoi, nel Campionato Europeo del 1961, si iscrisse una squadra italiana (c'era Miglietti e non c'era l'obbligo di tesseramento ad alcuna Federazione) che si present\u00f2 con due palline che non erano \"da golf\", palline laccate che in seguito furono usate come esperimento da Willy Korn che costru\u00ec nel 1963 una macchina per laccare le palline ruvide arrivate dal Giappone. In seguito (1965) arrivarono le palline trattate con l'acetone e le \"plastiche\".\nCon la fabbricazione delle palle morbide da parte di N. Wagner di Ingolstadt ci fu un notevole salto di qualit\u00e0 e di \"rimbalzo\". Aument\u00f2 rapidamente la richiesta e l'offerta miglior\u00f2 tutte le attrezzature sportive fornendo nuovi bastoni (putter in inglese e schl\u00e4ger in tedesco), le borse per le palline e le sempre pi\u00f9 sofisticate palline che continuavano a diversificarsi in fatto di peso, durezza e rimbalzo, mettendo a disposizione dei giocatori pi\u00f9 di 20.000 diversi esemplari che migliorarono progressivamente le prestazioni sul campo.\nIntanto a livello federale erano state costituite 2 differenti federazioni internazionali: una per il minigolf e una per il miniaturgolf.\nCon l'unificazione delle due federazioni anche cobigolf, sterngolf e filzgolf entrarono tra le specialit\u00e0 della federazione europea internazionale I.B.G.V. (Internationale Bahnen Golf Verband):\nCon l'ingresso nell'I.B.G.V. di Giappone, Stati Uniti e Australia la federazione da europea diventa mondiale: la W.M.F. La specialit\u00e0 che va per la maggiore in questi paesi viene inserita tra le specialit\u00e0 ammesse ai campionati internazionali:\nIn Italia.\nIn Italia il minigolf \"bongni\" inizia il 21 luglio 1967, data in cui fu fondato il Minigolf Club Bovisio di Bovisio Masciago che promosse la costituzione dell'A.I.S.M. (Associazione Italiana Sport Minigolf).\nIntanto ben 3 anni prima, nel 1964, delle piste di miniaturgolf arrivarono da Amburgo e furono realizzati gli impianti di Merano e Naturno seguiti dopo poco tempo da Siusi, tutti nell'Alto-Adige.\nI tre club andarono a costituire gi\u00e0 prima della fine dell'anno la I.M.V. (Italienische Miniaturgolf Verband) o F.I.M. (Federazione Italiana Miniaturgolf) che ader\u00ec alla Federazione Internazionale Miniaturgolf gi\u00e0 esistente e partecip\u00f2 con i propri atleti ai campionati europei di specialit\u00e0.\nL'A.I.S.M. si era gi\u00e0 trasformata in F.I.M.S. (Federazione Italiana Minigolf Sportivo) con presidente Mimmo Fumagalli quando nel 1978 la I.B.G.V. invit\u00f2 all'unificazione tutte le nazioni che avevano internamente due federazioni distinte che non facevano attivit\u00e0 comune perch\u00e9 operanti su impianti totalmente diversi.\n\u00c8 per questo motivo che nel 1978 nasce la F.I.G.S.P. (Federazione Italiana Golf Su Pista) unificando F.I.M.S. e F.I.M./I.M.V. Alla presidenza della nuova federazione italiana veniva eletto il monzese Riccardo Corio, gi\u00e0 presidente del M.C. Monza da lui fondato nel 1969.\nIl primo \"Campionato Italiano di minigolf\" \u00e8 stato disputato ad Abano Terme nel 1968.\nLa prima \"Coppa Italia\" \u00e8 stata disputata a Gardone Val Trompia nel 1976.\nIl primo \"Campionato Italiano Combinato\" (minigolf-miniaturgolf) \u00e8 stato disputato a Rapallo + Lagundo nel 1979, mentre a Monza nel 1981 fu disputato il primo campionato combinato su unico impianto.\nLa Federazione Italiana svolge la propria attivit\u00e0 sportiva solo su campi omologati:\nDi questi, ben 6 sono \"combinati\" ovvero sono stati realizzati unendo pi\u00f9 specialit\u00e0:\nIn Italia attualmente non \u00e8 possibile censire tutti gli impianti non omologati e utilizzati per l'attivit\u00e0 ricreativa di tipo \"bongni\", \"miniaturgolf\", \"fantasia\" (non realizzati con le misure standard dei sistemi omologati).\nNegli ultimi anni stanno prendendo piede gli \"adventuregolf\", sul modello Americano. Questi impianti che richiedono superfici pi\u00f9 ampie rispetto agli impianti standardizzati stanno riscuotendo un buon successo tra il pubblico mentre pi\u00f9 tiepido \u00e8 l'interesse tra gli agonisti contrariamente a quanto avviene appunto negli U.S.A. e in Gran Bretagna."}
{"id": "72446", "revid": "466539", "url": "https://it.wikipedia.org/wiki?curid=72446", "title": "Holmenkollen", "text": "Holmenkollen \u00e8 una collina che si trova nella parte nord di Oslo, la capitale della Norvegia. \nManifestazioni sportive.\nAttrezzata, tra l'altro, con l'omonimo trampolino (\"Holmenkollbakken\", il pi\u00f9 antico trampolino per il salto con gli sci esistente al mondo), con uno stadio di biathlon e con numerose piste di sci di fondo, \u00e8 uno dei principali centri norvegesi per la pratica dello sci nordico; dal 1892 organizza il Trofeo Holmenkollen (\"Holmenkollrennene\" o \"Holmenkollen skifestival\"), la pi\u00f9 antica competizione della disciplina. Fu la sede principale dei VI Giochi olimpici invernali di .\nRaggiungibile anche con la metropolitana, Holmenkollen \u00e8 una delle mete preferite degli abitanti di Oslo per trascorrere il tempo libero. \u00c8 anche una delle pi\u00f9 importanti attrazioni turistiche della Norvegia, con oltre un milione di visitatori all'anno. Durante l'estate le piste diventano sentieri per passeggiate, a piedi o in bicicletta, attraverso il bosco. \nA Holmenkollen si tengono regolarmente gare di Coppa del Mondo di salto con gli sci, di combinata nordica, di sci di fondo e di biathlon. Ha ospitato quattro edizioni dei Campionati mondiali di sci nordico (nel 1930, nel 1966, nel 1982 e nel 2011), e cinque dei Campionati mondiali di biathlon (nel 1986, nel 1990, nel 1999, nel 2000, nel 2002 e nel 2016).\nDalla stagione 2017-2018 a Holmenkollen si tiene anche uno slalom parallelo di sci alpino, maschile e femminile, che ha luogo il primo gennaio."}
{"id": "72450", "revid": "1534511", "url": "https://it.wikipedia.org/wiki?curid=72450", "title": "Quintessenza (fisica)", "text": "In fisica, la quintessenza \u00e8 una forma di energia ipotizzata per spiegare l'energia oscura che pare essere presente nell'universo. \u00c8 stata inoltre proposta come una quinta forza fondamentale.\nIl concetto di quintessenza differisce dall'altra principale possibile spiegazione dell'energia oscura, la costante cosmologica, per il fatto di essere una forma di energia dinamica che cambia nel tempo. Si suppone che possa essere attrattiva o repulsiva a seconda del rapporto tra energia cinetica ed energia potenziale nell'universo; in particolare si pensa che divenne repulsiva circa 10 miliardi di anni fa (l'universo ha circa 13,8 miliardi di anni).\nFormalismo.\nLa quintessenza \u00e8 un campo scalare la cui equazione di stato formula_1, definita come il rapporto tra la pressione formula_2 e la densit\u00e0 formula_3, \u00e8 data dalla energia potenziale formula_4 e dal termine cinetico formula_5:\nQuindi la quintessenza \u00e8 dinamica e generalmente ha una densit\u00e0 di energia che varia nel tempo, al contrario della costante cosmologica che \u00e8 statica con una densit\u00e0 di energia fissa formula_7.\nIn generale il parametro formula_8 pu\u00f2 variare con il tempo cosmologico; se formula_9, la quintessenza agisce come un campo repulsivo espandendo lo spazio, ed \u00e8 questa propriet\u00e0 che la rende un possibile candidato per l'energia oscura.\nUna costante cosmologica non nulla pu\u00f2 essere vista come un caso speciale di quintessenza dove formula_10 e non varia nel tempo."}
{"id": "72453", "revid": "599013", "url": "https://it.wikipedia.org/wiki?curid=72453", "title": "Lars Grini", "text": "Biografia.\nDebutt\u00f2 in campo internazionale il 30 dicembre 1965 al Torneo dei quattro trampolini. Il 10 febbraio 1967 divenne primatista mondiale sul trampolino Heini Klopfer di Oberstdorf con 147 metri; si miglior\u00f2 il giorno dopo, divenendo il primo atleta a raggiungere i 150 metri nella specialit\u00e0.\nIn carriera ha preso parte a un'edizione dei Giochi olimpici invernali, (13\u00b0 nel trampolino normale, 3\u00b0 nel trampolino lungo) e a una dei Campionati mondiali, vincendo una medaglia"}
{"id": "72454", "revid": "125429977", "url": "https://it.wikipedia.org/wiki?curid=72454", "title": "Hobbit", "text": "Gli hobbit sono una razza di uomini di Arda, l'universo immaginario fantasy creato dallo scrittore inglese J. R. R. Tolkien. Essi sono presenti nel sud-ovest della Terra di Mezzo principalmente nella regione da loro amministrata, la Contea, e nelle zone strettamente limitrofe (come la cittadina di Brea). Gli hobbit appaiono per la prima volta ne \"Lo Hobbit\", ma rivestono un ruolo ben pi\u00f9 importante ne \"Il Signore degli Anelli\". La loro origine non \u00e8 nota: le antiche storie non ne parlano perch\u00e9 gli elfi e gli uomini di N\u00famenor stessi non li conoscevano (o forse perch\u00e9 Tolkien non li aveva concepiti ancora come razza di Arda quando scrisse \"Il Silmarillion\"). Sono menzionati per la prima volta in documenti del regno di Gondor nella Terza Era, molto prima dell'insediamento nel loro paese pi\u00f9 famoso, la Contea appunto.\nNell'opera di Tolkien gli hobbit sono talvolta chiamati mezzuomini, in inglese \"halfling\", \"mezzomi\" nella nuova traduzione italiana; quest'ultimo nome viene usato in molte ambientazioni fantasy per indicare creature ispirate a quelle di Tolkien, aggirando al contempo le implicazioni legali derivanti dall'uso del termine \"hobbit\".\nDescrizione.\nQuando gli editori statunitensi chiedevano a Tolkien di realizzare illustrazioni con hobbit in vari atteggiamenti, lui rispondeva riferendosi principalmente alla descrizione di Bilbo:\nGli hobbit sono di aspetto simile agli uomini, ma molto pi\u00f9 minuti: la loro corporatura \u00e8 infatti simile ai bambini degli Uomini e la statura di uno hobbit adulto si assesta tra gli 80 e i 120\u00a0cm; dotati di grandi piedi pelosi e resistenti, non indossano mai calzature a causa della loro spessa e coriacea pelle.\nLa loro vita \u00e8 estremamente semplice e sociale, non si interessano di ci\u00f2 che accade all'esterno della Contea, amano mangiare e bere, e la loro economia si basa sull'agricoltura. Amano dare feste durante le quali trascorrono gran parte del loro tempo, e generalmente disprezzano lo studio, tranne per ci\u00f2 che riguarda l'erudizione genealogica, nella quale dimostrano invece vivo interesse e abilit\u00e0. Possiedono una vista e un udito particolarmente acuti, e si sottolinea la loro capacit\u00e0 di camminare silenziosamente e nascondersi molto bene nella boscaglia.\nInizialmente parlavano un idioma molto simile al rohirrim, successivamente, dopo la migrazione verso l'Eriador, essi adottarono la lingua comune (ovestron), insegnata loro dai dunedain, pur mantenendo alcune parole del loro antico idioma.\nSolitamente vivono in caverne scavate nelle colline ma attrezzate come normali case, raramente essi costruiscono casette (mantenendo, tuttavia, caratteristiche delle caverne come le finestre tonde e tetto coperto da zolle erbose), la maggior parte delle quali si trovano in un territorio compreso tra Scorta e Sirte, prossimo alle paludi, e nella Terra di Buck. A seconda della ricchezza di ogni famiglia, le caverne potevano avere pi\u00f9 finestre (per gli hobbit pi\u00f9 facoltosi) o neanche una (per quelli meno abbienti). Le famiglie pi\u00f9 ricche costruivano inoltre grandi e lussuose caverne, costituite da pi\u00f9 tunnel ramificati, come Casa Baggins, i Grandi Smial dei Tuc e Villa Brandy nella Terra di Buck.\nGli hobbit odiano la guerra e non usano mai armi per fare del male ad altri Hobbit o ad altre razze della Terra di Mezzo, ma le considerano come oggetti ornamentali e le tengono esposte nelle loro caverne o in dei musei. Non amano nemmeno rotelle ed ingranaggi, che considerano \"aggeggi stranieri\" o \"mathom\". Con la parola \"mathom\" indicano tutto ci\u00f2 di cui non conoscono le origini ne il significato, e sono esposti in musei, come quello di Pietraforata sui Bianchi Poggi.\nGli hobbit vivono leggermente pi\u00f9 a lungo degli uomini (che chiamano \"gente alta\" o \"gambe lunghe\"), fino a 120 anni, con una media di 100. L'et\u00e0 in cui uno hobbit diventa adulto \u00e8 di 33, quindi il declino legato all'et\u00e0 inizia verso i 70 anni. Si presume che durante tutta la Quarta Era gli hobbit si siano ancor pi\u00f9 rimpiccioliti in statura.\nDivisione degli hobbit.\nTolkien descrive gli hobbit come suddivisi in tre grandi famiglie: i \"pelopiedi\", i \"paloidi\" e gli \"sturoi\".\nEtimologia.\nIl nome dato agli hobbit in ovestron, la lingua corrente della Terra di Mezzo, \u00e8 \"kuduk\", una contrazione della pi\u00f9 antica forma \"kud-dukan\", ovvero \"abitante dei buchi\". La parola in rohirrim (resa all'inglese antico da Tolkien), \"holbitlan\", ha lo stesso significato, e successivamente, quando gli hobbit assimilarono la lingua ed alcuni costumi dei rohirrim, coniarono il termine \"hobbit\".\nStoria.\nLe origini degli hobbit non sono note. Vengono menzionati per la prima volta in dei documenti del regno di Gondor all'inizio della Terza Era. Vivevano originariamente sull'alto corso dell'Anduin, in un territorio compreso tra la sorgente del fiume Gaggiolo e la Carroccia, poco pi\u00f9 a sud degli antichi possedimenti dei rohirrim, con cui entrarono probabilmente in contatto, assimilandone la lingua ed alcune usanze. Il termine \"hobbit\" verrebbe proprio \"holbytlan\" (abitanti dei buchi), parola che usano i rohirrim per indicarli anche nella Terza Era.\nIntorno all'anno 1050 della Terza Era, a causa della crescente ombra che da Dol Guldur si propagava fino al limitare del Bosco Atro, i pelopiedi abbandonarono il loro antico territorio, e, dopo aver valicato le Montagne Nebbiose, si stabilirono nell'Eriador, nei pressi delle Colline Vento. Cento anni dopo, anche i paloidi avrebbero fatto altrettanto, raggiungendo i pelopiedi e fondendosi con loro. Pi\u00f9 tardi, alcuni di loro raggiunsero Brea e vi si stabilirono. Anche gli sturoi, infine, valicarono le montagne e si stabilirono nell'\"Angolo\", un lembo di terra circondato dal Fiume Bianco e dal Rombirivo, fino alla loro confluenza nell'Inondagrigio. Alcuni di essi si spinsero fino al Dunland, tornando tuttavia nell\"Angolo\".\nA causa delle guerre e per paura di Angmar, gli hobbit fuggirono verso occidente, verso Brea, dove terra e clima erano pi\u00f9 miti e salubri, mentre un piccolo gruppo di sturoi torn\u00f2 nelle terre selvagge, e si stabilirono a Campo Gaggiolo, diventando un popolo di pescatori.\nNel 1601 T.E. i fratelli paloidi Marcho e Blanco, breatini, ottennero dal re Argeleb II di Arthedain il permesso di stabilirsi in una terra disabitata al centro dell'Eriador, delimitata dal fiume Brandivino, fino ad allora considerata territorio di caccia del re. Argeleb II accett\u00f2, a patto che gli hobbit riconoscessero la sovranit\u00e0 del re di Arthedain e si curassero di mantenere strade e ponti in buono stato per facilitare i viaggi dei messaggeri.\nStabilitisi nella zona sud-orientale del vasto territorio, lontani dal mare e dai colli torrioni, gli hobbit si innamorarono della loro nuova terra, interessandosi sempre meno degli eventi esterni. Sei anni dopo, la grande peste devast\u00f2 l'Eriador, decimando anche gli hobbit, che tuttavia sopravvissero, tornando ad aumentare di numero. Nel 1974 T.E., alcuni arcieri hobbit combatterono al fianco degli uomini di Arthedain, nella battaglia di Fornost. Dopo la caduta di Arthedain, essi continuarono comunque a prosperare, ed elessero un conte (Thain) che aveva il compito di rappresentare il re fino al suo ritorno. Dopo l'elezione del conte, gli hobbit si riferirono al loro territorio con il nome di \"Contea\".\nProtetti dai dunedain del nord, gli hobbit vissero pacifici ed indisturbati per circa un millennio. Nel 2747T.E., un gruppo di orchi comandati da Golfimbul cerc\u00f2 di invadere la Contea dal Decumano Nord, ma fu respinto da un gruppo di hobbit guidati da Bandobras Tuk nella Battaglia di Terreverdi. Durante la Guerra dell'Anello, lo stregone Saruman, approfittando della partenza dei raminghi per la guerra a sud, e servendosi di Lotho Sackville Baggins, fece occupare la Contea dagli uomini del Dunland, che incominciarono a far razzie e a deturpare il paese approfittando di un popolo spaventato, in quanto da millenni non si era mai trovato in una situazione simile. Al ritorno dal sud, gli hobbit Frodo Baggins, Samvise Gamgee, Peregrino Tuc e Meriadoc Brandibuck capeggiarono una rivolta al fine di liberare la contea dagli invasori, vincendo i briganti nella battaglia di Lungacque, che fu l'ultima combattuta nella Contea. Con il ritorno dei raminghi ed un'ampia opera di rimboscamento della contea, gli hobbit poterono prosperare per tutta la Quarta Era.\nGli hobbit di Brea.\nNonostante la colonizzazione della Contea, alcuni hobbit preferirono restare a Brea, convivendo con gli uomini. Parecchie caverne hobbit erano situate soprattutto sulle propaggini del Colle Brea e a Staddle, mentre ve ne erano probabilmente di meno a Conca e ad Arceto. Molti hobbit di Brea avevano cognomi e nomi comuni a quelli della Contea, alcuni, invece, avevano nomi di piante, come da tradizione Breatina. Fra gli hobbit di Brea e quelli della Contea vi era un'accesa controversia: i primi si consideravano il pi\u00f9 antico nucleo hobbit al mondo, soprannominando gli hobbit della Contea \"gente delle colonie\" o \"profani\". A loro volta, gli hobbit della Contea consideravano i loro simili breatini come rustici e noiosi, e li chiamavano \"profani\", come qualsiasi hobbit residente all'infuori della Contea. Nonostante tutto, un tempo i Brandibuck e i Tuc erano soliti recarsi a Brea, per apprendere notizie dal mondo esterno o per soggiornare qualche giorno al \"Puledro Impennato\" di ritorno da qualche viaggio, o semplicemente per gustare la birra locale. Inoltre, alcuni hobbit breatini si sposavano con alcuni Brandibuck, ed andavano a vivere con loro nella terra di Buck. Gli hobbit di Brea consideravano gli hobbit della Contea con il loro stesso cognome come cugini da lungo tempo persi, trattandoli in modo quasi familiare, come accadde a Frodo Baggins, sotto mentite spoglie, durante il suo viaggio ne \"Il Signore degli Anelli\".\nGli sturoi di Campo Gaggiolo.\nGli sturoi di Campo Gaggiolo furono sempre estranei agli abitanti della Contea, e quindi ebbero una struttura sociale ed una storia completamente diversa. Nonostante si trattasse di una piccola comunit\u00e0, essa ebbe un ruolo decisivo nella storia della Terra di Mezzo: si deve a D\u00e9agol il ritrovamento dell'Unico Anello nell'alto corso del fiume Gaggiolo, e fu Sm\u00e9agol, dopo aver assassinato D\u00e9agol, a possederlo per quasi 500 anni nelle profondit\u00e0 delle Montagne Nebbiose, cos\u00ec come fu proprio lui a salvare, involontariamente, la Terra di Mezzo, cadendo nella Voragine del Fato con l'Unico Anello in mano. Possiamo solo supporre cosa accadde alla gente di Sm\u00e9agol, anche se Tolkien nei \"Racconti incompiuti\" scrive che gli Sturoi di Campo Gaggiolo potrebbero essere scappati verso nord sul finire della Terza Era. Non c'\u00e8 alcun riferimento ad altri hobbit, quando si racconta del passaggio di Bilbo attraverso la Valle dell'Anduin, ma all'epoca in cui Tolkien scrisse \"Lo Hobbit\" non aveva ancora immaginato gli sturoi di Campo Gaggiolo (ed in effetti non era certo di cosa Gollum fosse).\nNei \"Racconti incompiuti\" possiamo supporre che gi\u00e0 da tanto tempo gli sturoi non vivevano pi\u00f9 vicino a Campo Gaggiolo, in quanto i Nazg\u00fbl, che credevano che la Contea si trovasse proprio in quei luoghi, trovarono antiche caverne Hobbit abbandonate. Un'altra versione, meno attendibile, racconta che un piccolo nucleo di hobbit era ancora presente alla fine della Terza Era, ma fu completamente annientato dai Nazg\u00fbl alla ricerca dell'Unico Anello. In qualche tempo tra il 2463 (quando Sm\u00e9agol uccise suo cugino D\u00e9agol) ed il 2851 gli Sturoi di Campo Gaggiolo si spostarono o morirono tutti. \u00c8 possibile che essi perirono nel lungo inverno del 2758-59.\nAltri hobbit.\nCon questa espressione, Tolkien lascia intendere che, oltre ai breatini, vi erano altri nuclei di hobbit sparsi per l'occidente, di cui non siamo a conoscenza in quanto non \u00e8 possibile trovarli in nessuno scritto dell'autore. Vi erano, infine, hobbit vagabondi che si stabilivano in caverne o scavavano buchi nelle collinette vivendoci per un periodo pi\u00f9 o meno determinato e nutrendosi solamente di quel che dava la terra.\nLista.\nB.\nBaggins.\nLa \"famiglia Baggins\" \u00e8 conosciuta come una tra le famiglie Hobbit pi\u00f9 ricca e famosa.\n\u00c8 forse la famiglia pi\u00f9 importante di Arda poich\u00e9 protagonista de \"Lo Hobbit\" e de \"Il Signore degli Anelli\". Bilbo Baggins, figlio di Bungo Baggins e di Belladonna Tuc, \u00e8 il protagonista de \"Lo Hobbit\" nonch\u00e9 quarto possessore dell'Unico Anello. Bilbo \u00e8 cugino di secondo (e quarto) grado di Frodo Baggins, protagonista de \"Il Signore degli Anelli\", e quinto possessore dell'Unico Anello. Lui \u00e8 destinato a portare a Mordor, e in seguito distruggere nel Monte Fato, l'Unico Anello, seguito da Samvise Gamgee e da La Compagnia dell'Anello.\nLa famiglia Baggins vive nella Contea, principalmente nella citt\u00e0 di Hobbiville o dintorni. Evidentemente proprietari terrieri aristocratici, si sposarono con le due famiglie titolate della Contea, i Tuc e i Brandibuck. \u00c8 probabile che i Baggins fossero i maggiori proprietari terrieri e la pi\u00f9 importante famiglia di Hobbiville. Erano ritenuti rispettabili (pi\u00f9 esattamente erano ritenuti pi\u00f9 rispettabili degli aristocratici Tuc) finch\u00e9 Bilbo Baggins part\u00ec nella spedizione per Erebor (Montagna Solitaria nella Lingua corrente) con Gandalf il Grigio e tredici Nani: quando ritorn\u00f2 era considerato un eccentrico dagli Hobbit della Contea, ma anche estremamente ricco.\nBilbo adott\u00f2 suo nipote Frodo Baggins, il quale eredit\u00f2 lo \"smial\" di Vicolo Cieco dopo la partenza di Bilbo. Frodo sar\u00e0 coinvolto nella ricerca de \"Il Signore degli Anelli\", che fin\u00ec con la Guerra dell'Anello.\nLe origini della famiglia Baggins sono fatte risalire al primo Baggins conosciuto, ovvero Balbo Baggins, il quale nacque a Hobbiville nell'anno 2767 della Terza Era o nell'anno 1167, secondo il calcolo degli anni della Contea. Bilbo e Drogo erano entrambi nipoti di Balbo.\nDopo la partenza di Bilbo e Frodo, gli unici Baggins conosciuti restarono i discendenti del nipote di Bilbo, \"Posco Baggins\", sebbene molti altri discendenti di Balbo Baggins fossero conosciuti con il cognome di \"Sackville-Baggins\", come Peregrino Tuc o Meriadoc Brandibuck (in funzione di diversi matrimoni interfamiliari).\nQuella del nome Baggins \u00e8 una traduzione in Inglese del nome in Ovestron \"labingi\", che si crede sia fatto collegare alla parola in Ovestron \"labin\", \"borsa\".\nIl nome Baggins \u00e8 reso nella maggior parte delle traduzioni de \"Lo Hobbit\" e del \"Signore degli Anelli\" mantenendo il significato di \"borsa\" o \"sacco\":\nIn Esperanto, il nome \u00e8 \"Baginzo\", ma \u00e8 basato sulla fonetica e non \u00e8 una traduzione letterale del termine.\nLa famiglia Sackville-Baggins.\nLa famiglia Sackville-Baggins \u00e8 nata dal matrimonio tra \"Longo Baggins\" e \"Camellia Sackville\", ereditiera della principale famiglia Sackville. Il loro figlio, \"Otho Sackville-Baggins\", adott\u00f2 un doppio nome, trattenuto da sua moglie \"Lobelia\". Ebbero un figlio, Lotho, che fu assassinato durante le vicende narrate dal \"Signore degli Anelli\", anche se Tolkien non narra direttamente della sua morte. Alla morte di Lobelia, il ramo dei Sackville-Baggins si estinse.\nBoffin.\ni Boffin sono una delle pi\u00f9 importanti famiglie Hobbit.\n\"Oltre a questi, rimaneva per\u00f2 un paio di nomi pi\u00f9 antichi il cui significato era andato smarrito, e che io ho semplicemente trasposto foneticamente come Tuc invece di T\u00fbk o Boffin per Boph\u00een.\".\nTuttavia in Home, XII, 48, Tolkien fornisce qualche dettaglio su questo nome: sarebbe un'anglicizzazione del termine \"Bophan\", che, secondo la tradizione di famiglia, significherebbe \"persona che ride fragorosamente\"\nMoltissimi Boffin, tra cui Vigo, Folco e Tosto erano presenti alla festa d'addio di Bilbo. Inoltre, dopo la festa, Frodo espulse due Boffin, perch\u00e9 stavano sfondando le pareti della cantina di Casa Baggins.\n Buffo Boffin\n = Edera Bongiusta\n ___________|_______________________ \n Bosco Basso Briffo Berylla\n | = Balbo Baggins\n | :\n Otto il Grasso Bilbo Baggins\n =Lavanda Scavari \n ________________|__________________________________________________\n Ugo Uffo Rollo Primarosa\n = Donnamira Tuc =Zaffira Tassi = Druda Rintanati = Blanco Serracinta\n ____________| _________|________ | ______|______\n Jago Gelsomina Gruffo Gerda | Bruno Lobelia\n | = Erugario | =Adalberto Bolgeri | | = Otto Sackville-\n | Bolgeri | | | Baggins\n | | | ____|____ |\n Vigo Griffo (vari | | Lotho\n | = Daisy Baggins discendenti) Ugo Hilda\n | | = Seredic\n Folco Tosto Brandibuck\nTra gli esponenti pi\u00f9 importanti ricordiamo:\nBolgeri.\ni Bolgeri (in originale \"Bolger\", anglicizzazione del termine Hobbit \"Bolgra\", col significato di rigonfiamento, pancia) sono una famiglia Hobbit della Contea. Di origine Paloide, abitano la riva sinistra dell'Acqua, nel villaggio di Boldigenio, nel Decumano Est. Come nelle altre famiglie Hobbit pi\u00f9 antiche, come i Tuc e i Brandibuck, tra i Bolgeri vigeva l'abitudine di dare nomi altisonanti, come Fredegario, Odoacre, Teobaldo etc.\nAlbero genealogico.\nIl seguente albero genealogico non \u00e8 stato pubblicato (come quello dei Boffin) nell'edizione italiana de \"Il Signore degli Anelli\".\nI Bolgeri di Boldigenio.\n Gundolpho Bolgeri\n = Alfrida dello Iale\n ________________|_________________________________\n Gundahar Rodolfo Gundahad\n = Dina Diggle = Cora Boncorpi |\n ___________|____________ | |\n Adalgario Adaldrida Fastolfo Gundabaldo\n | = Marmadoc = Viola = Salvia Brandibuck\n __________________|_______________ Brandibuck Baggins |\n Rudigario Rudiberto Ruby : | Teobaldo\n = Belba Baggins = Ametista = Fosco Baggins : (vari = Nina Pieleggero\n | Soffiatromba | : discendenti) |\n Erugario Adalberto Drogo : Wilibaldo\n = Gelsomina Boffin = Gerda Boffin | : = Prisca Baggins \n | | | : _________|_________\n Odoacre Filiberto Frodo Baggins : Wilimar Eribaldo Nora\n = Rosamunda Tuc = Poppy Paffuti- :\n | Baggins :\n |_________________________ :\n Fredegario Estella === Meriadoc Brandibuck\nBrandibuck.\nLa famiglia Brandibuck \u00e8 una delle pi\u00f9 importanti famiglie hobbit.\nEra una famiglia aristocratica, insieme ai Tuc, appartenevano al ramo dei paloidi in gran parte, anche se, sia questi ultimi sia i Brandibuck di origine sturoi, erano tutti originari di Brea.\nLa famiglia ha origine da Gorhendad Vecchiobecco delle Paludi, che inizi\u00f2 a costruire \"Villa Brandy\" da cui fondarono poi Buckburgo che divenne la citt\u00e0 principale della Terra di Buck.\nLa Terra di Buck si estendeva oltre il confine della Contea, che coincideva con il fiume Brandivino, e costituiva una colonia semi-indipendente, governata da un Signore. Gli abitanti della Terra di Buck vengono considerati \"gente bizzarra\" dagli altri hobbit della Contea perch\u00e9 erano abili con le barche e perch\u00e9 chiudevano le porte la notte (a causa della vicinanza con la Vecchia Foresta).\nIl ruolo di capo famiglia coincideva con quello di \"Signore di Buck\", uno dei funzionari della Contea. Questa carica fu creata da Gorhendad Brandibuck. Come il conte e il guardiano dei confini occidentali, il Signore di Buck aveva un'autorit\u00e0 solo nominale, sebbene il suo dominio si estendeva dal Brandivino al Decumano Est per l'alleanza con le famiglie della zona con cui avevano anche interessi commerciali.\nC.\nCioccadoro Gamgee.\nCioccadoro Gamgee, \u00e8 la sesta figlia di Samvise Gamgee e di Rosa Cotton, nata nel 3032 T.E. (1431 secondo il Calendario della Contea). Nel 3064 della T.E. (1463 per il calendario hobbit) si sposa con Faramir Tuc, figlio del Conte Peregrino Tuc e di Diamante Di Lungo Squarcio.\nD.\nD\u00e9agol.\nD\u00e9agol \u00e8 il cugino e amico di Sm\u00e9agol (Gollum), \u00e8 uno Hobbit appartenente alla razza degli Sturoi, nato presumibilmente attorno all'anno 2439 della Terza Era.\nNell'anno 2463 della Terza Era della Terra di Mezzo, D\u00e9agol si reca con il cugino Sm\u00e9agol a pescare a bordo di una barca sul fiume Anduin, nei pressi del Campo Gaggiolo (o Campi Iridati), \"Loeg Ningloron\" nella lingua degli Elfi.\nD\u00e9agol, in seguito a una caduta in acqua, trova un anello sul fondo del fiume e lo afferra attirato dal luccichio. Tornato in superficie, mostra al cugino Sm\u00e9agol la sua scoperta; ma quando questi, attratto dall'anello, lo chiede per s\u00e9, D\u00e9agol rifiuta di cederglielo; Sm\u00e9agol allora uccide il proprio cugino, appropriandosi dell'anello. L'anello che lo Hobbit aveva trovato nell'Anduin era l'Unico Anello, forgiato da Sauron nel Monte Fato molti anni addietro.\nNell'adattamento cinematografico diretto da Peter Jackson, il ruolo di D\u00e9agol \u00e8 interpretato dall'attore neozelandese Thomas Robins, doppiato in italiano da Roberto Ciufoli. La scena del ritrovamento dell'Anello era stata pensata per il film \"Le due torri\", ma poi fu inserita nel film \"Il Signore degli Anelli - Il ritorno del re\".\nDrogo Baggins.\nDrogo Baggins \u00e8 il padre di Frodo Baggins. Nato nel 2908 da Fosco Baggins e Ruby Bolgeri, \u00e8 il secondo di tre figli: ha una sorella maggiore, Dora, ed un fratello minore, Dudo. Drogo \u00e8 cugino di secondo grado (da parte di padre) di Bilbo Baggins.\nDrogo si spos\u00f2 con Primula Brandibuck e, nel 2968, ebbero un figlio, Frodo. Dopo il matrimonio, Drogo e la sua famiglia spesso risiedevano a Villa Brandy perch\u00e9 il suocero Gorbadoc Brandibuck offriva banchetti succulenti e Drogo, amante della buona cucina, li apprezzava molto.\nUna sera del 2980, dopo cena, Drogo e Primula fecero una gita in barca sul fiume Brandivino ed annegarono. Alcuni dicono perfidamente che sia stato il peso di Drogo a far affondare la barca, altri che Primula spinse il marito fuori dalla barca e questi, aggrappandosi a lei, la port\u00f2 con s\u00e9.\nF.\nFredegario Bolgeri.\nFredegario Bolgeri, detto Grassotto nella vecchia traduzione e Ciccio Bolger in quella nuova (il nome originale \u00e8 \"Fredegar \"Fatty\" Bolger\"), \u00e8 figlio di Odoacre Bolgeri e Rosamunda Tuc, nato nel 1380 del Calendario della Contea (anno 2980 della Terza Era); sua sorella, Estella (1385 C.C. - ?) spos\u00f2 Meriadoc Brandibuck.\n\u00c8 uno dei migliori amici di Frodo Baggins, e partecipa, con i genitori e la sorella Estella Bolgeri, alla festa di compleanno di Bilbo Baggins.\nGrassotto Bolgeri si occup\u00f2, con Merry, di sistemare la casa di Crifosso per Frodo, e partecip\u00f2 alla \"congiura\" di cui fecero parte anche Pipino e Sam. Accompagn\u00f2 gli amici fino all'uscita della Terra di Buck, prima della Vecchia Foresta, e l'indomani dovette affrontare tre Cavalieri Neri che invasero la casa di Crifosso: fugg\u00ec prima che essi potessero penetrarvi, e giunto alla casa pi\u00f9 vicina, suon\u00f2 il Richiamo del Corno della Terra di Buck: \u00abSveglia! Paura! Fuoco! Nemici! Sveglia!\u00bb.\nDurante la dominazione della Contea da parte degli Uomini del Sud, egli comand\u00f2 un gruppo di ribelli rifugiati a Tassitani presso i colli di Scary, che vennero affumicati nei loro nascondigli e presi prigionieri: fin\u00ec in prigione nelle Cellechiuse, da cui fu liberato (\u00abormai non pi\u00f9 Grassotto\u00bb) quando i suoi amici ritornarono dalla Missione e sollevarono la Contea.\nNelle prime bozze dell'opera, Grassotto Bolgeri aveva un ruolo decisamente maggiore rispetto a quello che poi ricopre nella versione definitiva: avrebbe dovuto, in effetti, partire con gli altri quattro Hobbit. Sopravvive una leggera anomalia nel testo, in quanto gli Hobbit, prima di entrare nella Vecchia Foresta, preparano cinque pony, salvo poi partire con quattro soli.\nG.\nGerontius Tuc.\nGerontius Tuc \u00e8 figlio di Fortinbras I, sposo di Adamanta Paffuti, padre di Isengrim III, Hildigardo, Isumbras IV, Hildigrim, Isemboldo, Hidelfonso, Isembardo, Hildebrando, Belladonna (madre di Bilbo), Donnamira, Mirabella (nonna di Frodo) e Isengar.\n\u00c8 ricordato per essere stato Conte dal 1248 al 1320 e per essere lo hobbit pi\u00f9 longevo della storia dopo Bilbo Baggins (da cui il nome di \"Vecchio\" Tuc), con ben 130 anni di vita.\nAlla morte di Gerontius fu fatta una grande festa in sua commemorazione, venne persino Gandalf a rendergli onore con un grande spettacolo di fuochi d'artificio, ricordato in seguito per generazioni.\nGorhendad Vecchiobecco.\nGorhendad Vecchiobecco \u00e8 un Hobbit paloide, probabilmente antenato di Gormadoc Brandibuck. Nasce attorno al 2300 della Terza Era e attorno al 700 del Calendario della Contea in quest'ultima e, in giovane et\u00e0 (si pensa attorno al 740 C.C.), dopo avere attraversato il fiume Brandivino fino alla costa orientale, costruisce Villa Brandy, sede da allora della Famiglia Brandibuck (di cui \u00e8 considerato fondatore e capostipite). Esso fu inoltre Conte della Contea (circa dal 2340 T.E.) fino a quando non abdic\u00f2 per partire per Buckburgo (il cui fondatore, secondo alcuni, fu proprio questo personaggio), dove gi\u00e0 iniziava a risiedere la sua dinastia. I precedenti detentori del titolo erano dieci Conti della Famiglia Vecchiobecco, mentre i successivi detentori del titolo furono membri della Famiglia Tuc (designati dallo stesso Gorhendad), e in particolare il suo successore fu Isumbras I. Quando torn\u00f2 nella Terra di Buck (di cui individu\u00f2 lui stesso i confini, ovvero a ovest il Fiume Bruno e a est la Vecchia Foresta), vi si insedi\u00f2 come governatore, arricchendo la sua famiglia pi\u00f9 di quanto gi\u00e0 lo fosse. Muore attorno al 2400 della Terza Era e attorno all'800 del Calendario della Contea nella \"sua\" Buckburgo.\nIl nome completo di questo personaggio \u00e8 Gorhendad Vecchiobecco delle Paludi (\"Gorhendad Oldbuck of the Marish\") abbreviato in Gorhendad Vecchiobecco (\"Gorhendad Oldbuck\"). In italiano il suo nome \u00e8 stato a volte tradotto come Gorthendad. Essendo capostipite della Famiglia Brandibuck (avendo sostituito il cognome Vecchiobecco con Brandibuck, proprio in onore del territorio occupato) e primo abitante della Terra di Buck (\"Buckland\"), nonch\u00e9 costruttore di Villa Brandy (\"Brandy Hall\"), da cui poi si origin\u00f2 la capitale di questa landa, Buckburgo (\"Bucklebury\"), egli fu chiamato anche Gorhendad Brandibuck (\"Gorhendad Brandybuck\").\nAnche da considerare \u00e8 il fatto che Gorhendad \u00e8 il nome inglese per i termini Ovestron \"Ogmandab\" e \"Ogforgad\", che significherebbero, proprio in questa lingua, bisnonno. Quest'ultima parola, in lingua gallese, si dice, non a caso, Gorhendad.\nI suoi nomi, perci\u00f2, furono:\nH.\nHam Gamgee.\nHamfast Gamgee (1326 - 1428 C.C.), detto Ham, \u00e8 figlio del cordaio Hobson Gamgee, \u00e8 il padre di Samvise Gamgee. Di professione era giardiniere. Era noto anche con il soprannome di \"Gaffiere\" (nell'originale inglese \u00e8 \"Gaffer\", termine in principio utilizzato come forma familiare di \"nonno\", appellativo di solito usato per rivolgersi ad una persona pi\u00f9 anziana in una piccola comunit\u00e0; \"Il Veglio\" nella nuova traduzione italiana).\nAbitava ad Hobbiville vicino a Casa Baggins, di cui era dipendente. Famoso per il suo carattere gioviale, passava gran parte del suo tempo alla locanda del Drago Verde. Fu il primo della sua famiglia a stabilirsi ad Hobbiville con suo cugino Forino.\nL.\nLotho Sackville-Baggins.\nLotho Sackville-Baggins, soprannominato il Capo, \u00e8 figlio di Otto Sackville-Baggins e di Lobelia Serracinta, i cugini di Bilbo Baggins che desiderano ad ogni costo la sua eredit\u00e0.\nLotho nel corso della guerra dell'Anello si allea con Saruman, vendendogli grossi quantitativi di erba pipa in cambio di denaro, che utilizza per comprare vasti terreni nella Contea, soprattutto nel Decumano Sud, assicurandosene il controllo grazie ad alcuni mezzi-orchi fuggiaschi da Isengard. Dopo aver fatto rinchiudere il sindaco Will Piedebianco nelle Cellechiuse, comincia a industrializzare la Contea, costruendo fabbriche e abbattendo alberi. Il suo titolo \u00e8 inizialmente \"Capo Guardacontea\", diventato in seguito semplicemente \"Il Capo\". Dopo il ritorno di Sharkey (pseudonimo di Saruman) diventa un fantoccio nelle sue mani. Viene ucciso e forse mangiato da Grima Vermilinguo, molto probabilmente su ordine di Saruman.\nI genitori di Lotho compaiono brevemente in una scena estesa del film di Peter Jackson, \"La Compagnia dell'Anello\", in cui cercano Bilbo e Frodo durante il loro compleanno. Bilbo e Frodo si nascondono e Otho e Lobelia interrompono la ricerca dei due parenti. Contrariamente al libro, nel film Frodo non lascia la propria casa a Lotho.\nDiversamente da quanto narrato nel libro, Lotho non si allea con Saruman, in quanto lo stregone muore ad Orthanc, ucciso da Grima Vermilinguo mentre sta trattando con Gandalf e Th\u00e9oden. L'eliminazione di Saruman ha comportato l'eliminazione dal film delle vicende narrate nei capitoli 7 e 8 de \"Il Signore degli Anelli - Il ritorno del re\", eliminando cos\u00ec dalla trama la conquista della Contea da parte dello Stregone Bianco e inoltre le scene in cui Lotho aveva una certa rilevanza.\nP.\nPrimula Brandibuck.\nPrimula \u00e8 la madre di Frodo Baggins. \u00c8 nata nel 2920, l'ultima dei figli di Gorbadoc Brandibuck e Mirabella Tuc, sorella di Belladonna Tuc (la madre di Bilbo Baggins). Ha sei fratelli maggiori: Rorimac, Amaranto, Saradas, Dodinas, Asfodelia e Dinodas.\nPass\u00f2 la sua infanzia a Villa Brandy, nella Terra di Buck. Sposatasi con Drogo Baggins, ebbe nel 2968 un figlio, Frodo e spesso erano ospitati a Villa Brandy dal padre. Mor\u00ec annegata assieme al marito nel 2980, durante una gita in barca sul fiume Brandivino finita in tragedia.\nS.\nSoffiatromba.\nI Soffiatromba sono un'antica famiglia hobbit residente nella Contea.\nSoffiatromba deriva dall'inglese \"hornblower\", composto da \"horn\" che significa corno, tromba e da \"blower\" che deriva dal verbo \"to blow\" (soffiare, suonare) e significa soffiatore, suonatore.\nIn una prima versione del capitolo \"In tre si \u00e8 in compagnia\" si afferma che i Soffiatromba vivono nel Decumano Sud; ad affermare questa tesi c'\u00e8 Robert Foster che in \"The Complete Guide to Middle-earth\" sostiene che questa famiglia viva nello stesso Decumano. Queste due affermazioni sembrano derivare dal Prologo del \"Signore degli Anelli\" nella quale Tobaldo Soffiatromba viveva appunto nel Decumano Sud.\nT.\nTuc.\nI Tuc sono un'antica famiglia hobbit residente nella Contea. Il primo Tuc che si ricordi fu Isumbras Tuc, che divenne il 13\u00ba Conte della Contea dopo che Gorhendad Oldbuck si trasfer\u00ec nella Terra di Buck, divenendone il Signore.\nLa carica di Conte divenne ereditaria per la famiglia Tuc, e alla fine della Terza Era il suo discendente Peregrino Tuc fu il 32\u00ba Conte della Contea, e il 19\u00b0 appartenente alla famiglia Tuc a ricoprire questa carica.\nI Tuc vivono nei Grandi Smial di Tucboro, nella Tuclandia nel Decumano ovest della Contea. Un piccolo clan di Tuc settentrionali vive anche nel Decumano nord ed erano discendenti dell'eroe Brandobras Tuc.\nI Tuc appartengono all'etnia dei paloidi e sono pi\u00f9 avventurosi rispetto agli altri Hobbit, cosa che gli fece guadagnare una cattiva reputazione, anche perch\u00e9 spesso i Tuc sparivano senza lasciare traccia durante le loro avventure; tuttavia erano anche una delle famiglie pi\u00f9 ricche. Nel capitolo introduttivo de \"Lo Hobbit\", Tolkien ipotizz\u00f2 che un loro lontano antenato si fosse sposato con una fata, da cui sarebbero derivati i loro strani comportamenti, in ogni caso questa era solo una leggenda.\nIl nome italiano \"Tuc\" \u00e8 un calco fonetico di quello inglese \"Took\", che \u00e8 a sua volta un'anglicizzazione (perch\u00e9 simile al passato di \"take\", \"prendere\") di un termine Ovestron, \"T\u016bc\" o\"T\u00fbk\", che derivava da un altro Ovestron \"t\u016bca\". Esso significava \"audace\", \"ardito\", \"coraggioso\".\nCon l'asterisco, *, sono indicati i Tuc che ricoprirono la carica di Conte."}
{"id": "72456", "revid": "75518055", "url": "https://it.wikipedia.org/wiki?curid=72456", "title": "Placentati", "text": ""}
{"id": "72457", "revid": "1222", "url": "https://it.wikipedia.org/wiki?curid=72457", "title": "Euteri", "text": ""}
{"id": "72459", "revid": "123908599", "url": "https://it.wikipedia.org/wiki?curid=72459", "title": "N\u00famenor", "text": "N\u00famenor \u00e8 un continente di Arda, l'universo immaginario fantasy creato dallo scrittore inglese J. R. R. Tolkien. La sua storia si ritiene una rielaborazione del mito greco di Atlantide.\nI nomi di N\u00famenor.\n\"N\u00famenor\" \u00e8 un adattamento nella lingua parlata dai suoi abitanti, gli Uomini dell'Ovest o D\u00fanedain, dell'alto elfico (quenya) \"N\u00famen\u00f3r\u00eb\", che significa \"Terra Occidentale\". Essa veniva indicata con molti nomi, tra cui quelli che seguono.\n\"Anad\u00fbn\u00ea\", \"Ovesturia\" (\"Westernesse\" in inglese) sono i nomi rispettivamente in lingua n\u00famenoreana e in linguaggio corrente della Terra di Mezzo (ovestron); in valarin \u00e8 chiamata \"Andor\", \"Il Dono\"; l'equivalente in ad\u00fbnaico \u00e8 \"Y\u00f4z\u00e2yan\" (la \"Terra del Dono\"). Altri nomi sono \"Elenna\" (in Quenya \"Verso la Stella\", contrazione di \"Elenna-nor\u00eb\", \"Terra verso la Stella\"). Dopo la sua fine, venne chiamata \"Akallab\u00eath\" in ad\u00fbnaico (\"la [terra] caduta\", termine che indica anche il racconto della fine di N\u00famenor), traduzione del quenya \"Atalant\u00eb\", o \"Mar-nu-Falmar\" (\"la dimora sotto le onde\", in Sindarin). L'equivalente in sindarin del nome N\u00famenor \u00e8 \"D\u00fbndor\", peraltro mai usato. Altri soprannomi sono il \"Reame in mezzo al Mare\", la \"Grande Isola\", l'\"Isola dei Re\", il \"Regno dell'Ovest\", l\"'Isola dell'Ovest\".\nStoria.\nLe origini.\nL'isola di N\u00famenor fu creata dai Valar all'inizio della Seconda Era di Arda, facendola sorgere dal Mare a met\u00e0 strada tra Valinor e la Terra di Mezzo. Questa nuova terra fu offerta come ricompensa agli Edain che avevano combattuto contro Morgoth nella Prima Era. Essi vi giunsero navigando in direzione della stella di E\u00e4rendil.\nIn \"The War of the Jewels\" si racconta che ben pochi Edain erano sopravvissuti alle guerre contro Morgoth, e coloro che fecero vela per N\u00famenor furono molto probabilmente meno di 10.000 persone; la migrazione pare essere durata oltre 40 anni e avvenuta grazie all'aiuto delle navi degli Eldar, con la benedizione di Manw\u00eb e l'aiuto di Ulmo. Dopo la migrazione, gli Edain presero il nome di D\u00fanedain (Edain dell'Ovest) o appunto N\u00famen\u00f3reani.\nNonostante l'esiguo numero di Edain sopravvissuti alla Guerra dei Gioielli, nei secoli e millenni successivi, grazie alla lunghissima pace e alle loro arti essi si moltiplicarono e prosperarono, fino a divenire un popolo numerosissimo e vigoroso, in crescita costante, tanto che molti di essi (a partire dal regno di Tar-Elendil) a causa della sovrappopolazione dell'isola si stabilirono nella Terra di Mezzo (e probabilmente anche nei misteriosi continenti a sud di essa), fondando in quelle terre prospere colonie e governatorati. Ad essi i Valar concessero una durata della vita cinque volte superiore a quella degli altri Uomini; la terra benedetta su cui vivevano, inoltre, li rese pi\u00f9 alti e forti degli Uomini della Terra di Mezzo.\nIl primo re di N\u00famenor fu Elros (conosciuto anche col nome reale di Tar-Minyatur), figlio di E\u00e4rendil ed Elwing, entrambi Mezzelfi. Egli, messo davanti a una scelta dai Valar, scelse di appartenere al popolo degli Uomini, ma visse comunque per 500 anni, il pi\u00f9 longevo tra i Mortali.\nStoria di N\u00famenor.\nLa storia di N\u00famenor \u00e8 estremamente lunga e complessa. Essa \u00e8 principalmente riassunta nell'\"Akallab\u00eath\" (presente ne \"Il Silmarillion\"), nelle appendici de \"Il Signore degli Anelli\" e nei \"Racconti incompiuti\". Tuttavia, essa pu\u00f2 essere riassunta come un lungo periodo iniziale di pace seguito da un aumento di potere e di superbia e, soprattutto, da un aumento della paura della morte, che culmin\u00f2 nell'empio tentativo di Ar-Pharaz\u00f4n il Dorato di impadronirsi dell'immortalit\u00e0 con la forza, invadendo Valinor.\nFino all'epoca del re Tar-Atanamir il Grande, il primo a criticare l'operato dei Valar, bench\u00e9 l'ombra cominciasse a cadere su di loro, il potere dei D\u00fanedain crebbe sempre pi\u00f9: N\u00famenor divenne il reame pi\u00f9 potente di Arda, dopo Valinor. Fu uno stato basato sulla navigazione, tanto che a partire dal regno di Tar-Elendil, le flotte n\u00famen\u00f3reane esplorarono sistematicamente tutti i mari di Arda, raggiungendo persino i continenti di Hyarmenor e Romenor, e fondando innumerevoli colonie.\nAlleatisi con gli Eldar di Gil-galad, che spesso aiutavano nella lotta contro Mordor, inflissero a Sauron severe sconfitte, conquistando il dominio assoluto sul mare, anche grazie alla protezione di Oss\u00eb, il Maia vassallo di Ulmo, il Vala degli oceani. L'Oscuro Signore li odiava profondamente, e non potendo sconfiggerli cercava di ingannarli: attrasse a s\u00e9 molti di quelli che verranno poi chiamati N\u00famen\u00f3reani Neri. \nIl primo re ad opporsi apertamente al \"bando dei Valar\" (il divieto di andare a Valinor) fu colui che assunse il nome di Ar-Ad\u00fbnakh\u00f4r, un nome ad\u00fbnaico e non quenya in aperto dissenso contro gli Eldar (scoraggiando l'uso delle lingue elfiche); il suo nome \"Signore dell'ovest\" era inoltre una chiara sfida ai Valar (era infatti uno dei titoli di Manw\u00eb, il capo dei Valar, l'antico re di Arda).\nDa allora, pi\u00f9 o meno apertamente, i N\u00famen\u00f3reani, volendo la vita eterna, desiderarono il dominio assoluto sul mondo, compresa Aman. Da questo momento, Valinor ed Eressea non furono pi\u00f9 visibili, avvolte in spesse nubi, e gli Elfi che vivevano l\u00e0 non vennero pi\u00f9 in visita a N\u00famenor, come avevano sempre fatto. Successivamente, i re arrivarono a perseguitare gli amici degli Elfi, e a proibire l'uso del Quenya e del Sindarin.\nPer comprendere la Caduta di N\u00famenor bisogna anzitutto capire l'idea della morte nell'opera di J. R. R. Tolkien. I Valar erano esseri spirituali e perci\u00f2 immortali (apparvero solo poche volte in forma fisica). Gli Eldar erano esseri fisici, ma erano anch'essi immortali (comunque non erano indistruttibili, quindi potevano morire di ferita). Gli Edain, che erano esseri umani, erano ovviamente mortali, cio\u00e8 erano in possesso del dono della morte, che permetteva loro di non essere eternamente legati alla Terra di Mezzo. Quando l'orgoglio dei D\u00fanedain crebbe, essi iniziarono ad invidiare la lunga vita degli Eldar; questa invidia divenne col passar del tempo odio per tutto ci\u00f2 che era elfico (compresa la lingua: come gi\u00e0 detto, a partire da Ar-Ad\u00fbnakh\u00f4r, i re presero il nome in lingua n\u00famen\u00f3reana e non pi\u00f9 in quenya), ed ebbe come risultato la persecuzione di quei n\u00famen\u00f3reani che mantenevano i contatti con gli eldar (\"i Fedeli\"). L'orgoglio e la paura si unirono per provocare la fine di N\u00famenor.\nAll'inizio del regno dell'usurpatore Ar-Pharaz\u00f4n (nipote del re Tar-Palant\u00edr), Sauron (o Zig\u00fbr, come veniva chiamato in ad\u00fbnaico), raccolse molti eserciti di Orchi e Uomini nemici di Numenor, e si arrog\u00f2 il titolo di \"Re degli Uomini della Terra di mezzo\", ponendosi come scopo quello di scacciare da essa i N\u00famen\u00f3reani e, se possibile, persino di distruggere la stessa N\u00famenor. Il superbo Ar-Pharaz\u00f4n rispose alla sfida conducendo un'enorme flotta nella Terra di Mezzo e pretese che Sauron venisse a giurargli fedelt\u00e0. Sauron si arrese (i suoi alleati lo abbandonarono per paura), rendendosi conto che il potere di N\u00famenor era molto maggiore di quel che credeva. Ar-Pharaz\u00f4n condusse quindi Sauron a N\u00famenor da prigioniero; tuttavia, una volta arrivato, Sauron da prigioniero riusc\u00ec a divenire in breve tempo il principale consigliere del re e gran sacerdote \u2014 spingendo i N\u00famen\u00f3reani all'adorazione di Melkor (Morgoth). I D\u00fanedain fedeli al re (la maggioranza) arrivarono addirittura a costruirgli un tempio, che divenne la residenza di Sauron, e a compiere sacrifici umani per essere liberati dalla morte.\nQuando Ar-Pharaz\u00f4n era ormai vecchio e vedeva la morte avvicinarsi, Sauron ingann\u00f2 il re e lo convinse che avrebbe potuto conquistare l'immortalit\u00e0 con la forza invadendo Valinor. Ma, nel momento in cui Ar-Pharaz\u00f4n sbarc\u00f2 a Valinor, i Valar invocarono l'aiuto di Eru Il\u00favatar: questi rispose cambiando la forma del mondo, e distruggendo N\u00famenor e le sue navi; Ar-Pharaz\u00f4n e i suoi uomini, che erano effettivamente sbarcati a Valinor, furono sepolti da un terremoto; inoltre Il\u00favatar sottrasse Valinor ai confini del mondo e la trasfer\u00ec in un'altra dimensione, cos\u00ec che in seguito essa potesse essere raggiunta dalle navi degli Eldar, ma non da quelle degli Uomini.\nI regni numenoreani in esilio: Arnor e Gondor.\nElendil, cugino del re ed esponente dei Fedeli, la minoranza vicina agli Eldar e ai Valar, sfugg\u00ec alla Caduta con nove navi partite da R\u00f3menna: con lui vi erano i due figli Isildur e An\u00e1rion e molti dei loro seguaci. Portarono un seme dell'Albero Bianco e i tesori della loro casa, i signori di And\u00fani\u00eb: i palant\u00edri, l'anello di Barahir, lo Scettro di Ann\u00faminas, l'Elendilmir e la spada Narsil.\nAmandil, padre di Elendil e ultimo Sire di And\u00fani\u00eb, scomparve nel tentativo di raggiungere Valinor per implorare il perdono dei Valar.\nIsildur e An\u00e1rion, approdati a sud della Terra di mezzo, presso le foci dell'Anduin, dove i N\u00famen\u00f3reani avevano delle colonie, vi fondarono il regno di Gondor. Elendil, scaraventato dai venti a nord, presso le terre del suo amico e alleato Gil-galad, diede vita al regno di Arnor. Riconosciuto Alto re dei dunedain, affid\u00f2 il controllo del regno del sud ai figli, associandoli al trono come Vicer\u00e9. Gondor e Arnor crebbero in pace per molto tempo durante la vita di Elendil, fino a quando Sauron mosse loro guerra, con l'intento di eliminare definitivamente i D\u00fanedain, ma fu sconfitto dall'unione di questi con gli Elfi: l'Ultima Alleanza di Uomini ed Elfi pose fine alla Seconda Era e segn\u00f2 l'apparente fine del nemico dei N\u00famen\u00f3reani, nonostante An\u00e1rion ed Elendil fossero caduti in battaglia.\nI regni in esilio vissero anni di gloria - soprattutto Gondor - mentre Sauron dormiva e l'Unico Anello era smarrito; ma Arnor si divise ed infine cadde sotto i colpi del Re Stregone di Angmar, servitore dell'Oscuro Signore, e Gondor rimase senza re, e si dovette attendere la fine della Terza Era, e la sconfitta definitiva del nemico di Mordor, perch\u00e9 i N\u00famen\u00f3reani tornassero all'antica potenza; tuttavia essi ebbero per tutta la loro storia nostalgia per la Terra caduta: ma i mari coprirono N\u00famenor per sempre.\nI N\u00famen\u00f3reani Neri.\nAnche gli altri regni fondati dai coloni n\u00famen\u00f3reani nelle Terre del Sud (e probabilmente anche nel misterioso continente sud-orientale) sopravvissero alla Caduta; qui vi risiedevano soprattutto moltissimi D\u00fanedain alleati degli Uomini del Re, che avevano colonizzato quelle terre sottraendole agli uomini locali (e spesso anche mescolandosi con essi), che col passare dei secoli dalla Caduta continuarono a nutrire odio e rancore verso i discendenti dei Fedeli, ovvero i Gondoriani e gli Arnoriani. \nNonostante rimasero sostanzialmente isolati tra loro, tanto che la lingua adunaica stessa si modific\u00f2 in varianti locali, rimasero per tutta la loro Storia consci delle loro origini e della \"missione civilizzatrice\" (che spesso si traduceva in semplice dominio) sugli Uomini Minori.\nTali regni furono definiti nella lingua corrente \"dei N\u00famen\u00f3reani Neri\" e continuarono ad esistere per millenni nelle Terre del Sud e dell'Est.\nI re di N\u00famenor.\nVi furono in tutto venticinque sovrani di N\u00famenor, comprese tre regine regnanti. Il primo re, come detto in precedenza, fu Elros, figlio di E\u00e4rendil ed Elwing. Egli visse cos\u00ec a lungo che, al momento della sua morte, suo figlio Vardamir era gi\u00e0 molto anziano: perci\u00f2 Vardamir pass\u00f2 immediatamente lo scettro a suo figlio Amandil; ci\u00f2 nonostante, Vardamir \u00e8 considerato il secondo re, e si ritiene che abbia regnato per un solo anno. Dopo Vardamir, fino al regno di Tar-Atanamir, i re lasciarono lo Scettro ai loro eredi prima di morire, ancora nel pieno delle loro facolt\u00e0 fisiche e mentali. Inizialmente la legge permetteva che lo Scettro passasse solo ai discendenti maschi di Elros (primogenitura maschile). Perci\u00f2 Tar-Meneldur successe a Tar-Elendil, anche se aveva due sorelle pi\u00f9 grandi. Alla fine la legge fu cambiata, cos\u00ec che lo scettro passasse al figlio maggiore del re, senza badare al sesso (primogenitura semplice).\nQuesto cambiamento probabilmente avvenne in diverse fasi. Certamente Tar-Aldarion, che non aveva figli maschi, cambi\u00f2 la legge in modo che sua figlia Ancalim\u00eb potesse succedergli, ma i dettagli dei successivi cambiamenti della legge sono molto confusi: bisogna ricordare che ben pochi documenti n\u00famen\u00f3reani sopravvissero alla Caduta, e che le storie della Terra di mezzo scritte da Tolkien sono narrate dal punto di vista di coloro che vivevano alla fine della Terza Era e all'inizio della Quarta \u2014 circa 3.500 anni dopo la Caduta \u2014 a parte l'Akallab\u00eath, scritta da Elendil dopo essere arrivato nella Terra di mezzo.\nDopo Ar-Pharaz\u00f4n, che per\u00ec nella Caduta di N\u00famenor, la linea diretta dei Re fu spezzata. Il potere dei N\u00famen\u00f3reani continu\u00f2 nella Terra di Mezzo attraverso i Regni Dunedain di Arnor e Gondor, fondati e retti da Elendil, figlio dell'ultimo dei Signori di And\u00fani\u00eb e pi\u00f9 anziano discendente vivente di Elros attraverso Silmari\u00ebn, e dai suoi eredi.\nIl simbolo del potere regale era uno scettro (del quale non \u00e8 rimasta alcuna descrizione). Ar-Pharaz\u00f4n lo port\u00f2 con s\u00e9 quando sbarc\u00f2 a Valinor, perci\u00f2 rimase sepolto insieme a lui. La spada dei re era Aranr\u00fath, originariamente la spada di Thingol del Doriath, che presumibilmente rimase anch'essa sepolta insieme ad Ar-Pharaz\u00f4n. Altri importanti cimeli dei re erano \"Dramborleg\", la scure di Tuor, e l\"'anello di Barahir\". Solo l'anello sopravvisse alla Caduta, poich\u00e9 Tar-Elendil lo dette a sua figlia Silmari\u00ebn, e cos\u00ec esso pass\u00f2 nelle mani dei signori di And\u00fani\u00eb. Elendil lo riport\u00f2 nella Terra di Mezzo, dove divenne un cimelio dei re di Arnor.\nIl simbolo del potere dei signori di And\u00fani\u00eb era pure uno scettro, lo Scettro di And\u00fani\u00eb: esso viene descritto come una \"verga d'argento\", che forse era fatto di mithril. Elendil lo port\u00f2 nella Terra di Mezzo, dove divenne il simbolo del potere dei re di Arnor: era perci\u00f2 noto come lo Scettro di Ann\u00faminas, dal nome della capitale di Arnor; quando Elrond lo diede a re Elessar alla fine della Terza Era, si riteneva che fosse il pi\u00f9 antico oggetto fatto dagli Uomini che fosse conservato nella Terra di Mezzo.\nQuella che segue \u00e8 la lista dei venticinque regnanti:\nRegine di N\u00famenor.\nNel periodo pi\u00f9 antico, la successione in N\u00famenor seguiva il principio della primogenitura agnatizia, che consentiva solo al primogenito \"maschio\" di ereditare il trono, e proibiva espressamente il diritto di successione alle donne o agli eredi delle donne della famiglia. Un principio simile veniva adottato dagli Alti Re elfici dei Noldor, coi quali gli Edain avevano intensi scambi commerciali.\nTar-Aldarion, sesto sovrano di N\u00famenor, ebbe solo una figlia, Ancalim\u00eb. Per lei cambi\u00f2 la legge vigente in favore della eguale primogenitura, per la quale il figlio maggiore ereditava il trono indipendentemente dal sesso.\nLa formulazione della \u00abnuova legge\u00bb, presentata ne \"Il Signore degli Anelli\", contrasta con la sua descrizione dettagliata fornita da Tolkien nelle annotazioni a corredo del racconto \u00abAldarion ed Erendis - La moglie del marinaio\u00bb. Il racconto \u00e8 incentrato sulla complicata relazione matrimoniale tra Aldarion e Erendis, il cui fallimento influ\u00ec in modo determinante nella decisione del sovrano di modificare la legge di successione.\nLa \u00ab\"vecchia legge\"\u00bb di successione non era mai stata codificata, ma era piuttosto una consuetudine dinastica che specificava che in caso di assenza di figli \"\u00abl'Erede sarebbe stato il parente pi\u00f9 stretto di sesso maschile di discendenza maschile da Elros Tar-Minyatur\u00bb\".\nLa \u00ab\"nuova legge\"\u00bb sanciva, invece, che la figlia primogenita poteva succedere al trono in caso di assenza di un erede maschio. Se la regina regnante non avesse generato dei figli, l'erede sarebbe divenuto il parente pi\u00f9 prossimo sia di discendenza maschile che femminile; nel caso di Ancalim\u00eb, costui era Soronto, figlio della sorella di Aldarion.\nSu pressione dei consiglieri del re venne decretato, in un primo tempo, che l'erede primogenita si sarebbe dovuta sposare entro una certa et\u00e0 o altrimenti abdicare, ma la legge venne abrogata dallo stesso Aldarion. Ancalim\u00eb, infatti, cresciuta con l'educazione misandrica della madre, aveva ben poca intenzione di conformarsi alle richieste del padre e sposarsi.\nAldarion introdusse un'ulteriore clausola: il matrimonio doveva essere contratto esclusivamente con un membro della stirpe di Elros pena l'esclusione dalla linea di successione. \nL'intenzione personale del sovrano era quella di prevenire, per i suoi discendenti, un matrimonio disastroso come quello tra lui ed Erendis, il cui fallimento egli imputava alla non appartenenza di lei alla stirpe reale e, quindi, alla grande disparit\u00e0 delle reciproche aspettative di vita che non aveva permesso di conciliare i desideri di entrambi; ma la disposizione mirava anche ad evitare il passaggio della corona ad un'altra famiglia nobile e rimase in vigore anche dopo il regno di Aldarion.\nIn altri manoscritti tolkeniani si afferma, invece, che l'ordinanza che imponeva il matrimonio fra consanguinei era solo una consuetudine, che si sarebbe tuttavia sempre pi\u00f9 radicalizzata con la decadenza di N\u00famenor (\"\u00abun sintomo della crescita dell'Ombra\u00bb\") mano a mano che il lignaggio di Elros si affievoliva e l'aspettativa di vita dei membri della famiglia reale si riduceva adeguandosi a quella delle altre famiglie.\nLa \u00abnuova legge\u00bb rimase in vigore fino alla fine del regno di N\u00famenor.\nTar-Ancalim\u00eb.\nTar-Ancalim\u00eb (873\u00a0\u2013 1285 S.E., \"regno\" 1075\u00a0\u2013 1280 S.E.) fu il settimo sovrano e la prima regina regnante di N\u00famenor. Il suo nome, in quenya, significa \"\u00abLa pi\u00f9 radiosa\u00bb\".\nFiglia di Tar-Aldarion e Erendis, spos\u00f2 il nobile Hallacar, figlio di Hallatan di Hyarastorni. Sia Ancalim\u00eb che Hallacar erano discendenti del Re Vardamir N\u00f3limon, e il matrimonio si celebr\u00f2 probabilmente per ragioni politiche, di certo non per amore.\nPrima di ascendere al trono ricopr\u00ec pi\u00f9 volte l'incarico di reggente per conto del padre che si recava ancora nella Terra di Mezzo. Nel 1070, contro il volere del padre, ancora in vita, Tar-Ancalim\u00eb abbandon\u00f2 la ricostruzione di Vinyalond\u00eb, il porto edificato da Tar-Aldarion nell'Eriador presso la foce del fiume Gwathl\u00f3 che era andato distrutto in seguito ad un violento uragano, ma nonostante questo il commercio nella regione continu\u00f2 a prosperare. Dopo la morte di Aldarion, nel 1078, abbandon\u00f2 la politica paterna di sostegno a Gil-galad di Lindon.\nL'infanzia, la vita giovanile e la relazione con Hallacar \u00e8 riportata dettagliatamente nei Racconti incompiuti (in particolare pp.\u00a0269\u2013270 e pp.\u00a0286\u2013294).\nIl matrimonio segu\u00ec una parabola simile a quello fra i suoi genitori, funestato dai litigi e destinato alla separazione. La disastrosa esperienza matrimoniale della madre fu probabilmente - secondo C. Tolkien - alla base del disprezzo che Ancalim\u00eb nutriva per il marito, e dopo la nascita del loro figlio, An\u00e1rion, i due vissero sempre separati.\nAncalim\u00eb aveva cercato di sfuggire a lungo il matrimonio: quando si venne a sapere, infatti, che sarebbe stata l'erede al trono, la sua posizione e la sua straordinaria bellezza le avevano attratto molti corteggiatori, ma lei si era rifugiata vicino ai territori di Hallatan di Hyarastorni, nel Mittalmar, con l'assistenza dalla contadina Zam\u00een, un'anziana serva al servizio di Erendis nella dimora in Emeri\u00eb.\nAncalim\u00eb trascorreva le giornate pascolando le greggi e cominci\u00f2 ad essere chiamata \"Emerwen Aranel\" (\"\u00abprincipessa pastora\u00bb\" in quenya). Un giorno conobbe il giovane M\u00e1madil, un pastore, che in realt\u00e0 non era altro che Hallacar sotto mentite spoglie. Il giovane si innamor\u00f2 di lei e le chiese di sposarlo. Ancalim\u00eb rifiut\u00f2, dicendo di non poterlo sposare perch\u00e9 non appartenente alla stirpe di Elros (a causa di una legge emanata da suo padre Tar-Aldarion), e si offese profondamente quando lui svel\u00f2 la sua vera identit\u00e0.\nIl matrimonio avvenne forse dopo molte insistenze e pressioni sia da parte di Hallacar, che del padre e i suoi consiglieri. Ella accett\u00f2 infine di sposarsi forse - suggerisce C. Tolkien - per dare alla luce un erede e tenere al sicuro il trono dalle mire del cugino Soronto; tuttavia, in altre annotazioni, lo scrittore inglese afferma che alla data del matrimonio l'ordinanza che avrebbe motivato questa scelta era gi\u00e0 stata abrogata.\nLe successe il figlio, Tar-An\u00e1rion. Mor\u00ec nel 1284 della Seconda Era, all'et\u00e0 di 412 anni.\nTar-Telperi\u00ebn.\nTar-Telperi\u00ebn (1320\u00a0\u2013 1731 S.E., \"regno\" 1556\u00a0\u2013 1731 S.E.) fu il decimo sovrano e la seconda regina regnante di N\u00famenor. Il suo nome deriva da Telperion, uno dei due Alberi di Valinor.\nTar-Telperi\u00ebn regn\u00f2 per 175 anni, proprio nel periodo in cui, nella Terra di Mezzo, venivano forgiati gli Anelli del Potere e Sauron conquistava l'Eriador. Non sembra aver fatto molto per reagire a questi eventi.\nRifiut\u00f2 di sposarsi e non ebbe figli, per cui cedette il trono a Tar-Minastir, il figlio di suo fratello minore Isilmo. Mor\u00ec nell'anno 1731 della Seconda Era all'eta di 411 anni.\nIn merito all'ascesa al trono di Telperi\u00ebn, Christopher Tolkien, nelle note al testo della cronologia dei Re di N\u00famenor intitolata \"\u00abIl Lignaggio di Elros Re di N\u00famenor\u00bb\", mette in luce ulteriormente la contraddizione tra la versione della \"\u00abnuova legge\u00bb\" accennata ne \"Il Signore degli Anelli\" e quella presente nei \"Racconti incompiuti\" sia nella versione estesa a corredo del racconto di Aldarion ed Erendis che nella sintesi riportata in cronologia in corrispondenza della voce su Tar-Aldarion.\nSecondo la formulazione presente nel romanzo, l'erede \u00e8 il primogenito, maschio o femmina che sia; per quella nei racconti, invece, la figlia primogenita ascende al trono solo in assenza di un erede maschio. A questa seconda norma di base si aggiungono poi tutte le ulteriori clausole descritte dettagliatamente nella sezione soprastante. La contraddizione interna si accorda con l'inconclusione dei \"Racconti incompiuti\" e il loro stato di \"work in progress\" interrotto dalla morte dell'autore inglese.\nTelperi\u00ebn era la primogenita di Tar-S\u00farion il quale aveva generato, tuttavia, anche un figlio maschio. Si deduce quindi che la donna successe al padre in accordo con la versione della \"\u00abnuova legge\u00bb\" indicata nel \"Signore degli Anelli\". Concorda con questa formulazione anche la successione dello stesso Tar-S\u00farion: il figlio di An\u00e1rion divenne Re perch\u00e9 le sue due sorelle maggiori avevano rinunciato al trono per le imposizioni della nonna Ancalim\u00eb.\nTar-Vanimeld\u00eb.\nTar-Vanimeld\u00eb (2277 - 2637 S.E., \"regno\" 2526 - 2637 S.E.) fu il sedicesimo sovrano e la terza regina regnante di N\u00famenor. Figlia ed erede di Tar-Telemmait\u00eb, fu poco interessata al governo lasciandone la gestione al marito, il nobile Herucalmo. Il suo nome quenya significa \"\u00abBella amata\u00bb\".\nTar-Vanimeld\u00eb regn\u00f2 per 111 anni. Alla sua morte, nel 2637 della Seconda Era all'et\u00e0 di 360 anni, gli sarebbe dovuto succedere il figlio, Tar-Alcarin, ma Herucalmo usurp\u00f2 il trono e regn\u00f2 per vent'anni con il nome di \"Tar-Anducal\". Il suo regno non \u00e8 considerato legittimo e perci\u00f2, nei registri ufficiali, Vanimeld\u00eb \u00e8 seguita direttamente dal figlio Alcarin.\nAr-Zimraphel (Tar-M\u00edriel).\nM\u00edriel (3117 - 3319 S.E., \"regina consorte\" 3255 - 3319 S.E.) era la figlia del re Tar-Palant\u00edr ed erede legittima al trono di N\u00famenor.\nSarebbe stata la quarta regina regnante se suo cugino Ar-Pharaz\u00f4n non l'avesse costretta a sposarlo per ottenere il titolo regale e usurpare il trono. Il marito la obblig\u00f2 a mantenere il nome in lingua ad\u00fbnaic - comprensivo di prefisso regale - \"Ar-Zimraphel\". \nSe M\u00edriel fosse ascesa al trono avrebbe adottato, invece, secondo l'antica consuetudine ripristinata dal padre, il prefisso quenya \"Tar-\" e conseguentemente il nome elfico \"Tar-M\u00edriel\".\nQuando Eru Il\u00favatar fece sprofondare N\u00famenor, nell'anno 3319, M\u00edriel cerc\u00f2 di mettersi in salvo arrampicandosi sul Meneltarma, dove sorgeva il santuario di Eru, ma un'ondata la travolse annegandola.\nLa successione femminile in Arnor e Gondor.\nDopo la distruzione di N\u00famenor, i sopravvissuti, guidati dai discendenti di Silmari\u00ebn, fondarono i regni numenoreani in esilio di Arnor e Gondor nella Terra di Mezzo. La consuetudine dell'eguale primogenitura sembra essere stata abbandonata; nessuno dei sovrani di questi due regni \u00e8 mai stato una donna. Anche la regina Ber\u00fathiel di Gondor, per quanto notevole, era moglie del re e quindi, almeno ufficialmente, non regnante.\nTra il 1944 e il 1945 della Terza Era, Arvedui, re di Arthedain - che aveva sposato F\u00edriel, unica figlia sopravvissuta del re Ondoher - si appell\u00f2 alla legge numenoreana istituita da Tar-Aldarion per reclamare a s\u00e9 il diritto al trono di Gondor. Se la sua pretesa fosse stata accettata le due corone sarebbero state di nuovo riunite dopo duemila anni. L'episodio \u00e8 menzionato negli \"\u00abAnnali dei Re e dei Governatori\u00bb\".\nLa sua principale argomentazione era che Ondoher esercitava un'autorit\u00e0 reale su Gondor per conto degli Alti Re del lignaggio di Elros e che in assenza di un erede maschio (i due figli maschi di Ondoher erano morti in battaglia con il padre), la corona sarebbe dovuta tornare all'Alto Re ovvero al successore in linea maschile di Isildur cio\u00e8 lui stesso.\nLa pretesa si fondava sulle leggi di successione dei regni in esilio, che ricalcavano entrambe la \u00abvecchia legge\u00bb numenoreana: l'erede era il primogenito maschio o il parente pi\u00f9 prossimo nella linea di discendenza maschile.\nPer superare le obiezioni di Gondor, Arvedui si appell\u00f2 anche alla legge istituita da Aldarion. La sua applicazione avrebbe assicurato il titolo di regina regnante di Gondor a F\u00edriel e riunificato le corone del nord e del sud nella sua discendenza.\nLa rivendicazione venne malvista dal Consiglio di Gondor che rifiut\u00f2 le pretese di Arvedui. Il sovrintendente Pelendur incoron\u00f2 come sovrano E\u00e4rnil II, un generale, lontano parente del re deceduto. E\u00e4rnil II era, infatti, il diretto discendente in linea maschile di re Telumehtar Umbardacil.\nMa la linea di discendenza di F\u00edriel sarebbe alla fine tornata sul trono di Gondor nella figura di re Aragorn Elessar.\nSignori di And\u00fani\u00eb.\nI Signori di And\u00fani\u00eb (che prendevano nome dalla loro antica dimora, l'And\u00fani\u00eb, appunto) erano i discendenti di Silmeri\u00ebn, figlia e primogenita di Tar-Elendil, quarto dei Re di N\u00famenor, che non divent\u00f2 Regina perch\u00e9 le leggi ancora non lo permettevano. Spos\u00f2 quindi Elatan di And\u00fani\u00eb, e stabil\u00ec qui la sua residenza. Il loro figlio, Valandil pu\u00f2 essere considerato il primo Signore di And\u00fani\u00eb.\nTra i numenoreani erano probabilmente quelli pi\u00f9 imparentati con la Casa di B\u00ebor, dato che avevano occhi e capelli scuri e una carnagione meno chiara; questo si deduce dal fatto che Elendil e i suoi figli, insieme al successivo erede Aragorn Elessar, rispondevano a tali caratteristiche fisiche. La maggior parte del popolo numenoreano era composto da discendenti di Hador, quindi si trattava di individui estremamente alti e biondi, mentre una parte minoritaria portava le caratteristiche degli Uomini della Prima Casa, che fu anche quella pi\u00f9 fedele agli Elfi. Anche per la loro sincera fedelt\u00e0 verso gli Eldar si presume che i Signori di And\u00f9ni\u00eb fossero eredi di B\u00ebor.\nDurante la Seconda Era, i Signori di And\u00fani\u00eb si misero a capo degli Elendili, o \"Amici degli Elfi\", chiamati cos\u00ec poich\u00e9 rimasero in buoni rapporti con gli Elfi e fedeli ai Valar. L'importanza di questa famiglia \u00e8 palese se si guarda al fatto che loro era la propriet\u00e0 di due dei pi\u00f9 preziosi cimeli di N\u00famenor: Narsil e l'Anello di Barahir. Questo fu spesso causa di opposizione e talvolta di persecuzione da parte degli Uomini del Re.\nAlla fine della Seconda Era, l'allontanamento della gente di N\u00famenor dagli Elfi e dai Valar a causa del consiglio malevolo di Sauron corruppe la societ\u00e0 n\u00famen\u00f3reana. Cercando il perdono dei Valar per la malvagit\u00e0 del popolo di N\u00famenor, Amandil il Fedele, ultimo Signore di And\u00fani\u00eb, salp\u00f2 per l'Ovest per cercare i Valinor, ma non se ne ebbe pi\u00f9 notizia.\nSuo figlio Elendil, erede della discendenza di And\u00fani\u00eb, non si un\u00ec alla grande armata di Ar-Pharaz\u00f4n per attaccare Valinor, ma scapp\u00f2 con i figli, Isildur e An\u00e1rion, e molti dei suoi seguagi nella Terra di Mezzo, dove fond\u00f2 la stirpe dei Re di Gondor e Arnor. Dopo la distruzione di N\u00famenor e la morte di Ar-Pharaz\u00f4n nel 3319 S.E., Elendil divenne il pi\u00f9 anziano discendente di Elros. Costui, comunque, non utilizz\u00f2 il titolo di \"Re di N\u00famenor\", ma nomin\u00f2 invece se stesso Alto Re dei D\u00fanedain.\nElendil port\u00f2 con s\u00e9 nella Terra di Mezzo lo Scettro di And\u00fani\u00eb, lo strumento del suo potere, che divenne un emblema ereditario dell'autorit\u00e0 regia ad Arnor, assieme con l'Anello di Barahir e l'Elendilmir. Pi\u00f9 tardi esso divenne noto come lo Scettro di Ann\u00faminas, e nella Terza Era si pensava fosse il pi\u00f9 antico manufatto creato dagli Uomini nella Terra di Mezzo.\nLe lingue di N\u00famenor.\nSull'isola venivano usate tre lingue: il quenya, il sindarin e l'ad\u00fbnaico.\nIl quenya era la lingua degli alti Elfi dell'Ovest (cio\u00e8 Valinor). Esso fu portato nella Terra di mezzo dai Noldor quando vi tornarono per inseguire Morgoth all'inizio della Prima Era. Tuttavia, per varie ragioni, una volta giunti nella Terra di Mezzo i Noldor abbandonarono in gran parte il quenya in favore del sindarin; esso fu portato a N\u00famenor dagli Edain come lingua di antica sapienza e tradizione: non era parlato a N\u00famenor, ma era usato per formare i nomi ufficiali di luoghi e persone importanti, che avevano normalmente anche nomi in sindarin e/o in ad\u00fbnaico, spesso con lo stesso significato dei nomi in quenya.\nIl sindarin era originariamente la lingua degli Elfi Grigi del Beleriand. Tuttavia divenne la lingua franca di tutti gli Elfi della Terra di Mezzo durante la Prima e la Seconda Era; finch\u00e9 non venne messo al bando era ampiamente parlato a N\u00famenor.\nL'ad\u00fbnaico era derivato dalla lingua degli Uomini originariamente parlata dagli Edain prima che essi entrassero nel Beleriand durante la Prima Era: non era perci\u00f2 una lingua elfica, ma venne comunque influenzata dal sindarin in modo significativo. Fu sempre ampiamente parlato a N\u00famenor, e il suo uso crebbe quando i N\u00famen\u00f3reani iniziarono ad odiare tutto ci\u00f2 che era elfico; dal regno di Ar-Ad\u00fbnakh\u00f4r in poi essa fu l'unica lingua che era consentito insegnare. L'ovestron, la lingua corrente della Terra di mezzo (rappresentato dall'inglese nel \"Signore degli Anelli\") alla fine della Terza Era, discendeva in buona parte dall'ad\u00fbnaico.\nI nomi dei re.\nI nomi dei re con il prefisso \"Tar-\" sono tutti quenya (Tar significa \"re supremo\"). A partire dal regno del diciottesimo re, Tar-Calmacil, divenne pratica comune usare l'ad\u00fbnaico per il nome del re (anche se i cittadini di rango inferiore ottenevano ben prima nomi in ad\u00fbnaico: \u00e8 anzi probabile che fin dall'inizio vi furono persone comuni che non parlavano altro che l'ad\u00fbnaico). Il ventesimo re, Ar-Ad\u00fbnakh\u00f4r, fu il primo a salire al trono con un titolo in ad\u00fbnaico, anche se per motivi di superstizione essi continuarono ad inserire un nome in quenya nelle pergamene.\nI re precedenti avrebbero preso nomi in ad\u00fbnaico \u2014 anche se non furono mai usati durante i loro regni, essi sarebbero comparsi in seguito nelle cronache.\nGeografia.\nN\u00famenor era una grande isola inclinata verso sud-est, dalla forma simile a quella di una stella a cinque punte e situata nel mezzo del mare Occidentale. Nell'isola vi erano diversi torrenti e due fiumi: il Siril, che nasceva sul monte Meneltarma, e il Nunduin\u00eb che si ampliava verso la fine del corso andando a formare il lago N\u00edsinen. La regione centrale aveva un diametro di circa 400 chilometri, e ognuna delle cinque penisole (le punte della stella) si estendeva pi\u00f9 o meno alla stessa distanza, ognuna con le proprie caratteristiche fisiche e geologiche oltre che con una vegetazione propria. Sull'isola abitavano diversi tipi di uccelli come le Aquile e i kirinki di colore scarlatto. I N\u00famen\u00f3riani erano abili cavalieri, di conseguenza la maggior parte delle strade non erano selciate. L'isola era divisa in sei regioni: quella centrale e le cinque penisole.\nMittalmar.\nEra la regione dell'entroterra di N\u00famenor, quindi la pi\u00f9 estesa; al suo interno vi erano altre due regioni: Emeri\u00eb e Arandor. Emeri\u00eb, la regione dei pastori, era caratterizzata da ampie praterie costellate da pochi alberi, il cui terreno piuttosto fertile rendeva la zona adatta ai pascoli. La vegetazione e le caratteristiche geologiche di Emeri\u00eb erano come quella della maggior parte di Mittalmar eccetto per la regione di Arandor. Arandor (\"Terra dei Re\") era la regione pi\u00f9 popolosa e a differenza del resto di Mittalmar aveva uno sbocco sul mare, posto nella parte terminale del lungo fiordo tra le penisole di Hyarrostar e Orrostar. In questo punto si trovava la citt\u00e0 di R\u00f3menna che oltre ad essere la pi\u00f9 grande e popolosa possedeva anche il porto principale dell'isola. Inoltre ad Arandor vi era la capitale dell'isola, Armenelos (\"Citt\u00e0 dei Re\") che sorgeva a sud-est, ai piedi del monte Meneltarma, anch'esso contenuto all'interno della terra dei re. Nella capitale nella zona del palazzo del re vi era un nido di Aquila ed era contenuto l'Albero bianco, che da allora in poi fu il simbolo degli uomini, sia a Numenor che ad Arnor e Gondor. La capitale era collegata a R\u00f3menna dalla pi\u00f9 antica strada di Numenor e da Armenelos partivano le strade verso la valle di Noirinan, il monte Meneltarma e la citt\u00e0 di Ondosto nel Forostar. Posizionato circa al centro dell'isola il monte Meneltarma (\"Pilastro del Cielo\") era il pi\u00f9 alto di N\u00famenor con i suoi 14000 piedi, oltre 4500 metri. Le pendici del Meneltarma, chiamate \"Tarmasundar\", erano coperte di erba e digradavano dolcemente, formando cinque catene collinose che corrispondevano alle cinque penisole di N\u00famenor. Tra il \"Tarmasundar\" sud-occidentale e quello sud-orientale vi era la valle di Noirinan\",\" la \"Valle delle tombe\", dove erano stati scavati nella roccia i sepolcri dei Re e delle Regine di N\u00famenor e dove si trovavano le sorgenti del fiume Siril. Avvicinandosi alla sommit\u00e0 i pendii diventavano sempre pi\u00f9 ripidi ed era sempre pi\u00f9 difficile scalarli; tanto che i re costruirono in seguito una strada a spirale verso la cima, iniziando dalla punta meridionale, che si avvolgeva tutt'intorno alla montagna sino al margine della sommit\u00e0. Il monte era probabilmente un vulcano spento, dato che vicino alla sommit\u00e0 vi era un'ampia zona pianeggiante e concava. Il monte era sacro al dio Eru Il\u00favatar e nel suo probabile cratere venivano celebrate tre cerimonie ogni anno; in questo luogo solo ai re di N\u00famenor era permesso parlare. Si diceva, inoltre, che in una giornata chiara, dalla cima del Meneltarma, fosse possibile scorgere in lontananza Tol Eress\u00eba, l'isola a est di Valinor. Probabilmente era possibile fare ci\u00f2 anche dalla spiaggia occidentale e dalle navi che si allontanavano un po' dalla costa.\nForostar.\nLa penisola pi\u00f9 a nord dell'isola era anche quella meno fertile; il terreno infatti era prevalentemente sassoso, brullo, privo di vegetazione. La zona occidentale della penisola era invece relativamente pi\u00f9 fertile, presentava piccoli boschi di abeti e larici ed era in parte coperta di erica vicino a questi alberi. La regione pi\u00f9 a nord della penisola, detta Sorontil, era composta da monti a picco sul mare che erano casa di diverse Aquile; inoltre in questa regione il quinto Re di N\u00famenor Tar-Meneldur detto Elentirmo fece costruire una torre astronomica. A sud vi era la citt\u00e0 di Ondosto, posta al confine con Mittalmer e collegata da una strada alla capitale. Il pietrame a nord veniva sfruttato per la costruzione di edifici.\nAndustar.\nLa penisola occidentale aveva un terreno prevalentemente roccioso, presentava fitte foreste di abeti picco sul mare e diverse baie rivolte a ovest che scendevano pi\u00f9 dolcemente formando delle vere e proprie spiagge. Nella spiaggia pi\u00f9 settentrionale della penisola sorgeva la citt\u00e0 portuale di And\u00fani\u00eb, le cui case si inerpicavano anche nell'entroterra roccioso. La parte meridionale era prevalentemente fertile e vi erano grandi boschi di faggi e betulle sulle alture, mentre nelle zone pianeggianti si trovavano querce e olmi. Nel sud dell'Andustar, al confine con il Hyarnustar, vi era la regione costiera di N\u00edsimaldar (\"Alberi Fragranti\"), la pi\u00f9 ricca di specie vegetali e caratterizzata da un clima caldo e piovoso. Qui si trovavano diversi alberi sempreverdi, portati agli uomini dagli Eldar, che producevano frutti sferici e scarlatti e che emanavano profumi e fragranze diversi. Questi alberi, che poi furono piantati anche in altre zone di Numenor sono: Ololair\u00eb, Laireloss\u00eb, Nessamelda, Vardarianna, Taniquelass\u00eb e Yavannam\u00eer\u00eb. Oltre a queste specie vi era anche un mallorn, detto malinorn\u00eb, che all'et\u00e0 di cinque secoli aveva raggiunto l'altezza dei suoi simili a Tol Eress\u00eba. Nel N\u00edsimaldar si trovava la baia di Eldanna, che si apriva in direzione di Tol Eress\u00eba vi era il porto di Eldalond\u00eb dove spesso arrivavano le navi degli Eldar. In prossimit\u00e0 del porto sfociava il fiume Nunduin\u00eb che al confine tra l'Andustar e il Mittalmar si ampliava formando il lago di N\u00edsinen lungo le cui sponde crescevano numerosi cespugli fioriti e profumati.\nHyarnustar.\nLa penisola sud-occidentale di N\u00famenor era costituita prevalentemente da montagne a picco sul mare nella parte occidentale e meridionale, mentre quella orientale era fertile, ricca di vigneti e le coste erano formate da grandi spiagge. Al confine con Il Hyarrostar sfociava il secondo fiume di N\u00famenor, il Siril. Il suo corso lento terminava in una foce a delta molto ramificata che permetteva la formazione di diversi canneti. La foce era zona di pescatori, il cui maggiore insediamento era quello di Nindamos.\nHyarrostar.\nNella penisola sud-orientale cresceva l'albero laurinqu\u00eb, che i N\u00famen\u00f3reani amavano per i loro fiori gialli a grappolo. Essi credevano che discendesse dal Grande Albero Laurelin, di Valinor. La penisola, grazie ai suoi boschi, era sfruttata per la costruzione di imbarcazioni.\nOrrostar.\nLa penisola orientale aveva un clima fresco e al confine con il Mittalmar, quindi con Arandor, e vi erano moltissimi campi di grano."}
{"id": "72460", "revid": "123210957", "url": "https://it.wikipedia.org/wiki?curid=72460", "title": "A. A. Milne", "text": "Biografia.\nMilne visse la prima infanzia a Londra, dove frequent\u00f2 una piccola scuola privata a Kilburn, diretta da suo padre John Vine Milne. Uno dei suoi insegnanti fu H. G. Wells. In seguito frequent\u00f2 la Scuola di Westminster e il Trinity College di Cambridge dove studi\u00f2 matematica grazie a una borsa di studio. Mentre era al Trinity si occup\u00f2 della redazione della rivista scolastica \"Granta\", per la quale scrisse anche, insieme al fratello Kenneth, diversi articoli che furono pubblicati con la firma \"AKM\". Gli scritti di Milne suscitarono l'interesse della principale rivista umoristica inglese, \"Punch\", della quale Milne divenne in seguito collaboratore e assistente di redazione.\nSuo figlio Christopher Robin Milne nacque nel 1920. Durante la prima guerra mondiale, Milne entr\u00f2 nell'esercito, ma al termine della guerra espose posizioni fortemente critiche nei confronti del conflitto, riportate poi nel suo saggio \"Peace with Honour\" (\"pace onorevole\", 1934), posizioni che avrebbe in seguito ritrattato nel 1940 con \"War with Honour\" (\"guerra onorevole\"). Nel 1925 acquist\u00f2 una villa di campagna, Cotchford Farm, a Hartfield nello East Sussex, dove si sarebbe ritirato a partire dal 1952 dopo un grave intervento al cervello che lo avrebbe reso invalido in modo permanente e dove mor\u00ec.\nFra la fine della guerra e la met\u00e0 degli anni venti Milne pubblic\u00f2 parecchie opere di diversi generi, soprattutto romanzi, tra cui anche il giallo\" Il dramma di Corte Rossa \"(1922) - titolo originale \"The Red House Mistery\" - e lavori teatrali. Questi lavori lo resero celebre sia in Inghilterra sia negli Stati Uniti. Milne fu anche autore per la nascente industria cinematografica britannica: dopo l'incontro nel 1920 con l'attore Leslie Howard, interprete della sua commedia \"Mr. Pim Passes By\", Milne scrisse quattro sceneggiature per la casa di produzione Minerva Films, fondata nel 1920 da Leslie Howard e dal suo amico regista Adrian Brunel:\" The Bump, Twice Two, Five Pounds Reward\" e \"Bookworms\".\nNel 1925 Milne decise di dedicarsi alla letteratura per ragazzi con \"Gallery of Children\", e l'anno successivo pubblic\u00f2 un lavoro destinato a un successo tanto travolgente da oscurare tutta la sua precedente carriera: \"Winnie Puh\" (\"Winnie-the-Pooh\"). Il libro era in gran parte una trascrizione delle storie che Milne era solito raccontare a suo figlio, e che avevano come protagonisti, oltre allo stesso Christopher Robin, i suoi animali di pezza, tra cui il celebre orsacchiotto Winnie Puh. I giocattoli di Christopher Robin sono ora esposti nello Stephen A. Schwarzman Building (gi\u00e0 edificio principale della New York Public Library), a New York.\nNel 1927 Milne pubblic\u00f2 \"Now We Are Six\", un libro di poesie per bambini in cui ancora compariva Puh, e nel 1928 \"La strada di Puh\" (\"The House at Pooh Corner\"). I libri di Puh, illustrati nella versione originale da E. H. Shepard (che trasse ispirazione per la figura di Puh dal proprio orsacchiotto \"Growler\") divennero rapidamente classici della letteratura per ragazzi. Essi vengono talvolta paragonati alle opere di un altro inglese della generazione precedente, Lewis Carroll, soprattutto per il ruolo importante che vi svolgono la logica e l'uso creativo del linguaggio (sebbene i libri di Milne siano certamente pi\u00f9 spensierati e giocosi dei romanzi di Alice).\nDopo il secondo libro di Puh, Milne decise, per usare le sue parole, di \"dire addio a tutto ci\u00f2 con 70.000 parole\" (la lunghezza approssimativa dei suoi quattro libri per bambini). Mente eclettica, Milne non amava ripetersi e Christopher Robin, sua fonte d'ispirazione, stava diventando grande. Paradossalmente, uno degli effetti dei libri di Puh fu quello di far tramontare il nome di Milne nel settore della letteratura \"per adulti\". Persino \"Punch\" alla fine inizi\u00f2 a rifiutarlo, sebbene l'editore Methuen continuasse a pubblicare tutto quello che Milne scriveva. Dopo la sua morte, avvenuta nel 1956, i diritti sui personaggi del mondo di Puh passarono prima alla sua vedova Daphne, giungendo per\u00f2 alla fine nelle mani della Walt Disney, che fece del personaggio Winnie Puh uno dei suoi marchi di maggior successo, realizzando film d'animazione, cartoni animati, libri e merchandising di ogni tipo.\nLa casa di Milne risale al 1600 e si trova nell'\u2019East Sussex dove tutt'oggi \u00e8 possibile trovarvi all'interno cimeli appartenenti alla famiglia Milne. \u00c8 stata fonte d'ispirazione per i racconti dell'autore come ad esempio i 9,5 acri che circondano la propriet\u00e0 che sono veri e propri protagonisti del racconto. Il suo corpo fu invece cremato.\nFilmografia.\nDalle opere di A.A. Milne sono stati tratti numerosi adattamenti cinematografici:"}
{"id": "72468", "revid": "256896", "url": "https://it.wikipedia.org/wiki?curid=72468", "title": "UNDP", "text": ""}
{"id": "72474", "revid": "124992879", "url": "https://it.wikipedia.org/wiki?curid=72474", "title": "Matti Nyk\u00e4nen", "text": " \u00c8 stato il dominatore assoluto del salto con gli sci durante gli anni ottanta del XX Secolo. \u00c8 considerato uno dei pi\u00f9 grandi campioni di tutti i tempi della specialit\u00e0.\nBiografia.\nCarriera sciistica.\nStagioni 1981-1982.\nNyk\u00e4nen debutt\u00f2 a livello internazionale l'11 febbraio 1981 vincendo i Mondiali juniores a Schonach; esord\u00ec in Coppa del Mondo ancora diciassettenne il 6 marzo dello stesso anno cogliendo il 6\u00ba posto nella tappa di casa di Lahti dal trampolino normale. Il giorno successivo, sempre a Lahti ma dal trampolino lungo, sal\u00ec per la prima volta sul podio, arrivando secondo alle spalle del connazionale Jari Puikkonen. Tuttavia, dopo questo brillante risultato, non prese parte ad altre tappe di Coppa per quella stagione.\nIl primo successo in Coppa del Mondo arriv\u00f2 durante la stagione seguente, nella seconda tappa di Coppa ad Oberstdorf, in quella che per lui era appena la terza presenza in una gara del massimo circuito mondiale; la definitiva consacrazione si ebbe ai Mondiali di Oslo, nei quali, oltre a ottenere il quarto posto nel trampolino normale, conquist\u00f2 il bronzo nella gara a squadre dal trampolino lungo e vinse il titolo iridato nella gara individuale sempre dal trampolino lungo.\nStagioni 1983-1985.\nNel 1983 fece suoi i due trofei pi\u00f9 importanti: il Torneo dei quattro trampolini e la Coppa del Mondo; inoltre si mise al collo la medaglia di bronzo ai Mondiali di volo svoltisi a Harrachov.\nL'anno dopo vinse la medaglia d'oro dal trampolino lungo e l'argento su quello normale ai XIV Giochi olimpici invernali di , valide anche ai fini iridati, e conquist\u00f2 anche la medaglia d'oro nell'unica gara dei Mondiali svoltasi a Engelberg, quella a squadre, poich\u00e9 questa specialit\u00e0 non rientrava tra quelle previste ai Giochi olimpici. .\nNella stagione seguente si aggiudic\u00f2 i Mondiali di volo a Planica. Con questo successo Nyk\u00e4nen complet\u00f2 il suo straordinario \"palmar\u00e8s\" con l'unico titolo ancora mancante e prima di compiere ventidue anni aveva gi\u00e0 vinto almeno una volta tutte le principali competizioni internazionali del salto con gli sci. Sempre nel 1985 si svolser\u00f2 anche i Mondiali di Seefeld, dove vinse nuovamente l'oro nella gara a squadre e si aggiudic\u00f2 il bronzo nella gara individuale dal trampolino lungo. A fine stagione trionf\u00f2 per la seconda volta in Coppa del Mondo.\nStagioni 1986-1988.\n, vinse la sua terza sfera di cristallo e si mise al collo la medaglia di bronzo ai Mondiali di volo svoltosi a Tauplitz. Nel 1987 vinse un'altra medaglia d'oro nella gara a squadre e un argento nell'individuale dal trampolino normale ai Mondiali di Oberstdorf.\nIl 1988 fu la sua migliore stagione. A gennaio vinse per la seconda volta il Torneo dei quattro trampolini. In febbraio, ai XV Giochi olimpici invernali di , vinse tutte e tre le medaglie d'oro in palio, i due titoli individuali dal trampolino normale e dal trampolino lungo e la gara a squadre con la nazionale finlandese. In marzo vinse la sua quarta Coppa del Mondo, con dieci vittorie di gara al suo attivo.\nStagioni 1989-1991.\nNel 1989 conquist\u00f2 le sue due ultime vittorie in Coppa del Mondo, ma in classifica generale si piazz\u00f2 nono, nella rassegna iridata di Lahti centr\u00f2 ancora l'oro nella gara a squadre e il bronzo in quella individuale dal trampolino lungo. Nella stagione seguente sal\u00ec per l'ultima volta sul podio in una gara di Coppa del Mondo, il 9 dicembre 1989 durante la terza prova di stagione, e consegu\u00ec la medaglia d'argento ai Mondiali di volo di Vikersund.\nLa sua carriera agonistica si chiuse il 10 febbraio 1991 ai Mondiali della Val di Fiemme con un 50\u00ba posto nella gara dal trampolino lungo, undici anni dopo il suo esordio sulla scena internazionale e a ventisette anni, lasciando un palmar\u00e8s tra i pi\u00f9 ricchi della storia di questa disciplina, con il record di 46 vittorie in Coppa del Mondo e quattro coppe di cristallo vinte, quattordici medaglie mondiali e cinque medaglie olimpiche.\nCarriera musicale.\nDopo il ritiro tent\u00f2 con alterno successo la carriera di cantante pop. Pubblic\u00f2 tre album; il primo nel 1992, intitolato \"Yll\u00e4tysten y\u00f6\" (\"La notte delle sorprese\"), vendette oltre 25.000 copie e gli valse anche un disco d'oro in Finlandia. Il secondo del 1993, intitolato \"Samurai\", e il terzo del 2006, \"Ehk\u00e4 otin, ehk\u00e4 en\" (\"A volte ho preso, a volte no\"), non ripeterono il successo del primo LP.\nAltre attivit\u00e0.\nNyk\u00e4nen si dedic\u00f2 per un breve periodo alla carriera politica, venendo eletto consigliere nel comune di Uurainen nel 1996, incarico che ricopr\u00ec fino al 1998. A causa di alcuni problemi finanziari alla fine degli anni novanta lavor\u00f2 come spogliarellista in un casin\u00f2 per un breve periodo.\nNel 2009 debutt\u00f2 come conduttore televisivo, presentando un programma di cucina. \nNell'autunno del 2007 Nyk\u00e4nen ricominci\u00f2 la pratica del salto con gli sci a livello amatoriale in competizioni seniores. Il 28 febbraio 2008 a Taivalkoski vinse l'International Masters Championship, , dal trampolino normale; ha preso parte alla competizione anche nel 2010 a \u017diri/Kranj, conquistando il bronzo dal trampolino normale, e nel 2011 a Harrachov, dove ha vinto nuovamente la medaglia d'oro sempre dal trampolino normale.\nProblemi giudiziari.\n, ma con il passare degli anni la questione divenne decisamente pi\u00f9 seria tanto da portarlo ad avere pi\u00f9 volte guai giudiziari. Il 24 agosto 2004 Matti Nyk\u00e4nen \u00e8 stato arrestato con l'accusa di tentato omicidio dopo aver pugnalato un amico durante una rissa mentre era ubriaco; il 27 ottobre 2004 \u00e8 stato giudicato colpevole e condannato a due anni e due mesi di reclusione, pena che gli \u00e8 stata dimezzata in quanto incensurato.\nNel settembre del 2005, quattro giorni dopo essere uscito di prigione, \u00e8 stato nuovamente arrestato con l'accusa di violenza nei confronti della moglie e il 16 marzo 2006 ha subito una nuova condanna a quattro mesi di reclusione. Poco dopo il suo rilascio ha aggredito un uomo in un ristorante a Korpilahti; nonostante una prima sentenza lo avesse condannato a due anni di prigione, la pena gli \u00e8 stata poi commutata in due mesi di detenzione e una sessantina di ore di servizi sociali.\nIl 24 agosto 2010 gli \u00e8 stata affibbiata una pena di un anno e quattro mesi di detenzione per aver ferito con un coltello la moglie il giorno di Natale del 2009.\nDecesso.\nMuore improvvisamente il 4 febbraio 2019 per una combinazione di pancreatite e polmonite."}
{"id": "72475", "revid": "834", "url": "https://it.wikipedia.org/wiki?curid=72475", "title": "Matti Nykaenen", "text": ""}
{"id": "72478", "revid": "72396", "url": "https://it.wikipedia.org/wiki?curid=72478", "title": "Simpsons Comics", "text": "Simpsons Comics \u00e8 stata una serie a fumetti statunitense pubblicata dalla Bongo Comics inizialmente con cadenza bimestrale e in seguito mensile dal novembre 1993 fino all'ottobre 2018 e basata sui personaggi della popolare sitcom animata I Simpson. \nIn Italia la serie \u00e8 stata pubblicata come periodico mensile con il titolo \"\"I Simpson\" a partire da maggio 1998 dalla casa editrice Macchia Nera. Dal numero 33 (ottobre 2001) la pubblicazione \u00e8 passata alla casa editrice Dino Entertainment Italia e la serie ha cambiato nome in \"Simpson Comics\"\". A partire dal numero 41 (luglio 2002) la serie \u00e8 stata pubblicata dalla casa editrice Panini Comics, che ha pubblicato la serie fino al luglio 2007, chiudendo la testata con numero 101.\nStoria editoriale.\nQueste pagine contengono una guida a tutti i fumetti dei Simpson pubblicati negli Stati Uniti dalla Bongo Comics. Il fumetto \"I Simpson\" \u00e8 stato pubblicato in Italia dal maggio 1998 al dicembre 2000 edito dalla casa editrice Macchia Nera, e dall'ottobre 2001 edito dalla Dino Entertainment Italia, e contiene storie diverse da quelle del cartone animato, ed in seguito altre miniserie e speciali (come Bartman, L'Uomo Radioattivo, Krusty Comics, Treehouse of Horror) gi\u00e0 pubblicati in America sono stati tradotti e messi in vendita anche in Italia. A partire dal #41, \"Simpsons Comics\" \u00e8 pubblicato dalla casa editrice Panini Comics in cooperazione con Dino, e dal #51 Panini Comics figura come unico editore.\nNel luglio 2000, durante la San Diego Comic Convention, la Bongo Comics, casa editrice dei fumetti dei Simpson, ha vinto due Eisner Awards per la \"migliore pubblicazione umoristica\" (per \"Treehouse of Horror\") e la \"migliore serie a fumetti rivolta ad un pubblico giovane\" (per \"Simpsons Comics\", in Italia edita con il titolo \"I Simpson\"). I \"Simpsons Comics\" avevano gi\u00e0 vinto un Eisner Award nel 1994 per l'uscita del #1, e in seguito la Bongo Comics aveva ricevuto pi\u00f9 volte la nomination senza mai vincere qualcosa.\nNella traduzione dei fumetti italiani non sono state seguite delle regole di traduzione proprie del cartone animato: sono stati mantenuti i nomi originali Moe (al posto di Boe), sig.ra Krabappel (al posto di Kaprapall - cognome che per\u00f2 compare nell'albo #65), Jimbo Jones (invece di Secco Jones - nome comunque usato in seguito), Kwik-e-Mart (al posto di Jet Market), mentre \u00e8 stato tradotto il cognome del Commissario Winchester (invece di lasciare l'originale Wiggum).\nCuratori dell'edizione italiana dei fumetti dei Simpson sono Luca Raffaelli e Francesco Artibani, sostituiti da Giorgio Pelizzari nel fascicolo \"I Simpson\" #32 (dicembre 2000), risultato poi essere l'ultimo numero del mensile pubblicato da Macchia Nera.\nA partire dal mese di ottobre 2001, la casa editrice Dino Entertainment Italia, filiale italiana della casa editrice tedesca che pubblica in Germania il fumetto dei Simpson, ha ripreso le pubblicazioni dei fumetti editi in America da Bongo Comics (dal #41 \u00e8 subentrata la casa editrice Panini Comics come meglio specificato sopra): adesso il fumetto \"I Simpson\" viene pubblicato con il suo titolo originale \"Simpsons Comics\" e prosegue la numerazione interrotta 9 mesi prima: il nuovo staff del giornale \u00e8 composto dal direttore editoriale Anne Berling, il direttore responsabile Luca Boschi, i redattori Francesco Artibani e Katja Centomo (fino al #39) e i confermati Michela Orazzini per le traduzioni e Paolo Altibrandi per lettering e grafica; la rivista, oltre alle consuete pagine di posta, contiene anche delle nuove rubriche di notizie come \"Mondo Simpson\" e \"La gazzetta di Springfield\". La rivista ha interrotto le pubblicazioni con il numero 101."}
{"id": "72479", "revid": "1422058", "url": "https://it.wikipedia.org/wiki?curid=72479", "title": "Michael Willmann", "text": "Fu battezzato il 27 settembre 1630.\nBiografia.\nLe prime nozioni di pittura Michael Willmann molto probabilmente le apprese dal padre Christian Peter Willmann, pittore di una certa fama a K\u00f6nigsberg. Secondo il pittore suo contemporaneo Joachim von Sandrart, all'et\u00e0 di vent'anni Willmann gi\u00e0 superava tutti gli altri pittori della citt\u00e0 nella pittura a olio e ad acquarelli. \u00c8 ipotizzabile che sarebbe voluto andare in Italia per perfezionare la sua arte, ma le devastazioni dovute alla Guerra dei trent'anni finita nel 1648 avrebbero reso pericoloso tale viaggio. Invece and\u00f2 nei Paesi Bassi, sbarcando ad Amsterdam circa nel 1650.\nFu influenzato in particolare da Rembrandt, che a quell'epoca possedeva un'ampia collezione d'arte che comprendeva anche dipinti del Rinascimento italiano e che Willmann molto probabilmente ha avuto occasione di studiare. Nelle sue opere si riconosce anche l'influsso di Rubens, morto una decina d'anni prima dell'arrivo di Willmann nei Paesi Bassi, delle cui opere per\u00f2 erano in circolazione un gran numero di incisioni.\nDopo alcuni anni Willmann riattravers\u00f2 la Germania per andare a Praga. Le sue opere di questo periodo sono ancora chiaramente ispirate da Rembrandt. Da Praga si spost\u00f2 a Bratislava, dove incontr\u00f2 l'abate Arnold Freiberger, il quale era a capo dell'abbazia cisterciense di Leubus. Freiberger riconobbe che Willmann era un artista chiaramente superiore a quelli locali. Dopo un periodo a Berlino, nel 1660 Willmann divent\u00f2 il pittore del convento di Leubus.\nIl convento, distrutto in guerra, era ricostruito, e toccava a Willmann decorarlo. Gi\u00e0 il primo incarico in pratica era un'opera per tutta la vita: per la chiesa in stile gotico, Freiberger gli chiese dodici dipinti dei martiri degli apostoli, ognuno delle dimensioni di circa 4x3 metri. Willmann ci lavor\u00f2 dal 1661 fino al 1700.\nNel 1662 spos\u00f2 la vedova Helena Regina Lischka, che aveva un figlio. Insieme ebbero altri cinque figli. Circa un anno dopo il matrimonio Willmann, cresciuto nella tradizione protestante, si convert\u00ec al cattolicesimo. Helena Regina potrebbe essere stata la modella per le figure di sante di Willmann.\nA parte alcuni viaggi, Willmann pass\u00f2 il resto della sua vita a Leubus. Viveva in una casa confortevole, dove fece delle feste e ricevette ospiti di riguardo. Era profondamente religioso, ma allo stesso tempo un orgoglioso artista barocco. Mor\u00ec il 26 agosto 1706, e venne sepolto nella cripta della chiesa del convento, il che mostra quanto fosse stimato come artista."}
{"id": "72480", "revid": "484362", "url": "https://it.wikipedia.org/wiki?curid=72480", "title": "Corona (copricapo)", "text": "La corona \u00e8 un copricapo cerimoniale utilizzato in particolare dai monarchi.\nIl termine deriva dal greco \"\u03ba\u03bf\u03c1\u03bf\u03bd\u03ae\" (leggi \"koron\u00e9\") e dal latino \"corona\", col significato di \"oggetto che circonda\" (sottinteso \"la testa\").\nCaratteristiche e funzioni della corona.\nLa corona \u00e8 un copricapo di forma circolare, pu\u00f2 essere aperto sulla sommit\u00e0 oppure chiuso. Con la sua altezza eleva colui che la indossa e ne rappresenta l'autorit\u00e0. Per questo motivo, la corona \u00e8 un attributo tipico delle divinit\u00e0, dei sacerdoti, dei sovrani (negli ordinamenti monarchici), dei supremi magistrati (in taluni ordinamenti repubblicani) e di chiunque si distingua per meriti militari, politici e civili. Per estensione il termine passa quindi spesso ad indicare l'ufficio stesso che a cui tali soggetti competono. In altre parole, parlando di \"corona\", \u00e8 frequente che non si faccia riferimento al copricapo, quanto al regno ed al potere da esso rappresentato. Analogamente a quanto accade per il trono e per lo scettro.\nStoria.\nSe le prime corone, in Oriente furono costituite da rami di albero ripiegati, col trascorrere dei secoli, nell'area mediterranea, in Egitto sono state rinvenute corone di rami di foglie al capo di mummie faraoniche risalenti al 2000 a.C., mentre nelle necropoli etrusche e greche sono stati rintracciati modelli in oro e argento. Nell'antica Grecia ad ogni divinit\u00e0 spettava una corona formata da una pianta particolare: se ad Atena era dedicato l'ulivo, a Zeus toccava la quercia.\nIn epoca romana, pur conservando parte della tradizione greca, la corona, in aggiunta, divenne simbolo di vittoria o simbolo di riconoscenza sociale: poteva essere costituita da un intreccio di foglie di ulivo, alloro o quercia, oppure come raffigurazione aurea di una citt\u00e0 murata o raffigurare prue di navi. Veniva indossata dai soldati distintisi in battaglia, dai comandanti vittoriosi e dall\"'Imperator\" durante il trionfo, tra le quali si ricordano la \"rostrata\" e la \"castrensis\". La corona regale veniva al contrario aborrita dai romani sin dall'epoca della cacciata dei re, preferendogli, anche in epoca imperiale, il pi\u00f9 sobrio diadema.A partire da Nerone, gli imperatori indossarono la corona radiata, a raggiera, di origine orientale.\nIn epoca cristiana conservarono una certa importanza nell'ambito delle festivit\u00e0 o come oggetti votivi, e sotto l'influsso dell'arte bizantina, assunsero motivi sempre pi\u00f9 astratti.\nNel Medioevo intorno al VII secolo le corone dei re goti si arricchirono di pendenti preziosi, gemme, vetri e smalti e di catenelle sull'orlo. Sempre di questo periodo fu significativa la corona della regina Teodolinda, contraddistinta per una lamina di ferro al proprio interno, ricavata in base alla leggenda da un chiodo della Croce. Donata dalla regina al Duomo di Monza, venne utilizzata per incoronare i re d'Italia, da Ottone I a Napoleone I. \nIn epoca rinascimentale venne introdotta la corona araldica, atta a distinguere il grado di nobilt\u00e0 oppure il valore acquisito.\nSuccessivamente, la corona mut\u00f2 la sua foggia a seconda del gusto e degli stili del tempo."}
{"id": "72486", "revid": "767487", "url": "https://it.wikipedia.org/wiki?curid=72486", "title": "Stretto di Torres", "text": "Lo stretto di Torres \u00e8 un braccio di mare che si trova tra l'Australia e l'isola della Nuova Guinea. \u00c8 ampio circa 150\u00a0km ed \u00e8 compreso tra capo York, l'estremit\u00e0 settentrionale del Queensland e la Provincia Occidentale (\"Western Province\") di Papua Nuova Guinea.\nLo stretto collega il mar dei Coralli ad est con il mare degli Arafura ad ovest. \u00c8 poco profondo e un labirinto di scogli e isole lo rende difficile da navigare. Nello stretto si trovano le Isole dello Stretto di Torres, abitate da una popolazione melanesiana vicina ai Papuani. Su queste isole si parlano molte lingue.\nStoria.\nDurante le glaciazioni del Pleistocene lo stretto di Torres era emerso dal mare e fu il passaggio attraverso il quale uomini e animali giunsero in Australia. Il mare torn\u00f2 ad occupare lo stretto tra 12000 e 8000 anni fa e l'Australia rimase a lungo isolata, anche se gli aborigeni australiani commerciavano con gli abitanti delle isole dello stretto (makassans, nello specifico).\nLo stretto prende il nome dal primo occidentale che lo ha percorso: Luis V\u00e1ez de Torres, di origine spagnola o portoghese, che era secondo in comando nella spedizione di Pedro Fern\u00e1ndez de Quir\u00f3s che salp\u00f2 dal Per\u00f9 verso il Pacifico meridionale nel 1605. Quando l'imbarcazione di Quiros fece ritorno in Messico, Torres riprese la traversata precedente verso Manila attraverso le Molucche. Navig\u00f2 lungo la costa meridionale della Nuova Guinea, e probabilmente vide l'estremit\u00e0 settentrionale dell'Australia.\nNel 1769 il geografo scozzese Alexander Dalrymple trov\u00f2 il resoconto di Torres sul proprio viaggio a Manila e battezz\u00f2 lo stretto con il nome del navigatore.\nNel 1770, quando James Cook annesse all'impero britannico l'intera Australia orientale durante la sua prima spedizione nel Pacifico, vi incluse anche le isole dello Stretto di Torres, e certamente Cook veleggi\u00f2 attraverso lo stretto dopo aver risalito la costa australiana. Le isole in seguito divennero parte della colonia britannica del Queensland, sebbene alcune di esse giacciano a poca distanza dalla costa della Nuova Guinea. Questo divenne un problema quando Papua Nuova Guinea si avviava all'indipendenza dall'Australia nel 1975. Gli abitanti delle isole sostenevano di essere australiani, ma il governo di Papua Nuova Guinea si oppose ad un completo controllo australiano sullo stretto.\nInfine, si raggiunse un accordo secondo il quale le isole e i loro abitanti sarebbero rimasti australiani ma il confine marittimo tra i due stati sarebbe passato in mezzo allo stretto. In pratica i due stati cooperano strettamente nel gestire le risorse dello stretto.\nNel 1982 Eddie Mabo e altri quattro isolani di Mer (Murray Island) avviarono un procedimento legale per stabilire la loro propriet\u00e0 terriera tradizionale. Nel 1992, dopo dieci anni di udienze di fronte alla corte suprema del Queensland e alla High Court dell'Australia, quest'ultima stabil\u00ec che gli abitanti di Mer avevano posseduto la propria terra prima dell'annessione da parte del Queensland.\nQuesta decisione capovolse una dottrina legale vecchia di un secolo, quella della \"terra nullius\" (\"terra di nessuno\"), che diceva che il diritto di propriet\u00e0 indigeno sui terreni della corona in Australia era stato cancellato al tempo dell'annessione. Questa decisione legale ebbe una grande importanza per le pretese sui terreni sia degli abitanti delle isole dello stretto di Torres sia per gli australiani aborigeni."}
{"id": "72490", "revid": "125127991", "url": "https://it.wikipedia.org/wiki?curid=72490", "title": "Storyboard", "text": "Storyboard \u00e8 un termine inglese che, letteralmente, significa \"tavola (\"board\") della storia (\"story\", intesa come racconto)\" e viene generalmente utilizzato per indicare la rappresentazione grafica, sotto forma di sequenze disegnate in ordine cronologico, delle inquadrature di un fumetto o di un film, dal vero come d'animazione. In italiano perci\u00f2 potrebbe essere tradotto come \"sceneggiatura disegnata\" (o \"illustrata\"), oppure come \"visualizzazione di un'idea di regia\".\nDescrizione.\nNel settore dei fumetti, lo \"storyboard\" \u00e8 la prima e approssimativa visualizzazione grafica delle vignette che comporranno ogni singola tavola della storia finale.\nIn campo cinematografico si tratta di una serie di disegni, in genere diverse centinaia, che illustrano, inquadratura per inquadratura, ci\u00f2 che verr\u00e0 poi girato sul set. Di solito sotto i disegni si indicano i movimenti della macchina da presa (ad esempio: \"panoramica a destra\", oppure \"carrello in avanti\") e delle frecce ne indicano la direzione. Spesso altre frecce, poste all'interno dell'inquadratura, indicano i movimenti dei personaggi e degli oggetti. A volte \u00e8 descritta la scena e riportati brani di dialogo, oppure l'obiettivo che si intende usare, la luce o l'atmosfera che si vuole creare e, in certi casi, si segnala addirittura il costo di un'inquadratura.\n\"Story reel\".\nUna forma pi\u00f9 avanzata di \"storyboard\", in pratica il passo successivo in qualsiasi processo d'animazione, \u00e8 lo \"story reel\" (detto anche \"animatic\"): si tratta di \"storyboard\" montati in sequenza ai quali si aggiunge una traccia sonora temporanea (con musica e voci dei personaggi), in modo da creare un filmato che dia il senso del ritmo e aiuti a visualizzare la scena in maniera pi\u00f9 dettagliata rispetto allo \"storyboard\" in quanto scandisce l'azione in tempo reale.\nLe origini.\nIl primo regista ad usare gli \"storyboard\" fu probabilmente Georges M\u00e9li\u00e8s. Il processo di \"storyboarding\", nella forma in cui \u00e8 conosciuta oggi, \u00e8 stato sviluppato da Walt Disney per i suoi cartoni animati. Gi\u00e0 nel 1927, per la serie di \"Oswald il coniglio fortunato\", il suo collaboratore Webb Smith disegn\u00f2 lo \"storyboard\" completo dei suoi cortometraggi (allora era chiamato \"continuity sketches\").\nVerso l'inizio degli anni trenta, probabilmente a causa del successo ottenuto da Walt Disney, quasi tutti i film prodotti dagli \"studios\" utilizzavano lo \"storyboard\". Il fenomeno si spega anche con il fatto che all'epoca gli \"studios\" realizzavano oltre 500 film l'anno e la gestione del prodotto finito (il cosiddetto \"final cut\") era saldamente nelle mani dei produttori; avere lo \"storyboard\" di ogni film permetteva di mantenere alta la produzione senza perdere il controllo di ci\u00f2 che finanziavano. Nondimeno Orson Welles, il cui eccezionale contratto gli lasciava la pi\u00f9 completa libert\u00e0 creativa (compreso il fatidico \"final cut\"), volle \"storyboard\" molto dettagliati per \"Quarto potere\" e vi lavor\u00f2 direttamente con l\"art director\" Perry Ferguson; quest'ultimo li realizz\u00f2 poi insieme a quattro illustratori che lavoravano ai suoi ordini.\nCasi di impiego.\nLo \"storyboard\" \u00e8 la pre-visualizzazione di un progetto. Potremmo definirlo una \"sceneggiatura disegnata\", ma non \u00e8 del tutto corretto. Parliamo di un lavoro molto pi\u00f9 tecnico dell\u2019adattamento di uno \"script\" in fumetto, ed \u00e8 proprio per questo che si preferisce considerarlo come una sorta di budget. La pre-visualizzazione suggerisce infatti quale impegno richiederanno le scene in termini di effetti, produzione, tecniche, trasporti e perfino l'ordine di ripresa delle scene stesse. Quindi lo \"storyboard\" \u00e8 utile al regista e a tutta la produzione, per la quale diventa uno strumento di comunicazione e di coordinamento.\nNonostante tutto, sono ancora molti i produttori che lo considerano una spesa da evitare, perch\u00e9 ritengono che ogni gruppo di lavoro abbia priorit\u00e0 diverse dagli altri. Ma \u00e8 proprio per questo che lo \"storyboard\" pu\u00f2 essere realizzato su misura per rispondere ogni volta a determinate esigenze. Ecco perch\u00e9, prima di iniziare a disegnare, \u00e8 bene domandare quale necessit\u00e0 dovr\u00e0 soddisfare. \nPu\u00f2 essere richiesto per cercare altri finanziatori, per calcolare i costi degli effetti speciali o per vendere un\u2019idea. E non \u00e8 detto che venga impiegato esclusivamente in campo cinematografico o televisivo, tant\u2019\u00e8 che la pubblicit\u00e0 e l\"entertainment\" ne fanno largo uso. Le societ\u00e0 che organizzano grandi eventi possono utilizzarlo per coordinare le attivit\u00e0, e uno studio di architettura pu\u00f2 beneficiarne per creare audiovisivi e presentazioni.\nTra tutti questi casi emergono differenze evidenti, dall\u2019approccio al metodo di lavoro, perch\u00e9 a essere diversi sono soprattutto gli obiettivi.\nUso dello \"storyboard\" nel mondo del cinema.\nLo \"storyboard\" \u00e8 utilizzato nella maggior parte dei film americani e inglesi, soprattutto quelli d'azione, molto raramente nei film italiani e francesi.\nAlfred Hitchcock ne fu un cultore; disegnava per intero i suoi film, ma solo con la risistemazione degli archivi della RKO si \u00e8 capito fino a che punto si spingeva il suo perfezionismo: conservate in grosse scatole sono state ritrovate decine di migliaia di disegni, per lo pi\u00f9 a colori, che illustravano i film inquadratura per inquadratura. Hitchcock amava dire che considerava i suoi film finiti prima ancora di girarli, e che molto raramente guardava nel mirino della macchina da presa, tanto sapeva gi\u00e0 che l'inquadratura sarebbe stata l'equivalente fotografico degli \"storyboard\".\nAnche Martin Scorsese realizza i suoi film prima sulla carta e poi sul set. Disegna lui stesso le inquadrature dei suoi film.\nAnche Kathryn Bigelow che, prima di diventare regista, \u00e8 stata una pittrice, si disegna gli storyboard. \u00abNon dipingo pi\u00f9 (\u2026) disegno solo i miei storyboard. Faccio storyboard molto precisi, cos\u00ec da visualizzare tutte le scene e, in seguito, lavoro su questi storyboard con il direttore della fotografia. I miei storyboard sono sempre molto precisi, soprattutto quelli delle scene d'azione\u00bb.\nSteven Spielberg non sa disegnare, ma in compenso assolda schiere di \"storyboard-artist\" per i suoi film. Prima di realizzare \"Jurassic Park\" ha messo al lavoro cinque illustratori sulle bozze del romanzo di Crichton, con il risultato che probabilmente anche lo scrittore \u00e8 stato influenzato dagli \"storyboard\". Per anni gli \"storyboard\" sono stati rivisti e corretti, tanto da far dire ad uno degli \"storyboard-artist\" di essere affascinato da quella specie di lotta per la sopravvivenza che s'ingaggiava tra un disegno e un altro.\nRidley Scott pu\u00f2 essere definito un vero entusiasta dello \"storyboard\". Per lui \"ognuno di quei disegni abbozzati vale da solo pi\u00f9 di mille parole\". Nei suoi film \"l'ingranaggio della produzione progredisce con gli storyboard\", che \"risparmiano una incommensurabile quantit\u00e0 di tempo e forniscono al regista il senso chiaro delle sue mete\".\nAnche James Cameron si disegna le inquadrature dei film. Il regista di \"Titanic\" e \"Terminator\" considera lo \"storyboard\" \u00abun inestimabile strumento per la visualizzazione di un film, che, come la parola scritta, pu\u00f2 essere appena abbozzato o perfettamente definito, pu\u00f2 essere seguito rigidamente o gettato nel cestino, con l'evolversi della visualizzazione della sceneggiatura\u00bb.\nL'uso dello \"storyboard\" \u00e8 cos\u00ec invalso che il fatto di non usarlo pu\u00f2 assumere quasi il valore di una scelta controcorrente, il rifiuto di una tradizione, di un sistema di lavoro collaudato e consolidato nel tempo.\nNon lo usano:\nUtilit\u00e0.\nIl fatto che un regista abbia le idee chiare rispetto al tema, alle atmosfere o alle emozioni che vuole esprimere, non vuol dire necessariamente che egli sappia con chiarezza quale sia il modo migliore per visualizzarle.\nDurante questa ricerca, l'anima del processo creativo di un regista, lo \"storyboard\" a volte pu\u00f2 rivelarsi utile.\nLa sua funzione principale \u00e8 quella di aiutare il regista a trovare il modo migliore per visualizzare un evento, e assolve alla sua funzione anche quando viene buttato nel cestino, anzi: \u00e8 proprio scartando quel che non funziona che il regista acquista maggiore consapevolezza di ci\u00f2 che vuole e di come lo vuole realizzare.\nOltre a questa che potremmo definire la sua funzione primaria, lo \"storyboard\" assolve a molte funzioni secondarie.\nLa sua forza sta nel fatto di essere realizzato con le immagini; e, in questo senso, pu\u00f2 diventare un vero e proprio linguaggio che d\u00e0 la possibilit\u00e0 al regista di comunicare pi\u00f9 chiaramente le sue idee ai suoi collaboratori, per discutere col direttore della fotografia, con lo scenografo, con gli \"stunt\", i macchinisti o la produzione su dei disegni invece che su un'idea.\nLo \"storyboard\" pu\u00f2 servire alla produzione per capire meglio i costi di una scena, o addirittura per inchiodare un regista alle sue scelte, facendogli firmare i disegni come un contratto, in modo da non far lievitare troppo i costi della lavorazione (\u00e8 successo a Coppola, considerato un regista \"pericoloso\" dalle produzioni, quando ha girato \"Dracula\"). Pu\u00f2 servire a capire se alcune scene sono troppo pericolose: Cameron, visti gli \"storyboard\", decise di eliminare una scena nella quale il \"terminator\" di metallo si schiantava con l'elicottero dentro un tunnel.\nPu\u00f2 esser utilizzato dall'aiuto regista per capire quante e quali inquadrature (e quindi quanto tempo) servono al regista per girare una scena e, su questa base, fare il piano di lavorazione. \u00c8 utile anche per capire in quali scene il protagonista verr\u00e0 sostituito dalla controfigura, e preparare su questa base l'ordine del giorno, evitando inutili attese alla \"star\", ma anche al suo doppio. In questo senso \u00e8 utile anche al regista per capire quali e quante inquadrature ravvicinate del protagonista ha bisogno per far credere al pubblico che sia lui a compiere quella certa azione spericolata.\nPu\u00f2 servire per risolvere, con una sequenza calcolata di immagini, un punto poco credibile della sceneggiatura (basti pensare a film come \"True Lies\" o \"Robin Hood\", o alla serie di 007, sia anche al mondo visionario di Brian De Palma). Dice Ridley Scott: \"..Quello che sembra all'inizio impossibile da filmare, lentamente prende forma, fotogramma dopo fotogramma, nello storyboard\".\nLo \"storyboard\" pu\u00f2 servire per trovare le inquadrature migliori se il set \u00e8 piccolo, presenta degli impedimenti, o pu\u00f2 essere filmato solo su uno o due lati.\nPu\u00f2 servire ad un regista esordiente per affrontare prima, almeno sulla carta, i problemi che si trover\u00e0 di fronte durante le riprese, acquisendo cos\u00ec una maggiore sicurezza sul set, e limitando i danni che potrebbero venire dall'inesperienza.\nPu\u00f2 servire da corredo a una sceneggiatura che si vuole proporre ad un produttore. Qualche volta, insieme al testo scritto, soprattutto se lo sceneggiatore intende proporsi anche come regista, si accludono alcune sequenze \"storyboardate\" per dare un'idea al produttore del taglio visivo che si intende utilizzare nel film, oppure soltanto per presentare un \"pacchetto pi\u00f9 ricco\", con l'intento di dare l'impressione di una certa seriet\u00e0.\nKevin Costner ha girato per molto tempo per le case di produzione americane cercando finanziamenti per il suo \"Balla coi lupi\": presentava la sceneggiatura insieme ad un meraviglioso \"storyboard\" a colori dell'intero film.\nPu\u00f2 servire ad un regista americano per avere una sorta di \"final-cut\", senza impegnarsi nella produzione del film, tecnica usata spesso da Brian De Palma che, soprattutto agli inizi, presentava la sceneggiatura insieme allo \"storyboard\" completo, facendolo approvare e firmare dai produttori, disegno per disegno, in modo da essere sicuro che nulla sarebbe cambiato nel montaggio finale."}
{"id": "72491", "revid": "599013", "url": "https://it.wikipedia.org/wiki?curid=72491", "title": "Ballata (poesia)", "text": "La ballata \u00e8 una forma di poesia chiamata anche canzone a ballo perch\u00e9 destinata al canto e alla danza, \u00e8 un componimento che si trova in tutte le letterature di lingua romanza e ha una particolare struttura.\nInoltre era particolarmente caratteristica della poesia popolare Britannica e Irlandese dal periodo del Tardo Medioevo fino al 1800; usata ampiamente in Europa e pi\u00f9 tardi in America, Australia e in Nord Africa. Questo tipo di poesia fu spesso utilizzata dai poeti e dai compositori a partire dal 1700 per produrre ballate liriche e ballate popolari\nStoria.\nAnche se la ballata, propriamente detta, nacque nel Medioevo, gi\u00e0 nell'antichit\u00e0 alcuni suoi modi essenziali (canto, ballo, ecc.) furono testimoniati nelle opere di Omero (Iliade, XVIII, 569-72) e di Virgilio (Eneide, VI, 643).\nLa ballata \u00e8 un componimento d'ispirazione per lo pi\u00f9 amorosa ed \u00e8 storicamente collegata agli antichi \"chori\" o \"cantilenae\" o \"ballistea\" che erano ancora diffusi presso i romani ai tempi della dominazione barbarica.\nLa prima forma della ballata \u00e8 detta \"zagialesca\" (da \"zejel\" o \"zajal\") e consisteva in un componimento di origine arabico-ispanico che seguiva una metrica molto semplice (aaax) in seguito adottata nelle laudi, come nella lauda di Jacopone da Todi intitolata \"Donna de Paradiso\".Secondo alcuni studiosi, come Aurelio Roncaglia\"La lauda, sotto forma di ballata, non avrebbe origine dalla canzone a ballo di carattere profano ma dalla strofa zagialesca\"\nLa ballata antica veniva in origine accompagnata non solo dalla musica ma anche dai danzatori, come ad esempio dai gitani. L'etimologia \u00e8 incerta anche se la maggior parte degli studiosi propende per il termine provenzale \"dansa\". La composizione metrica della ballata \u00e8 tipicamente italiana e le sue origini sono da ricercare a Firenze e a Bologna dove fa la sua comparsa intorno alla met\u00e0 del XIII secolo per poi essere perfezionata dallo Stilnovismo e da Francesco Petrarca.\nEssa non venne mai usata dai siciliani e fu invece utilizzata sia da Guittone d'Arezzo, dichiarato l'inventore della ballata \"sacra\" basata sullo schema a (a) b, a (a) b, bc (c) d, e ripresa f (f) d, sia da Jacopone da Todi come metro della lauda. Di Guittone d'Arezzo nota \u00e8 la lauda dedicata a San Domenico.\nNel Quattrocento ebbe il suo momento di maggiore splendore, quando si prestava anche ad altri componimenti poetici, come la canzonetta, il caribo, la frottola musicale, la lauda e il rond\u00f2.\nGi\u00e0 nel Cinquecento la ballata si stacc\u00f2 dal canto e dal ballo e questo evento comport\u00f2 alcune alterazioni strutturali.\nNell'Ottocento e nei primi del Novecento ritorn\u00f2 in auge, grazie alla rievocazione metrica eseguita da alcuni poeti, quali Giosu\u00e8 Carducci, Giovanni Pascoli e Gabriele D'Annunzio.\nGli esempi pi\u00f9 significativi di ballata si possono trovare in Guido Cavalcanti (\"Perch\u00e9 io non spero di tornar giamai\", \"In un boschetto trov\u00e0 pasturella\").\n\u00c8 da sottolineare come la ballata in Francia segu\u00ec una evoluzione e regole strutturali diverse rispetto all'Italia.\nClassificazione delle ballate.\nGeneralmente le ballate europee sono state classificate in tre gruppi principali: tradizionali, di strada e letterarie. In America una distinzione viene tracciata tra le ballate che sono una versione europea, in particolare canzoni inglesi e irlandesi, e le \"ballate originali americane\", che si sono sviluppate senza riferimento a canzoni precedenti. Un ulteriore sviluppo ci fu con l'evoluzione delle ballate blues, nelle quali veniva mischiato il genere con la musica Afro-americana. Alla fine del diciannovesimo secolo l'industria editoriale della musica trov\u00f2 mercato per quelle che vengono definite le ballate sentimentali, e queste sono le origini dell'uso moderno del termine ballata per indicare una canzone d'amore lenta.\nLe ballate tradizionali.\nLa ballata tradizionale, classica o popolare (che significa del popolo) trova le sue origini con i menestrelli nomadi alla fine del Medioevo europeo. Dalla fine del quindicesimo secolo abbiamo stampato le ballate che richiamano la ricca tradizione di musica popolare. Sappiamo da un riferimento nel \"Piers Plowman\" di William Langland, che le ballate su Robin Hood venivano cantate almeno dalla fine del quattordicesimo secolo e il materiale dettagliato pi\u00f9 antico che abbiamo \u00e8 la collezione delle ballate di Robin Hood di Wynkyn de Worde stampate intorno al 1495.\nLe prime collezioni di ballate inglesi sono state prodotte da Samuel Pepys (1633-1703) e nelle \"Roxburge ballads\" raccolte da Robert Harley, il primo conte di Oxford e Mortimer (1661-1724). nel diciottesimo secolo ci fu un incremento di raccolte come queste, incluse quella di Thomas D'Urfey \"Wit and Mirth: or, Pills to Purge Melancholy\" (1719-1720) e quella del vescovo Thomas Percy \"Reliques of Ancient English Poetry\" (1765). Quest'ultimo conteneva anche del materiale orale e prima della fine del diciottesimo secolo ci\u00f2 stava diventando sempre pi\u00f9 comune, con le collezioni che comprendevano \"The Bishopric Garland\" di John Ritson (1784), le quali furono analoghe al lavoro di persone come Robert Burns e di Walter Scott in Scozia.\nL'opera chiave sulla ballata tradizionale fu interpretata alla fine del diciannovesimo secolo in Danimarca da Svend Grundtvig e in Inghilterra e in Scozia dal professore di Harvard Francis James Child. Essi tentarono di registrare e classificare tutte le ballate conosciute e le varianti nelle regioni scelte. Da quando Child \u00e8 morto prima di scrivere un commento sul lavoro \u00e8 rimasto in dubbio come e perch\u00e9 egli abbia esattamente distinto le 305 ballate stampate che sarebbero state pubblicate \"The English and Scottish Popular Ballads\" (Le ballate popolari inglesi e scozzesi). Ci sono stati molti tentativi diversi e contraddittori di classificare le ballate tradizionali in base al tema, ma comunemente quelle identificate sono di tipo religioso, soprannaturale, tragico, d'amore, storico, leggendario e umoristico.\nBallate di strada.\nLe ballate di strada (anche conosciute come \"da volantin\",\" da bancarella\", \"per la plebe\", \" o \"per tutti\") erano il prodotto dello sviluppo della stampa economica nel XVI secolo.\nErano generalmente stampate su un pezzo di carta grande o di media grandezza di scarsa qualit\u00e0.\nAll'apice della prima met\u00e0 del XVII secolo, erano stampate in lettere nere o in carattere gotico e includevano molte immagini appariscenti, un tono popolare e un'allettante poesia.\nEntro il XVIII secolo furono stampate in lettere bianche o in carattere romano e spesso senza molte decorazioni (e senza un tono popolare). Queste ultime ballate potevano includere alcune canzoni personali che venivano separate e vendute individualmente come \"canzoni su un foglio\". \nAltrimenti, potevano essere riunite per creare piccoli libri economici che spesso attingevano alle ballate storiche.\nErano prodotte in gran numero con oltre quarantamila copie vendute in Inghilterra annualmente dal 1660. Tessa Watt stima che il numero di copie vendute fosse attorno ai milioni. Alcune furono vendute da venditori ambulanti nelle strade di citt\u00e0 o nelle fiere. L'argomento principale variava da ci\u00f2 che \u00e8 stato definito come ballata tradizionale, nonostante molte ballate tradizionali furono stampate come \"ballate di strada\". Tra gli argomenti c'era l'amore, la religione, le canzoni di taverna, le leggende e i primi articoli di giornale, che includevano i disastri, gli eventi politici, le meraviglie e i prodigi.\nBallate letterarie.\nLe ballate letterarie o liriche derivano da un crescente interesse nella ballata tra l'\u00e9lite sociali e intellettuali, particolarmente nel movimento del Romanticismo nel XVIII secolo.\nRispettate icone della letteratura, come Robert Burns e Sir Walter Scott in Scozia collezionarono e scrissero le loro stesse ballate, usando la struttura delle ballate per creare un prodotto artistico. Analogamente in Inghilterra, William Wordsworth e Samuel Taylor Coleridge produssero una collezione di Lyrical Ballads nel 1798 che includeva The Rime of the Ancient Mariner di Coleridge. Allo stesso tempo in Germania, Goethe cooper\u00f2 con Schiller su una serie di ballate, alcune delle quali furono poi messe in musica da Schubert.\nIn seguito importanti esempi della forma poetica della ballata inclusero Barrack Room Ballads di Rudyard Kipling (1892-1896) e The Ballad of Reading Gaol di Oscar Wilde (1897).\nStruttura.\nDovendo accompagnare il canto ed il ballo tondo, la ballata possedeva le sue proprie regole ritmiche:\nera composta, quindi, da un ritornello di introduzione, seguito da una o pi\u00f9 strofe, chiamate \"stanze\" cantate dal solista, e da un \"ritornello\", detto \"ripresa\", (lat. \"responsorium\") che veniva ripetuto dopo ogni stanza e cantato da un coro. La stanza stessa richiamava il ritornello (\"ripresa\") con la sua rima finale.\nLa \"stanza\" della ballata, nel suo schema tipico italiano, comprende due parti. La prima parte \u00e8 divisa in due \"piedi\" o \"mutazioni\" con un numero di versi uguali e uguale tipo di rima, mentre la seconda parte, chiamata \"volta\", si lega ai \"piedi\" con la sua prima rima e alla \"ripresa\" con la sua ultima rima, grazie ad una struttura metrica uguale a quella della \"ripresa\", come si pu\u00f2 vedere nello schema:\nA B B A (Ritornello) - C D C D (Piede) D E E A (volta) - A B B A (ritornello) ecc. ecc.\nGli endecasillabi misti a settenari sono i versi maggiormente usati nella ballata e le rime possono essere disposte in modo differente con la regola che l'ultimo verso della volta faccia rima con l'ultimo verso della ripresa.\nIl ballo tondo si effettuava con un intero giro di danza verso destra durante il ritornello-ripresa seguito da un mezzo giro a sinistra.\nTipologia.\nLa ballata viene suddivisa in almeno sei categorie:\nSi parla anche di \"ballatella\" per indicare ballate brevi e versi corti."}
{"id": "72492", "revid": "287204", "url": "https://it.wikipedia.org/wiki?curid=72492", "title": "Flevoland", "text": "Il Flevoland ( ) \u00e8 una provincia dei Paesi Bassi. Situata nel centro della nazione, sul luogo dove si trovava lo Zuiderzee, la provincia \u00e8 stata istituita il 1\u00ba gennaio 1986; dodicesima dei Paesi Bassi, con capoluogo Lelystad. La provincia conta approssimativamente 423.000 abitanti e consiste di 6 municipalit\u00e0. Il Flevoland confina con la Frisia a nord, con l'Overijssel e la Gheldria a est, con la provincia di Utrecht e l'Olanda Settentrionale a sud e con l'IJsselmeer a ovest.\nA seguito di un'inondazione nel 1916, venne stabilito che lo Zuiderzee, un mare interno dei Paesi Bassi, sarebbe stato chiuso e strappato alle acque. Nel 1932 venne completata la \"Afsluitdijk\", che chiuse completamente lo Zuiderzee, successivamente chiamato IJsselmeer.\nLa prima parte del nuovo lago ad essere prosciugata fu il \"Noordoostpolder\" (polder nord-orientale). Questo nuovo territorio comprendeva, tra le altre, l'ex isola di Urk, e venne incluso nella provincia di Overijssel.\nSuccessivamente vennero prosciugate altre parti: quella orientale nel 1957 e quella meridionale nel 1968. Le municipalit\u00e0 di queste tre aree votarono per diventare una provincia separata, cosa che avvenne nel 1986.\nIl nome \"Flevoland\" riprende il nome del Lago Flevo che occupava la regione fino al XV secolo prima di sparire nello Zuiderzee a seguito della violenta inondazione di Santa Lucia.\nFlevoland, i Zuiderzeewerken.\nIl Flevoland Orientale (\"Oostel\u0133k Flevoland\") e il Flevoland Meridionale (\"Zuidel\u0133k Flevoland\"), contrariamente al \"Noordoostpolder\", hanno dei laghi periferici che li separano dal resto del paese.\nSono due polder separati che hanno un'infrastruttura idrologica congiunta, con una diga divisoria in mezzo, la \"Knard\u0133k\", che serve a tenere al sicuro un polder nell'eventualit\u00e0 che l'altro venisse allagato. I due principali canali di drenaggio che attraversano la diga possono essere bloccati da chiuse in caso di un tale evento. Le stazioni di pompaggio del Flevoland Orientale sono la \"Wortman\" (funzionante a gasolio) a Lelystad-Haven, la \"Lovink\", vicino Harderw\u0133k, e la \"Col\u0133n\" (entrambe elettriche) lungo la diga settentrionale accanto al Ketelmeer.\nUn elemento nuovo nel progetto del Flevoland Orientale \u00e8 la citt\u00e0 di Lelystad (1966), che prende il nome dall'uomo (Cornelis Lely) che gioc\u00f2 un ruolo cruciale nella progettazione e realizzazione dei Zuiderzeewerken (\"lavori dello Zuiderzee\"). Altri insediamenti pi\u00f9 convenzionali gi\u00e0 esistevano all'epoca; Dronten, la citt\u00e0 pi\u00f9 grande della provincia, venne fondata nel 1962, seguita da due villaggi satellite pi\u00f9 piccoli, Swifterbant e Biddinghuizen, nel 1963. Questi tre vennero incorporati nella nuova municipalit\u00e0 di Dronten il 1\u00ba gennaio 1972.\nIl Flevoland Meridionale ha solo una stazione di pompaggio, alimentata a gasolio, la \"De Blocq van Kuffeler\". A causa dell'unione idrologica dei due Flevoland, questa si unisce alle altre tre nel mantenere il livello dell'acqua in entrambi i polder.\nLa municipalit\u00e0 di Almere d\u00e0 sollievo alla scarsit\u00e0 di abitazioni e al crescente sovraffollamento dei territori pi\u00f9 vecchi. Doveva essere inizialmente divisa in tre insediamenti principali; il primo, Almere-Haven (1976) situato lungo il Gooimeer (uno dei laghi periferici), il secondo e pi\u00f9 grande, Almere-Stad (1980), doveva svolgere il ruolo di centro cittadino, e il terzo era Almere-Buiten (1984) a nord-ovest, verso Lelystad.\nL\"Oostvaardersplassen\" \u00e8 un paesaggio composto da stagni poco profondi, isolette e paludi.\nIl centro del polder ricorda pi\u00f9 da vicino i polder dell'epoca pre guerre mondiali in quanto \u00e8 quasi esclusivamente agricolo. Per contro, la parte sud-orientale \u00e8 dominata da foreste estese. Qui si trova anche l'unico altro insediamento dei polder, Zeewolde (1984), anche questa \u00e8 una cittadina pi\u00f9 convenzionale che funge da centro locale. Zeewolde divenne una municipalit\u00e0 nello stesso momento di Almere, il 1\u00ba gennaio 1984, il che significa che nel caso di Zeewolde la municipalit\u00e0 esisteva prima della cittadina stessa, con solo fattorie da governare, prima che la cittadina iniziasse a crescere."}
{"id": "72494", "revid": "125103310", "url": "https://it.wikipedia.org/wiki?curid=72494", "title": "Lewis Carroll", "text": "\u00c8 celebre soprattutto per i due romanzi \"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\", opere che sono state apprezzate da una straordinaria variet\u00e0 di lettori, dai bambini ai grandi scienziati e pensatori.\nFra gli autori che hanno citato \"Alice\" come fonte d'ispirazione per le loro opere si possono ricordare James Joyce, Jorge Luis Borges e John Lennon. In molti paesi del mondo esistono club e societ\u00e0 di estimatori di Carroll, a cui \u00e8 anche dedicato un importante premio per la letteratura per ragazzi, il Lewis Carroll Shelf Award.\nBiografia.\nGiovent\u00f9.\nNato a Daresbury, nel \"borough\" di Halton (Cheshire), Charles Dodgson proveniva da una famiglia di ascendenza irlandese,\nAnglicana e conservatrice, come la maggior parte della borghesia medio-alta dell'epoca: l'esercito e la chiesa.\nIl suo bisnonno, anch'egli di nome Charles Dodgson, aveva fatto carriera fino alla carica di vescovo; suo nonno (ancora Charles) era stato capitano nell'esercito ed era morto in battaglia nel 1803, lasciando due figli molto piccoli. Il maggiore dei due (l'ennesimo Charles) prese gli ordini religiosi e and\u00f2 alla scuola di Westminster e poi alla Christ Church di Oxford, rivelandosi estremamente dotato in matematica. Nel 1827, tuttavia, rinunci\u00f2 alla carriera accademica e spos\u00f2 una cugina, ritirandosi nell'oscurit\u00e0 di una vita da curato protestante di campagna. Il quarto Charles Dodgson della discendenza nacque a Daresbury nel Cheshire, terzo di undici fratelli (sette femmine e quattro maschi) che, cosa rara in quell'epoca, sopravvissero tutti. Quando Charles aveva 11 anni, la famiglia si trasfer\u00ec nello Yorkshire del nord, dove rimase per 25 anni.\nParente di Carroll era anche lo storico dell'arte Campbell Dodgson.\nIl padre di Charles fece una moderata carriera nella Chiesa; pubblic\u00f2 alcuni sermoni, tradusse Tertulliano, divenne un arcidiacono della Cattedrale di Ripon, e partecip\u00f2 (talvolta in modo influente) alle intense dispute religiose che all'epoca dividevano la chiesa anglicana. Personalmente era incline all'anglocattolicesimo e ammiratore di John Henry Newman e del movimento di Oxford. Nei primi anni della sua vita, Charles studi\u00f2 a casa, con un precettore.\nIl registro delle sue letture, conservato dalla famiglia, testimonia quanto il bambino fosse precoce; all'et\u00e0 di soli sette anni lesse il romanzo allegorico religioso \"Il pellegrinaggio del cristiano\" (\"The Pilgrim's Progress\", 1678) di John Bunyan. Si \u00e8 talvolta sostenuto che fosse mancino e che sia stato costretto a contrastare questa tendenza, subendone un trauma; ma non vi sono prove documentarie di questo fatto. Si sa invece che era balbuziente, condizione che a pi\u00f9 riprese ebbe effetti significativi sulla sua vita sociale. A dodici anni Charles fu mandato a studiare presso una scuola privata a Richmond, dove pare si sia trovato a suo agio. Decisamente meno felice fu alla Rugby School, alla quale pass\u00f2 nel 1845:\n\"nessuna considerazione potrebbe indurmi a ripetere i miei tre anni ... Posso dire onestamente che se fossi stato ... risparmiato dai disturbi notturni, sopportare la durezza della vita diurna sarebbe stato, in confronto, un nonnulla\"\nLa natura dei \"disturbi notturni\" a cui Dodgson allude non \u00e8 nota, ma si \u00e8 ipotizzato che si tratti di un delicato riferimento a qualche forma di molestia sessuale. Da un punto di vista scolastico, tuttavia, Charles primeggiava senza alcuna difficolt\u00e0. L'insegnante di matematica, in particolare, tale R. B. Mayor, ebbe a dire che non aveva mai avuto un allievo cos\u00ec promettente in tutta la sua carriera.\nCarriera accademica.\nDodgson lasci\u00f2 la scuola di Rugby nel 1850, iscrivendosi nel gennaio successivo alla vecchia scuola di suo padre, la Christ Church di Oxford. Vi era entrato da appena due giorni quando ricevette la notizia che sua madre era morta di \"infiammazione del cervello\" (forse meningite o un ictus). Qualsiasi fossero i sentimenti di Dodgson per la morte della madre, non lasci\u00f2 che lo distraessero dagli studi. Era eccezionalmente dotato, e ricevette numerosi riconoscimenti formali per i suoi notevoli risultati. La sua carriera accademica, per\u00f2, rimase sempre in un curioso equilibrio fra brillanti risultati e annoiata pigrizia.\nGli fu conferita una cattedra in matematica, che tenne per quasi tutta la vita (26 anni); ma \u00e8 noto che trovasse l'insegnamento privo di stimoli, e che nelle sue lezioni regnasse l'apatia. A Oxford gli fu anche diagnosticata una forma di epilessia, problema che all'epoca era un notevole fardello sul piano sociale. , John Hughes, direttore della clinica di epilessia dell'Universit\u00e0 dell'Illinois, ha sostenuto che la diagnosi fatta a Oxford fosse probabilmente sbagliata. Carroll soffriva probabilmente di una forma emicranica detta emicrania con aura, sindrome dove il dolore emicranico \u00e8 preceduto da particolari sintomi neurologici simili per certi versi all'epilessia (perdita parziale del campo visivo, visione di luci a zig zag). Molti sostengono che questa sintomatologia abbia ispirato alcuni elementi delle sue opere.\nFotografia.\nNel 1856, Dodgson inizi\u00f2 a interessarsi alla neonata arte della fotografia, alla quale fu introdotto dapprima da uno zio, e pi\u00f9 tardi da Reginald Southey (un amico alla Oxford) e il famoso pioniere della fotografia Oscar Rejlander. La fotografia si rivel\u00f2 uno strumento ideale per esprimere la sua filosofia personale, centrata sull'idea della divinit\u00e0 di ci\u00f2 che Dodgson chiamava \"bellezza\": uno stato di grazia, di perfezione morale, estetica e fisica. Dodgson trovava questa bellezza nel teatro, nella poesia, nelle formule matematiche e soprattutto nella figura umana. In seguito, giunse a identificare questa idea di bellezza con il recupero dell'innocenza perduta dell'Eden. Come ebbe a notare il suo biografo Morton Cohen, con questa visione decisamente poco vittoriana Dodgson \"rifiutava il principio calvinista del peccato originale, sostituendolo con il concetto opposto di divinit\u00e0 innata\".\nLa visione artistica e filosofica di Dodgson domina il suo approccio alla fotografia. Dal saggio \"Lewis Carroll, Photographer\" di Roger Taylor (2002), che contiene tutte le foto di Dodgson ancora in nostro possesso, risulta che oltre la met\u00e0 dei suoi lavori erano ritratti di bambine. La maggior parte delle ragazze ritratte scrivevano il proprio nome in un angolo della stampa, per cui i loro nomi sono quasi tutti noti. La sua modella preferita era Alexandra Kitchin (\"Xie\"); Dodgson la ritrasse circa cinquanta volte fra i 5 e i 16 anni. Nel 1880 cerc\u00f2 di ottenere il permesso di fotografare la sedicenne Xie in costume da bagno, senza riuscirvi.\nSi pensa che Dodgson abbia distrutto, o restituito alle famiglie, le fotografie di nudo; tuttavia, almeno sei stampe son sopravvissute e quattro di esse sono state date alle stampe. Il fatto che Dodgson fotografasse o disegnasse ragazzine nude ha contribuito alla tesi che fosse un pedofilo (vedi sotto). Uno degli obiettivi evidenti della fotografia di Dodgson \u00e8 quello di liberarsi del pesante fardello della simbologia vittoriana, ritraendo le sue giovani modelle pi\u00f9 come fate, libere creature dei boschi, che come beneducate damigelle della buona societ\u00e0 inglese.\nDodgson utilizz\u00f2 la fotografia anche per introdursi nei circoli sociali pi\u00f9 esclusivi. Fece ritratti per personaggi di spicco del suo tempo come John Everett Millais, Ellen Terry, Dante Gabriel Rossetti, Julia Margaret Cameron e Alfred Tennyson. Si dedic\u00f2 anche a qualche paesaggio e qualche studio di anatomia. Smise improvvisamente di fotografare nel 1880, dopo 24 anni di attivit\u00e0 e oltre 3000 foto. Meno di un terzo di queste immagini sono sopravvissute; alcune sono state deliberatamente distrutte dallo stesso autore. \u00c8 andato perduto anche il diario in cui Dodgson annotava minuziosamente le condizioni in cui aveva realizzato ciascuno scatto.\nDimenticato dal 1920 al 1960 a causa dell'avvento del modernismo, Carroll/Dodgson viene oggi considerato uno dei pi\u00f9 grandi fotografi dell'epoca vittoriana, e certamente uno di quelli che ha maggiormente influito sulla fotografia artistica moderna. Circa 1,80\u00a0m, magro, aveva i capelli ricci e gli occhi azzurri. A diciassette anni ebbe un attacco insolitamente tardivo di pertosse che compromise l'udito del suo orecchio destro e probabilmente contribu\u00ec ai problemi al sistema respiratorio che lo afflissero per tutta la vita. Inoltre, port\u00f2 sempre con s\u00e9 quella che chiamava la sua \"esitazione\", una forma di balbuzie.\nLa balbuzie \u00e8 stata oggetto di numerose speculazioni. Una componente importante dei miti su Lewis Carroll \u00e8 la teoria secondo cui egli balbettava in presenza di adulti, mentre con i bambini si sentiva libero e parlava fluentemente. Non vi \u00e8 alcuna prova che ci\u00f2 sia vero; al contrario, ci sono testimonianze di bambini che sentirono balbettare Dodgson e di adulti che, pur frequentandolo, non si accorsero mai di questa sua caratteristica peculiare. La balbuzie aveva probabilmente un proprio corso di alti e bassi, ma non pare che vi fosse alcun particolare legame con la situazione sociale in cui Dodgson si trovava. In generale, sembra che Carroll fosse pi\u00f9 consapevole e preoccupato della propria balbuzie di quanto lo fossero le persone che incontrava; in ogni caso, riusc\u00ec sempre a impedire che le sue preoccupazioni al riguardo (talvolta ossessioni) oscurassero le qualit\u00e0 che lo rendevano tanto popolare in societ\u00e0.\nDodgson era certamente una persona socievole e cercava l'attenzione e l'ammirazione del prossimo. In un'epoca in cui la capacit\u00e0 di cantare e persino recitare erano requisiti importanti in societ\u00e0, si trovava discretamente a suo agio. Cantava abbastanza bene e non aveva paura di esibirsi in pubblico. Era bravo a raccontare storie ed era noto per la sua abilit\u00e0 nell'intrattenere con arguti indovinelli e sciarade. Era anche socialmente ambizioso e voleva a tutti i costi fare qualcosa per cui essere ricordato, inizialmente come scrittore o come pittore. La fotografia fu forse, per lo meno al principio, un ripiego rispetto alla pittura, nella quale Dodgson pensava di non essere dotato a sufficienza.\nNel periodo che intercorse fra le sue prime pubblicazioni e il successo di \"Alice\", Dodgson mosse qualche passo nel circolo dei preraffaelliti. Nel 1857 divenne buon amico di John Ruskin e Dante Gabriel Rossetti, e conobbe anche William Holman Hunt, John Everett Millais e Arthur Hughes. Fu in questo circolo che conobbe anche lo scrittore di fiabe George MacDonald. In seguito, sarebbe stato l'entusiasmo delle figlie di MacDonald per \"Alice\" a convincere Dodgson a tentarne la pubblicazione. Nonostante la sua vita fosse focalizzata sulla dimensione sociale, Dodgson coltivava una ricca vita spirituale interiore, che emerge solo sporadicamente anche nei suoi scritti. Commentando una canzone che compariva nel romanzo \"Alton Locke\" di Charles Kingsley ebbe a dire:\nCarriera letteraria.\nFra il 1854 e il 1856 Dodgson inizi\u00f2 a pubblicare poesie e racconti su riviste a tiratura nazionale come \"The Comic Times\" e \"The Train\", e su giornali locali come la \"Whitby Gazette\" o lo \"Oxford Critic\". In genere, si trattava di lavori comici, talvolta satirici. La sua ambizione andava molto al di l\u00e0 di questi risultati; nel luglio 1855 scrisse \"non credo di aver ancora scritto alcunch\u00e9 degno di una vera pubblicazione (ed escludo quindi la \"Whitby Gazette\" o l\"'Oxonian Advertiser\"), ma non dispero di poterci riuscire in futuro.\"\nDiversi anni prima di \"Alice\" inizi\u00f2 a pensare come realizzare libri per bambini che potessero vendere bene; fra i suoi progetti comparivano libri di Natale e manuali pratici per la costruzione di marionette. Nel 1856 pubblic\u00f2 con lo pseudonimo \"Lewis Carroll\" una poesia romantica non particolarmente originale dal titolo \"Solitude\", pubblicata su \"The Train\". Il nome Lewis Carroll era una deformazione giocosa del suo vero nome: \"Lewis\" \u00e8 infatti la versione inglese di \"Ludovicus\", da cui deriva \"Lutwidge\"; \"Carroll\" \u00e8 l'anglicizzazione di \"Carolus\", il latino per \"Charles\".\nNello stesso anno giunse alla Christ Church un nuovo rettore, Henry Liddell. Dodgson divenne ottimo amico di famiglia di Liddell e in particolare della signora e dei figli. Con le tre figlie Ina, Alice e Edith era solito fare giri in barca e pic-nic, arrivando fino a Godstow e Nuneham. Fu durante una di queste gite, nel 1862, che Dodgson invent\u00f2 le linee generali di una storia fantastica per divertire le tre bambine. Alice Liddell lo preg\u00f2 di metterla per iscritto. Ne nacque un manoscritto intitolato \"Alice's Adventures Under Ground\" (\"Le avventure di Alice sotto la terra\"), che si trova oggi nella British Library (sebbene sia naturale ritenere che la \"Alice\" del titolo sia Alice Liddell, pare che ci\u00f2 sia stato smentito da Dodgson).\nIn seguito Dodgson si decise a sottoporre il libro all'editore MacMillan, che lo apprezz\u00f2 molto. Furono necessarie diverse revisioni (fra i titoli alternativi che furono considerati ci sono \"Alice Among the Fairies\", \"Alice tra le fate\" e \"Alice's Golden Hour\", \"L'ora dorata di Alice\"), finch\u00e9 nel 1865 vide finalmente la luce \"Le avventure di Alice nel Paese delle Meraviglie\" (\"Alice's Adventures in Wonderland\"), firmato da \"Lewis Carroll\" (lo pseudonimo usato nove anni prima per \"Solitude\"), con illustrazioni di John Tenniel. Il libro ebbe un successo immediato e travolgente, e \"Lewis Carroll\" divenne presto un amatissimo e famosissimo personaggio pubblico, quasi un alter ego che conduceva una vita propria, parallela a quella di Dodgson.\nAl nome \"Lewis Carroll\" vennero associati gradualmente una serie di miti, incentrati sull'idea che si trattasse di un personaggio bizzarro, quasi venuto da un mondo fatato fatto di bambine e magia. Dodgson continu\u00f2 a insegnare (fino al 1881) e rimase alla Christ Church fino alla morte, conducendo la sua solita vita; ma Carroll continu\u00f2 a scrivere. Nel 1872 pubblic\u00f2 \"Attraverso lo specchio e quel che Alice vi trov\u00f2\" (\"Through the Looking-Glass and what Alice Found There\"); nel 1876 \"La caccia allo Snark\" (\"The Hunting of the Snark\"), un breve poema epico \"nonsense\" dedicato a un'altra bambina, Gertrude Chataway; nel 1889 e nel 1893 i due volumi del suo ultimo romanzo, \"Sylvie e Bruno\" (\"Sylvie and Bruno\"). Produzione meno nota \u00e8, certamente, quella che riguarda la sua passione per la logica e per la matematica.\nCon il suo vero nome fece pubblicare una serie di trattati di logica di cui si ricordano, tra gli altri, \"Euclide e i suoi rivali moderni\" (1879), \"Il gioco della logica\" (1887), \"Che cosa disse la tartaruga ad Achille\" (1894) e \"La logica simbolica\", pubblicato nel 1894. Carroll \u00e8 soprattutto ricordato per la scoperta di un regresso, noto come \"Regresso di Bolzano-Carroll\" (fu scoperto indipendentemente da Bolzano, in una forma leggermente diversa, alcuni decenni prima). Tale regresso concerne la possibilit\u00e0 di attribuire alle inferenze un valore giustificativo sulla verit\u00e0 delle conclusioni quando, tra le condizioni alle quali deve sottostare un soggetto logico \"P\" (una persona che miri a ragionamenti corretti o una sorta di macchina di Turing) per essere giustificato dall'inferenza, rientri la conoscenza da parte di \"P\" della validit\u00e0 dell'inferenza stessa.\nInvenzioni.\nL'intelligenza fuori dal comune di Dodgson \u00e8 dimostrata anche da alcune sue invenzioni. Nel 1891 cre\u00f2 un sistema di scrittura detto nyctografia che consentiva di scrivere al buio, usando un codice di segni su una griglia rettangolare dotata di buchi quadrati. Invent\u00f2 anche un gioco di carta e matita, il \"word ladder\" (la \"scala delle parole\"). Sebbene pochissimi conoscano l'inventore e l'origine di questo gioco, esso \u00e8 piuttosto diffuso in tutto il mondo.\nMorte.\nCinque anni dopo la pubblicazione di \"Sylvie e Bruno\", Carroll mor\u00ec di bronchite a Guildford, nel Surrey, nel 1898 e fu tumulato nel cimitero della stessa cittadina.\nAccuse di pedofilia.\nLa passione di Dodgson per le ragazze e le bambine (e in particolare per Alice Liddell), la sua collezione di foto di bambine di Oscar Gustave Rejlander, le foto che lo stesso Dodgson scatt\u00f2 e altri elementi della sua biografia hanno da lungo tempo portato alla nascita di teorie sulla sua presunta pedofilia, sebbene pochissimi siano arrivati a suggerire che Dodgson abbia mai oltrepassato i confini dell'amore platonico per le sue giovani amiche.\nL'argomento \u00e8 controverso. Tra l'altro, le fotografie di bambini nudi non erano rare all'epoca; altri fotografi vittoriani che si sono cimentati in questo tipo di opere sono per esempio, oltre al sopracitato Rejlander, anche Julia Margaret Cameron e Francis Meadow Sutcliffe. Il cosiddetto \"mito di Carroll\" (e di Carroll come pedofilo) inizi\u00f2, secondo le ricerche condotte da Karoline Leach, con alcune affermazioni che si trovavano nel saggio \"The Life of Lewis Carroll\" di Langford Reed (1932). Senza alludere in effetti alla pedofilia, Reed osserv\u00f2 che le amicizie di Carroll con le ragazze terminavano quando queste raggiungevano la pubert\u00e0.\nAl tempo stesso, al \"mito di Carroll\" si aggiunse l'idea che Dodgson non avesse una reale \"vita adulta\" e che si trovasse a suo agio solo in un mondo mentale infantile. Quest'ultimo elemento venne in seguito dato quasi per scontato, e il dibattito si concentr\u00f2 sul fatto se l'ossessione di Carroll per le bambine fosse innocente o morbosa. Morton Cohen, nel suo \"Lewis Carroll, a Biography\" (1995), scrive:\nSecondo Cohen, Dodgson chiedeva sempre alle madri delle bambine di essere presenti quando si accingeva a ritrarre le loro figlie, sebbene anche in questo caso possa porsi il dubbio se questa scelta non fosse un atto di autodisciplina. Quello che anche secondo Cohen \u00e8 certo \u00e8 che Dodgson, in qualche modo, ispirava fiducia alle famiglie. L'unico caso noto di attrito fra lui e i genitori delle bambine \u00e8 quello che avvenne nel 1879, ovvero una \"improvvisa rottura dell'amicizia\" di Dodgson con la famiglia Mayhew dopo che questi gli ebbero rifiutato il permesso di fotografare nude le loro tre figlie maggiori (6, 11 e 13 anni).\nPi\u00f9 recentemente, nel libro \"In the Shadow of the Dreamchild\" (1999), Karoline Leach sostiene che il sospetto di pedofilia nei confronti di Carroll sia la conseguenza di una errata interpretazione della morale vittoriana e dei rapporti dell'autore con gli adulti. La Leach porta, tra l'altro, numerose prove che Dodgson abbia avuto molte relazioni con donne adulte, sia sposate sia nubili, come Catherine Lloyd, Constance Burch, Edith Shute e Gertrude Thomson. Il libro della Leach \u00e8 stato attaccato da molti recensori, tra cui Donald Rackin; molti altri autori, tuttavia, lo considerano un progresso importante nella comprensione della biografia di Carroll."}
{"id": "72500", "revid": "709565", "url": "https://it.wikipedia.org/wiki?curid=72500", "title": "Sterope (ciclope)", "text": "Sterope () \u00e8 un personaggio della mitologia greca, figlio di Urano (il cielo) e di Gea (la terra).\nMitologia.\nEra un ciclope, viveva nell'Etna ed era colui che anticipava il fragore del tuono con i lampi.\nEsiodo lo descrive (insieme ai suoi fratelli Bronte e Arge) come una creatura prodigiosa e conoscitore dell'arte della lavorazione del ferro. Come i due fratelli forgiava i fulmini di Zeus."}
{"id": "72502", "revid": "3535", "url": "https://it.wikipedia.org/wiki?curid=72502", "title": "Uova", "text": ""}
{"id": "72503", "revid": "1755189", "url": "https://it.wikipedia.org/wiki?curid=72503", "title": "Gheldria", "text": "La Gheldria (: ; in olandese \"Gelderland\", /'x\u025bld\u0259rl\u0251nt/ ) \u00e8 una provincia dei Paesi Bassi, situata nella parte centro-orientale della nazione. Confina con il Flevoland e l'Overijssel a nord, la Germania (Renania Settentrionale-Vestfalia) a est, il Limburgo e il Brabante Settentrionale a sud, l'Olanda Meridionale e la provincia di Utrecht a ovest. Il capoluogo \u00e8 Arnhem. Le altre due citt\u00e0 pi\u00f9 grandi sono Nimega e Apeldoorn. Altre citt\u00e0 importanti sono: Doetinchem, Tiel, Harderwijk, Wageningen e Zutphen. \nStoria.\nLa Gheldria fu un ducato del Sacro Romano Impero, comprendente anche parti della provincia del Limburgo e del distretto tedesco di Kleve con la citt\u00e0 di Geldern, dove ebbe inizio il ducato. Divenne parte dei Paesi Bassi Asburgici nel 1543."}
{"id": "72504", "revid": "307923", "url": "https://it.wikipedia.org/wiki?curid=72504", "title": "Sterope", "text": ""}
{"id": "72505", "revid": "3535", "url": "https://it.wikipedia.org/wiki?curid=72505", "title": "Alcol etilico", "text": ""}
{"id": "72510", "revid": "1669436", "url": "https://it.wikipedia.org/wiki?curid=72510", "title": "Vincenzo Foppa", "text": "Biografia e opere.\nGli esordi e la \"Crocifissione\".\nLa formazione di Vincenzo Foppa dovette essere essenzialmente legata al mondo cortese, ben vivo nella prima met\u00e0 del XV secolo in tutta la Lombardia. Egli ebbe modo di ammirare gli affreschi eseguiti da Gentile da Fabriano tra il 1414 e il 1419 nella cappella di San Giorgio del Broletto di Brescia, realizzati su commissione di Pandolfo III Malatesta, purtroppo successivamente andati quasi integralmente distrutti, e vide in patria la sontuosa \"Annunciazione\" intessuta di ori da Jacopo Bellini e le fulgenti tavole di Antonio Vivarini dipinte qualche anno prima che Foppa mostrasse di aver aderito alle tendenze locali nell'opera pi\u00f9 antica che gli si riconosca. Si tratta della \"Madonna con Bambino e angeli\", in cui i rapporti con il mondo gotico si esauriscono in convenzionalismi grafici e lineari, presi a prestito da Bonifacio Bembo, che con tutta probabilit\u00e0 fu suo maestro: lo spazio reca tracce di una norma pi\u00f9 logica, in esso s'impostano pi\u00f9 corposi volumi e panneggi gi\u00e0 rivelatori della poetica naturalistica che sar\u00e0 peculiare delle opere della maturit\u00e0.\nLe influenze sulle prime opere, come accadde anche nel caso di altri pittori lombardi, furono peraltro molteplici, dai toscani (Donatello, Paolo Uccello, Filippo Lippi) filtrati attraverso la mediazione della scena artistica padovana, in particolare da Mantegna, alla cultura veneta, provenzale e fiamminga, oltre naturalmente al mondo fiabesco del gotico internazionale che aveva in Milano e nella Lombardia intera uno dei centri pi\u00f9 significativi d'Italia.\nLe prime opere conosciute del Foppa sono un \"San Bernardino\" e la \"Crocifissione\", realizzate facendo evolvere i modelli ben presenti di Gentile da Fabriano e Jacopo Bellini; la seconda in particolare, prima opera firmata e datata (1456), mostra un'architettura classica di origine padovana, con un arco di trionfo adorno di medaglioni antichi, dove si stagliano le tre figure prospetticamente scorciate mentre il paesaggio mostra ancora in parte stilemi legati al gusto internazionale. Interessante la recente ipotesi di identificazione geografica del fondo del paesaggio, nel quale si \u00e8 visto, a sinistra il castello di Sabbionara di Avio, a destra, nella citt\u00e0 turrita Trento, e nel centro la valle dell'Adige stretta tra le montagne. Gi\u00e0 in queste prime opere avviene il sorpasso della rigida geometria prospettica di matrice toscana in favore di una maggiore attenzione alla resa della luce, con l'accendersi di improvvise luminescenze che toccano architetture e rocce. Appaiono cos\u00ec luminescenti il terriccio ai piedi del Golgota, il monte, e i corpi dipinti con una straordinaria libert\u00e0 pittorica.\nTra Pavia e Genova (1455-1463).\nTra il 1455 e il 1456, dopo essere passato forse per Mantova, Foppa si stabil\u00ec con la famiglia a Pavia, nel Ducato di Milano, allora soggetto alla signoria degli Sforza. A questo periodo sono fatti risalire i pannelli provenienti da un polittico di cui restano solo i mezzibusti dei \"Santi Siro e Paolo\" (1415), che denunciano la conoscenza delle opera di Donatello e Andrea Mantegna.\nIl \"San Girolamo penitente\" dell'Accademia Carrara di Bergamo, poco pi\u00f9 tardo della \"Crocifissione\", sembra rispondere a un'immediata esigenza di rappresentazione drammatica, che il maestro risolse con notevole audacia illuminando la scena in maniera incidente da sinistra. Alla suggestione padovana e donatellesca si aggiungono forti accenti di indagine naturalistica e patetici addolcimenti luministici fiammingheggianti.\nL'affresco, ora quasi illeggibile, della \"Madonna\" dell'oratorio di San Giacomo della Cerreta presenta un contrasto tra il lume autentico, che investe da destra l'immagine con l'ombra vera proiettata sulla sinistra, e i volumi prestabiliti, ancora bloccati da un'illuminazione convenzionale.\nNelle prime opere si nota una predilezione per le forme scolpite con forza di altorilievo, che and\u00f2 progressivamente attenuandosi sulla scorta di nuovi influssi. Due capolavori di questa fase sono la \" Madonna che abbraccia il bambino\" e la \"Madonna del Libro\", entrambe nella Pinacoteca del Castello Sforzesco di Milano. Con l'uso innovativo di un materiale tradizionale come l'oro dei minatori tardogotici, Foppa costru\u00ec, con altissimo e libero magistero tecnico, raggi luminosi che levigano e puliscono le forme, passando in calibrati trapassi di ombre e di piani.\nLa sontuosa gamma cromatica di smalti dorati e la secchezza di modellato induce a collocare in questo periodo i due \"Santi Teodoro ed Agostino\" sempre nel Museo del Castello, il \"San Cristoforo\" dell'Art Museum di Denver, e i due \"Santi Battista e Domenico\", ora di collezione privata a Bergamo.\nNel 1461 Foppa si rec\u00f2 a Genova dove affresc\u00f2 la cappella dei priori di San Giovanni nella Cattedrale, realizzando anche un polittico in San Domenico (opere perdute). Nella citt\u00e0 ligure, attraverso forse l'esempio di Donato de' Bardi, venne a un pi\u00f9 stretto contatto con la pittura fiamminga, come \u00e8 evidente dalla \"Madonna col Bambino\" per la chiesa del Carmine di Pavia, firmata e datata 1463.\nNella Milano di Francesco Sforza.\nSempre nel 1463 Foppa fu chiamato da Francesco Sforza a Milano, che gli commission\u00f2 la decorazione pittorica del portico dell'Ospedale Maggiore, oggi perduta, con la \"Cerimonia della posa della prima pietra\", avvenuta il 12 aprile 1457. Nel 1465 Foppa \u00e8 documentato in uno dei pi\u00f9 grandi cantieri della Lombardia sforzesca, la Certosa di Pavia, dove riscosse un pagamento per aver dipinto \"profetis [...] et certis altris figuris\" nel chiostro grande, opere perdute.\nNel \"Trattato di Architettura\" di Filarete \u00e8 riportato come nella loggia del giardino della sede milanese del Banco Mediceo fossero dipinte, per mano del maestro bresciano, scene di storia romana tra cui figurava \u201cTraiano degnissimo e ben fatto, con altre figure di hornamento\u201d. Di quel ciclo resta l'affresco staccato del \"Fanciullo che legge Cicerone\", che illustra l'interpretazione lombarda del Rinascimento fiorentino: alla esplicita ricerca di solennit\u00e0 compositiva e di semplificazione formale, \u00e8 legato un fresco e sereno naturalismo, soprattutto nel cielo cupo a ridosso degli alberi e nella pacata dolcezza della figura infantile.\nCi\u00f2 nondimeno, l'opera pi\u00f9 significativa del suo periodo milanese \u00e8 senza dubbio la decorazione della Cappella Portinari (1464-1468) nella basilica di Sant'Eustorgio, in cui Foppa affresc\u00f2 quattro tondi con \"Dottori della Chiesa\" nei pennacchi, otto \"Busti di santi\" negli oculi alla base della cupola, le lunette delle pareti laterali scene della \"Vita di san Pietro Martire\", l'arco di trionfale con l'\"Annunciazione\" e la controfacciata con l'\"Assunzione\".\nLe immagini di ogni parete sono costruite con un unico punto di fuga che cade fuori dalla composizione, in modo da unificare gli episodi nelle lunette. Foppa si distacca tuttavia dalla classica prospettiva \"alla toscana\" per l'originale sensibilit\u00e0 atmosferica, che smorza i contorni e la rigidit\u00e0 della geometria: \u00e8 infatti la luce a rendere umanamente reale la scena e a graduare i volumi e le distanze, offrendo cos\u00ec un esempio eloquente di quella che sar\u00e0 definita \"prospettiva lombarda\". In generale prevale un gusto per il racconto semplice ma efficace e comprensibile, ambientato in luoghi realistici con personaggi che ricordano tipi quotidiani, in linea con le preferenze per la narrazione didascalica dei Domenicani: vi sono dei volti nelle storie della vita del Santo, che sono fra i pi\u00f9 veri del Quattrocento settentrionale.\nI ricordi ancora vivi del plasticismo padovano, con qualche suggestione ferrarese, trovano modo di esprimersi con decisione in opere di formato minore, come nella piccola \"Madonna col Bambino\" dei Musei Statali di Berlino, dall'intensa caratterizzazione fisionomica.\nLe opere dal 1470 al 1490.\nIl ventennio che segue il compimento degli affreschi Portinari (1470-1490) \u00e8 un succedersi intenso di commissioni. Le opere dipinte fra il 1470 e il 1485 segnano la piena maturit\u00e0 dell'artista, ormai giunto a dominare da indiscusso caposcuola (fino almeno all'arrivo di Leonardo) il panorama della pittura non solo lombarda, ma anche ligure e piemontese. Del 1478 \u00e8 l'\"Adorazione del Bambino\" di Detroit, oggi in pessime condizioni dopo un restauro troppo aggressivo.\nA Pavia, citt\u00e0 di cui acquist\u00f2 la cittadinanza nel 1468, collabor\u00f2 con Zanetto Bugatto e Bonifacio Bembo alla decorazione della grandiosa \"Ancona delle Reliquie\" per il Castello su incarico del nuovo duca Galeazzo Maria Sforza, opera andata poi distrutta.\nA Brescia, nella volta della cappella Averoldi della chiesa del Carmine, dipinse possenti \"Evangelisti\" dai volti rischiarati d'argento entro mandorle di nubi e cherubini, plasmati dal colore saturo di chiaroscuro, di una rara efficacia plastica. Attribuito alla sua mano \u00e8 anche il grande affresco riportato su tela con il \"Cristo crocifisso\" che serve da pala dell'altare.\nDi poco successivo \u00e8 il \"Polittico di Santa Maria delle Grazie\" di Bergamo (oggi alla Pinacoteca di Brera) il quale, bench\u00e9 tradizionalmente riferito al 1476 circa, \u00e8 invece un'opera di gusto arcaizzante risalente a dopo il 1500.\nIn questi dipinti d'altare l'amore per gli ori della scuola lombarda e ligure trov\u00f2 una notevole esaltazione, legata anche a una parata araldica di immagini isolate nelle nicchie a quadri dorati, o, all'opposto, contro paesaggi di sorprendente immediatezza pittorica.\nFoppa e Bramante.\nDopo la piccola \"Madonna\" della collezione Contini-Bonacossi di Firenze, riconducibile al polittico bergamasco, il Foppa si impegn\u00f2 nella ricerca di una spazialit\u00e0 pi\u00f9 rigorosa e di una pi\u00f9 sottile vibrazione chiaroscurale alla corte ducale. Sulla base dell'ordine spaziale del Bramante, le composizioni assunsero un respiro pi\u00f9 razionalmente monumentale, nel quale i fondamentali assunti del Foppa, colore e luce, si pongono tuttavia a protagonisti delle graduazioni delle distanze: gli accenti sono posti sulla rappresentazione umana dei vari tipi e sulla rifrazione della luce sui vari materiali, all'insegna della ricerca di verit\u00e0 ottica, priva di intellettualismi.\nLa vicinanza a Bramante appare palese negli affreschi provenienti dalla Chiesa di Santa Maria in Brera, oggi alla Pinacoteca di Brera, con la \"Madonna del Tappeto\" e il \"San Sebastiano\" (1486 circa). Segu\u00ec un soggiorno a Savona, dove dipinse due polittici: il primo per Manfredo Fornari nel 1489, e l'altro, la celebre ancona di \"Nostra Signora di Castello\", per Giuliano della Rovere, il futuro papa Giulio II, in collaborazione con il nizzardo Ludovico Brea e altre maestranze, artefici fra l'altro della cornice rinascimentale.\nLegato in questi anni agli ambienti pi\u00f9 progrediti del Ducato, il Foppa s'impegn\u00f2 in un'opera insolita, la cosiddetta \"Pala Bottigella\" (1480-1484) della Pinacoteca Malaspina di Pavia, commissionata da Giovanni Matteo Bottigella. In questo lavoro lo spazio \u00e8 saturo di figure, cosicch\u00e9 la prospettiva perde il primato a vantaggio della luce, usata qui per indagare i minimi dettagli. Pi\u00f9 vicino, nello schema compositivo, alle sacre conversazioni di Giovanni Bellini che alle macchinose pale lombarde, lo squisito dipinto e altre piccole tavole di devozione domestica, come la \"Madonna col Bambino\", sono esemplari assai felici del \u201cvenezianismo\u201d foppesco.\nLe opere di questi anni sono caratterizzate da un'ampiezza solenne, con un potenziamento dei valori lombardi: a partire dalla \"Annunciazione\" (Isola Bella, raccolta Borromeo), in cui si ravviva il vibrante chiaroscuro, all'\"Adorazione dei Magi\" della National Gallery di Londra (di cui non si conoscono la data e l'originaria destinazione), solenne riepilogo dei motivi propri della poetica del Foppa, ai \"Santi Bartolomeo e Gregorio\", fino alla \"Pala dei Mercanti\".\nLe ultime opere.\nNegli ultimi anni l'artista rientr\u00f2 a Brescia, forse per rifuggire dal bramantismo e dal leonardismo imperante, e qui visse appartato fino alla morte, dipingendo, insegnando e ponendo le premesse per lo sviluppo di una rigogliosa scuola locale. Databile proprio al 1492 \u00e8 un polittico per la collegiata dei Santi Nazaro e Celso a Brescia: l'opera sar\u00e0 sostituita circa trent'anni dopo dal Polittico Averoldi di Tiziano, cosa che porter\u00e0 allo smembramento dei pannelli. La \"Nativit\u00e0 di Ges\u00f9\", originariamente la tavola centrale, si trova oggi nella chiesa di Santa Maria Assunta di Chiesanuova, quartiere ovest di Brescia, mentre gli unici due pannelli superstiti, raffiguranti \"Santa Apollonia\" e \"San Giovanni Battista\", sono custoditi nella Pinacoteca Tosio Martinengo.\nQuesta orgogliosa chiusura nei confronti delle novit\u00e0 era ben visibile anche nella sua ultima opera milanese, la \"Deposizione\" (1498) dipinta per la chiesa di San Pietro in Gessate su commissione di Renato Trivulzio, in seguito trasferita a Berlino e andata distrutta nel corso della seconda guerra mondiale.\nCollocabile alla fine del Quattrocento \u00e8 anche la \"Pala della Mercanzia\" per la chiesa di San Faustino in Riposo, oggi alla Tosio Martinengo, concepita in una forte assolutezza lineare e luminosa, priva di qualsiasi elemento ridondante.\nRisale al 1501 la commissione del polittico del Santissimo Sacramento per la cappella del Santissimo Sacramento della basilica di San Pietro de Dom a Brescia, in seguito trasferito in prestigiosa posizione sull'altare maggiore e infine smembrato probabilmente nel 1604 alla demolizione della basilica per la costruzione del Duomo nuovo. Dato per perduto, ne sono state riconosciute due tavole laterali nel 1939 in seguito acquistate dalla Banca San Paolo nel 1998, poi confluite nel 2007 nella collezione della Ubi Banca. Databile 1510 il Polittico di Santa Maria delle Grazie realizzato per la Chiesa di Santa Maria Immacolata delle Grazie e commissionato da Martino Grassi per l'altare maggiore, ora conservato alla Pinacoteca di Brera.\nNella sua schiva austerit\u00e0 il Foppa probabilmente non avvert\u00ec la portata storica del suo messaggio che costitu\u00ec certo il nodo pi\u00f9 vitale dell'arte lombarda per pi\u00f9 di un secolo."}
{"id": "72511", "revid": "899609", "url": "https://it.wikipedia.org/wiki?curid=72511", "title": "Brabante Settentrionale", "text": "Il Brabante Settentrionale (in olandese \"Noord-Brabant\" ) \u00e8 una provincia dei Paesi Bassi, situata nella parte sud della nazione. Confina con il Belgio (province di Anversa e del Limburgo nelle Fiandre) a sud, con il Limburgo ad est, con la Zelanda a ovest e con l'Olanda Meridionale e la Gheldria a nord, oltre il fiume Mosa (\"Maas\").\nStoria.\nDa quanto riportato nel De Bello Gallico, Gaio Giulio Cesare massacr\u00f2 due trib\u00f9 germaniche, gli Usipeti e i Tencteri, presso l'attuale citt\u00e0 di Kessel; dopo la vittoria, i prigionieri germanici poterono allontanarsi.\nFino al XVII secolo, l'area che oggi costituisce la provincia del Brabante Settentrionale apparteneva in gran parte al Ducato di Brabante (la cui parte meridionale si trova nell'attuale Belgio) anche se nel tempo diverse sue aree sono state entit\u00e0 autonome. Il XIV ed il XV secolo furono un periodo di grande prosperit\u00e0, in particolare per le citt\u00e0 di Anversa, Lovanio (entrambe in Belgio), Breda e Den Bosch ('s-Hertogenbosch). A partire dalla fine del XV secolo il ducato di Brabante fece parte (con il resto delle Fiandre) dei domini degli Asburgo, passando nel 1558 alla Spagna.\nDopo la firma dell'Unione di Utrecht nel 1579, il Brabante divenne campo di battaglia tra i ribelli (protestanti) della Repubblica delle Sette Province Unite e la Spagna (cattolica). Con la Pace di Vestfalia del 1648, la parte settentrionale del Brabante divenne parte dei Paesi Bassi come territorio del Brabante degli Stati (dove con \"Stati\" veniva indicata la Repubblica delle province unite nel suo complesso) sotto governo federale. Le sette province \"ufficiali\" della Repubblica erano invece autonome dal governo federale per i loro affari interni.\nI tentativi di predicare il protestantesimo fallirono, e l'area divenne una zona cuscinetto militare. Nel 1796, quando i Paesi Bassi divennero la Repubblica Batava, lo Staats-Brabant divenne una provincia, col nome di \"Bataafs Brabant\". Questo status cess\u00f2 per un breve periodo (1810-1813) quando la regione fu annessa alla Francia e la regione venne divisa in diversi dipartimenti.\nNel 1815, il Belgio e i Paesi Bassi furono uniti nel Regno Unito dei Paesi Bassi, e la provincia del Brabante Settentrionale venne istituita, allo scopo di separarla dal Brabante Meridionale, nell'odierno Belgio, che si stacc\u00f2 dal Regno nel 1830. Questo confine tra Paesi Bassi e Belgio \u00e8 particolare, poich\u00e9 non forma una linea continua, ma presenta una manciata di enclavi (e persino enclavi nelle enclavi) su ambo i lati della frontiera.\nDalla fine del XIX secolo, la provincia divenne sempre pi\u00f9 industrializzata. L'industria tessile si svilupp\u00f2 a Tilburg e Helmond, mentre la cittadina di Eindhoven crebbe fino a diventare una citt\u00e0 grazie alla Philips e alla DAF.\nPolitica.\nIl consiglio provinciale (\"Provinciale Staten\") ha 79 seggi, ed \u00e8 presieduto da un Commissario del Re, attualmente (2010) Wim van de Donk. Mentre il consiglio provinciale viene eletto dagli abitanti, il Commissario \u00e8 nominato dal Re e dal governo olandese. Con 28 seggi, i cristiano-democratici del CDA sono il principale partito del consiglio.\nGli affari quotidiani della provincia sono curati dal \"Gedeputeerde Staten\", anch'esso presieduto dal Commissario; i suoi membri (\"gedeputeerden\") possono essere paragonati a dei ministri.\nMunicipalit\u00e0.\nIl Brabante Settentrionale \u00e8 attualmente diviso in 68 municipalit\u00e0 (\"gemeenten\"). Tradizionalmente, quasi ogni cittadina costituiva una municipalit\u00e0 separata, ma il loro numero venne ridotto di molto negli anni novanta, incorporando le cittadine pi\u00f9 piccole nelle citt\u00e0 vicine o tramite fusioni. delle municipalit\u00e0 del Brabante Settentrionale.\nGeografia fisica.\nCome gran parte dei Paesi Bassi, il Brabante Settentrionale \u00e8 principalmente pianeggiante. Gran parte della popolazione vive nelle aree urbane mentre le campagne sono relativamente disabitate, anche se la maggior parte del terreno \u00e8 coltivato. Comunque si possono trovare anche foreste e terreni incolti.\nIl fiume Mosa costituisce il confine settentrionale della provincia. Il suo delta scorre attraverso la zona di Biesbosch, che \u00e8 un parco nazionale.\nEconomia.\nL'occupazione viene fornita da agricoltura, industria e servizi. I principali prodotti agricoli sono frumento e barbabietola da zucchero, mentre mucche e maiali sono il bestiame allevato in maggioranza. Le industrie principali sono quella automobilistica e quella elettronica (basate soprattutto a Eindhoven), i settori tessile e calzaturiero."}
{"id": "72514", "revid": "1031941", "url": "https://it.wikipedia.org/wiki?curid=72514", "title": "Storia dei Paesi Bassi", "text": "All'epoca dell'arrivo dei Romani, la zona era abitata da varie trib\u00f9 germaniche e celtiche. \nL'area a sud del fiume Reno venne inclusa nella provincia della Gallia Belgica, poi Germania inferiore. I Franchi Salici migrarono da questa regione in Gallia, per instaurare, nel Quinto secolo, la potente dinastia merovingia.\nIn seguito nel paese si stanziarono Sassoni, Batavi, Frisoni e Franchi. Nell'VIII secolo i Paesi Bassi erano parte dell'Impero Carolingio fondato da Carlo Magno e nel X secolo del Sacro Romano Impero. Successivamente i Paesi Bassi si frammentarono in contee e diocesi appartenenti al Ducato di Brabante e di Borgogna e al Sacro Romano Impero. I predecessori di Carlo V non furono mai in grado di sottomettere la Frisia e la Gheldria.\nL'unificazione del paese ebbe successo solo nel 1540, sotto la dominazione degli Asburgo. La Riforma protestante fu accolta con favore dalla popolazione olandese. L'imperatore Carlo V fin\u00ec per accettare la situazione, ma dopo la sua abdicazione (1555) l'intransigenza del suo erede Filippo II (re di Spagna) provoc\u00f2 una rivolta, che scoppi\u00f2 nel 1566 nelle Fiandre e dilag\u00f2 poi per tutto il Paese. Il nord in parte protestante dei Paesi Bassi secedette dal sud cattolico. L'indipendenza venne dichiarata nel 1581, ma fu solo nel 1648, con la pace di Vestfalia, alla fine della Guerra dei Trent'anni, che anche la Spagna ne riconobbe l'effettiva autonomia e sovranit\u00e0.\nLa guerra d'indipendenza marc\u00f2 l'inizio dell'et\u00e0 d'oro olandese, un'et\u00e0 di grande prosperit\u00e0 economica e culturale. Nel XVII secolo gli olandesi fondarono numerose colonie in India, Indonesia, Africa e nelle Americhe, i cui commerci furono gestiti dalla Compagnia Olandese delle Indie Occidentali. Tuttavia il secolo termin\u00f2 con una serie di guerre che segnarono la fine dell'espansione dei Paesi Bassi.\nIl successivo XVIII secolo fu relativamente tranquillo fino alla Rivoluzione francese del 1789: pochi anni dopo i francesi invasero i Paesi Bassi, dove costituirono dapprima la Repubblica Batava e poi il Regno di Olanda, fino a che non li annessero alla Francia.\nIl congresso di Vienna del 1815 restaur\u00f2 i Paesi Bassi storici, cio\u00e8 nord e sud furono nuovamente uniti. In questo periodo \u00e8 instaurata la monarchia della Casa d'Orange. Tuttavia, i sentimenti liberali, dopo un periodo fortemente conservatore, non potevano essere ignorati. Il sud, chiamato Belgio, divenne regno a s\u00e9 nel 1830 e nel 1848 i Paesi Bassi divennero una monarchia costituzionale.\nI Paesi Bassi proclamarono la propria neutralit\u00e0 in entrambe le guerre mondiali. Nella Prima guerra mondiale essa venne sostanzialmente rispettata. Invece nella seconda guerra mondiale il paese fu occupato dalla Wehrmacht nel corso della campagna di Francia. Molti furono gli ebrei deportati e le fucilazioni collettive. La liberazione giunse solo nel maggio 1945.\nI Paesi Bassi restarono fino al Duemila una nazione con forti tradizioni mercantili, anche se dopo la Seconda guerra mondiale inizi\u00f2 a prendere piede l'industrializzazione.\nPreistoria.\nAgli albori del III millennio a.C. la cultura della ceramica cordata, spesso associata ai primi indoeuropei giunti nel nord Europa da est, penetra nell'area dei Paesi Bassi.\nLa cultura del vaso campaniforme appare nel territorio dei Paesi Bassi durante la prima et\u00e0 del bronzo (2800-2100 a.C.) seguita dalla cultura, denominata in inglese \"Barbed wire beakers culture\" (2100-1800 a.C.) che rappresenta una regionalizzazione della precedente. Dal 1800 all'800 a.C. il territorio \u00e8 caratterizzato dalla cultura di Hilversum che si estende anche a parte del Belgio settentrionale.\nPeriodo preromano e romano (800 a.C. \u2013 410 d.C.).\nI primi abitanti dei Paesi Bassi di cui si abbia notizia storica furono i Batavi, una popolazione che viveva sul corso inferiore del Reno e della Mosa, a cui poi si aggiunsero i Frisi, \nCanninefati e i Camavi. I Batavi furono sottomessi da Giulio Cesare durante la campagna di Gallia (I secolo a.C.). Il Reno fu per secoli il confine dell'Impero romano, per cui la regione a sud del fiume fece parte della provincia romana della \"Germania Inferiore\" e vi sorsero i primi forti, poi citt\u00e0: Utrecht, Nimega e Maastricht, mentre a nord la popolazione germanica dei Frisoni rimase indipendente, nonostante ci\u00f2 fu molto influenzata dalla cultura romana, \nche introdusse tra i barbari anche la scrittura.\nLe relazioni tra romani e gli autoctoni furono nel complesso abbastanza buone. Molti batavi riuscirono ad entrare nella cavalleria romana, anche il commercio fior\u00ec, poich\u00e9 il sale del Mare del Nord veniva usato in tutto l'impero, tuttavia ci\u00f2 non imped\u00ec la ribellione dei batavi del 69 sotto la guida di Gaio Giulio Civile. Nel 70 l'imperatore Vespasiano invi\u00f2 alcune legioni, con a capo Quinto Petilio Ceriale per domare la rivolta e i batavi furono sconfitti.\nAlto Medioevo (411\u20131000).\nAlla caduta dell'Impero Romano nei Paesi Bassi giunsero le popolazioni germaniche dei Sassoni (nell'est) e dei Franchi (nel sud). Nel VII secolo le cronologie franche testimoniano la presenza del Regno di Frisia, che comprendeva la zona costiera dei Paesi Bassi e della Germania; il suo centro del potere era la cittadina di Utrecht. Alla fine dell'ottavo secolo i Franchi prevalsero sui loro vicini, tra cui anche i frisoni, ed alla fine dell'Ottavo secolo la regione faceva parte dell'Impero carolingio iniziato da Carlo Magno (che aveva il suo centro nella vicina Aquisgrana) dopo l'incoronazione dal Papa.\nTra l'anno 800 e il 1000, i Paesi Bassi soffrirono considerevolmente delle razzie vichinghe. Tra l'840 e l'880 la maggior parte degli attuali Paesi Bassi fu occupata dal vichingo Rorico. La resistenza all'occupazione vichinga non provenne dall'impero, bens\u00ec dai nobili locali. La supremazia vichinga dur\u00f2 fino al 920, quando Enrico I riusc\u00ec a liberare Utrecht.\nBasso Medioevo (1000\u20131492).\nI re tedeschi dominarono i Paesi Bassi nei secoli centrali del Medioevo. Dopo l'incoronazione di Ottone I, la cittadina neerlandese di Nijmegen divenne luogo di importante dominio degli imperatori tedeschi. Diversi imperatori nacquero e morirono a Nimega, come anche la principessa bizantina Teofane. Utrecht divenne un importante centro mercantile.\nLa maggior parte dei Paesi Bassi occidentali fu praticamente disabitata durante l'Alto Medioevo. Dopo il 1000 alcuni contadini delle Fiandre e di Utrecht, assistiti dai monaci benedettini, iniziarono a disseccare quei terreni paludosi. Questo processo si svilupp\u00f2 rapidamente e in poche generazioni si stabilirono abitanti in quel territorio un tempo desolato. Furono costruite fattorie che, caso unico in Europa, non facevano parte di un villaggio. Prima di questo popolamento, la zona era abitata da popolazioni di origine frisone e l'area era conosciuta come \"Frisia occidentale\". Dopo il ripopolamento, la zona divenne l'attuale Olanda.\nDopo il Mille ci fu un miglioramento delle tecniche agricole allora conosciute, che port\u00f2 a un forte incremento della produzione di derrate alimentari. L'economia crebbe velocemente, permettendo ai contadini di coltivare la terra non solo per la mera sussistenza, ma anche per commerciare i propri prodotti. Furono fondate le corporazioni delle arti e mestieri e si svilupparono i mercati. Inoltre l'introduzione della moneta rese pi\u00f9 facile gli scambi commerciali che in precedenza. Le citt\u00e0 pi\u00f9 antiche fiorirono, specialmente nel Brabante e nelle Fiandre, e nuove citt\u00e0 furono fondate. Nel Basso Medioevo si form\u00f2 una classe media considerata borghesia. Dato che le citt\u00e0 crescevano in ricchezza, riuscirono ad acquistare certi privilegi dal sovrano, tra cui il diritto dell'autogoverno e di emanazione di leggi. In sostanza significava che le citt\u00e0 dei Paesi Bassi si resero poco a poco \"de facto\" indipendenti. Tra le citt\u00e0 pi\u00f9 importanti c'era anche Bruges e Anversa che alcuni decenni dopo divennero due dei pi\u00f9 importanti porti dell'Europa.\nDopo la divisione dell'impero, i Paesi Bassi rimasero formalmente parte dell'Impero, ma vi sorsero vari principati semi-indipendenti (contee d'Olanda e di Zelanda, ducati di Gheldria e del Brabante, Principato vescovile di Utrecht). I vari stati erano sovente in lotta fra di loro. La Gheldria e l'Olanda lottarono per il controllo di Utrecht. Il principato vescovile di Utrecht, che attorno al 1000 controllava circa met\u00e0 degli attuali Paesi Bassi, fu emarginato, sperimentando continue difficolt\u00e0 a motivo dell'elezione di nuovi vescovi. Invece, le dinastie degli stati vicini erano pi\u00f9 stabili. Groninga, Drenthe e la maggior parte delle citt\u00e0 della Gheldria divennero indipendenti da Utrecht. Il ducato del Brabante cerc\u00f2 di conquistare gli stati vicini, ma senza riuscirvi. Anche l'Olanda tent\u00f2 di conquistare la Zelanda e la Frisia.\nNel nord la Frisia continuava a mantenere la propria indipendenza. Aveva le sue istituzioni e rifiutava il sistema feudale che si era imposto in tutta Europa. La Frisia perse definitivamente la sua indipendenza alla fine del Quattrocento quando fu conquistata dai lanzichenecchi tedeschi del duca Alberto I di Sassonia-Meissen.\nIl Regno di Borgogna e la dominazione asburgica (1492\u20131567).\nLa maggior parte degli attuali Paesi Bassi, e del Belgio, furono riuniti nel ducato di Borgogna. Prima dell'unificazione della Borgogna, i neerlandesi si identificavano nella citt\u00e0 in cui vivevano, nel loro ducato o contea, o come sudditi del Sacro Romano Impero. L'et\u00e0 borgognona fu l'epoca in cui inizi\u00f2 a formarsi una coscienza nazionale dei neerlandesi.\nDopo alcuni anni di conflitto, nel 1433 il duca di Borgogna Filippo il Buono conquist\u00f2 la Contea d'Olanda. Il commercio olandese inizi\u00f2 a svilupparsi rapidamente nel Quattrocento. I nuovi sovrani difesero gli interessi commerciali degli olandesi. Le navi olandesi sconfissero diverse volte le navi della Lega anseatica. Amsterdam divenne il principale porto europeo dove si distribuiva il grano della regione baltica. Questo commercio fu vitale per gli interessi mercantili degli olandesi, poich\u00e9 l'Olanda non era in grado di produrre il grano per le proprie esigenze.\nMerita di essere ricordata fra i vari sovrani la duchessa Giovanna, la quale concesse alle autonomie cittadine una carta di privilegi, la Joyeuse Entr\u00e9e. Tale carta conteneva, tra l'altro, una \"clausola di ribellione\" che poteva essere attivata dai sudditi legittimandoli a disobbedire al sovrano che avesse violato i diritti riconosciuti nella carta. Questi riconoscimenti, estesi con il \"Gran Privilegio di Olanda e Zelanda\" (1477), furono fondamentali nel momento della rivoluzione del XVI secolo.\nNel XIV secolo tutti questi furono unificati dai duchi di Borgogna, discendenti da un ramo cadetto dei regnanti di Francia, che vi unirono le Fiandre meridionali (l'attuale Belgio) e gran parte del territorio a cavallo dell'attuale confine franco-tedesco, fino alla Svizzera. Il re di Francia Carlo VII di Valois rinunci\u00f2 alla sua sovranit\u00e0 sulla Borgogna nel 1435, con la pace di Arras. Le Fiandre divennero presto il centro economico dei domini borgognoni. Il regno arriv\u00f2 dunque a Carlo il Temerario, il quale concesse in dote alla propria figlia Maria le Fiandre, combinando il suo matrimonio con l'arciduca d'Austria Massimiliano I d'Asburgo. Questi, ereditando nel 1477 il titolo ducale di Borgogna, trasfer\u00ec la propria sede a Bruxelles. L'eredit\u00e0 di questo importante regno pass\u00f2 dunque a Filippo il Bello d'Asburgo e, alla sua morte, a Carlo d'Asburgo, figlio di Filippo e di sua moglie Giovanna la Pazza, nonch\u00e9 futuro imperatore col nome di Carlo V.\nNel 1515 i soldati della Borgogna saccheggiarono il villaggio frisone di Kimswerd, uccidendone gli abitanti e bruciarono i possedimenti di Pier Gerlofs Donia. Donia, infuriato, maledisse i borgognoni e lo stesso imperatore Carlo V. Donia form\u00f2 un esercito con Wijard Jelckama chiamata la \"Arumer Zwarte Hoop\". Combatterono contro i borgognoni nelle ribellioni tra il 1515 e il 1523. La maggior parte dell'esercito era originario dalla Gheldria. Donia, il quale dimostr\u00f2 di essere un valido comandante, mor\u00ec nel 1520, mentre Jelckama e gli altri ribelli furono catturati e decapitati nel 1523.\nI Paesi Bassi, attraverso eredit\u00e0 e conquiste territoriali, divennero un possedimento della dinastia degli Asburgo. Nel 1548 Carlo V, otto anni prima di abdicare, garant\u00ec ai Paesi Bassi lo status di entit\u00e0 separata rispetto all'impero. Non era un trattato di indipendenza, ma fu garantita un'ampia autonomia. Nella Prammatica Sanzione del 1549 veniva stabilito che le diciassette province erano un'unica entit\u00e0, \"Kreis\" ossia circondario.\nIl successore di Carlo V fu Filippo II di Spagna, il quale, a differenza del padre che pass\u00f2 la sua infanzia a Gent, conosceva meno le Province Unite ed era percepito come un sovrano straniero dai nobili locali. Quando Filippo lasci\u00f2 i Paesi Bassi nell'agosto del 1559, nomin\u00f2 la propria sorellastra Margherita di Parma come governatrice dei Paesi Bassi. Margherita era figlia naturale di Carlo V, e doveva reggere i Paesi Bassi con poteri limitati, in nome di Filippo II.\nNella prima met\u00e0 del Cinquecento i Paesi Bassi furono una parte importante dell'Impero Spagnolo. Il Trattato di Cateau-Cambr\u00e9sis del 1559 pose fine a quarant'anni di conflitti tra Francia e Spagna che ebbero luogo in Italia. I Paesi Bassi avevano la loro importanza strategica per la Spagna perch\u00e9, con truppe proprie dislocate in quel luogo, potevano attaccare la Francia, oltre che da sud, anche da nord.\nNel corso del XVI secolo la Riforma protestante fu imposta a buona parte della popolazione neerlandese mentre la regione meridionale, corrispondente all'attuale Belgio, rest\u00f2 di fede cattolica. Filippo, non volendo la divisione della popolazione e devoto seguace della Controriforma, tent\u00f2 di frenare i protestanti e di limitare le autonomie delle citt\u00e0 neerlandesi. Appellandosi alla sopra citata \"clausola di ribellione\", i neerlandesi fecero scoppiare una rivolta nel maggio del 1567. Il sovrano spagnolo invi\u00f2 il Duca di Alba, con un forte esercito, a sedare la rivolta. Prima dell'arrivo dell'esercito guidato dal Duca d'Alba, Guglielmo d'Orange, pur essendo rappresentante di Filippo II, fugg\u00ec in Germania. Nel settembre 1567 il Duca d'Alba fece arrestare a Bruxelles con un inganno tutti i nobili che si erano recati per un incontro; alcuni di loro furono giustiziati. Il Duca d'Alba revoc\u00f2 anche i precedenti trattati firmati da Margherita di Parma e istitu\u00ec l'inquisizione per rinforzare i decreti del Concilio di Trento.\nLa guerra degli ottanta anni (1568\u20131648).\nLe Sette Province del Nord formarono nel 1579 l'Unione di Utrecht e con l'Atto di abiura (\"Plakkaat van Verlatinghe\") del 1581 dichiarano la loro indipendenza.\nLa guerra d'indipendenza olandese \u00e8 nota come la Guerra degli ottanta anni. Tuttavia solo i primi cinquant'anni, cio\u00e8 fino al 1618, vi furono azioni belliche tra la Spagna e i Paesi Bassi. Gli ultimi trent'anni di conflitto (1618-1648) si confusero con la Guerra dei Trent'anni, che coinvolse la maggior parte del continente europeo.\nNel 1581 era stata proclamata la Repubblica delle Sette Province Unite, guidata da Guglielmo di Nassau il Taciturno, principe d'Orange, che assunse la carica di \"statolder\" (presidente), mentre il titolo di Orange rimase sempre appannaggio dei membri della casa di Orange. Per altri 70 anni la Spagna non riconobbe la secessione olandese e vi fu guerra fino alla pace di Vestfalia del 1648, con cui le Province Unite ottennero \"de iure\" l'indipendenza che ormai godevano di fatto. L'Olanda fu la pi\u00f9 prospera e popolosa provincia della Repubblica delle Sette Province.\nL'et\u00e0 d'oro olandese (1649\u20131784).\nDurante la guerra degli Ottant'anni, per quanto impegnati nella lotta con la Spagna, le Sette Province divennero il pi\u00f9 importante centro mercantile dell'Europa settentrionale; le navi olandesi davano la caccia alle balene al largo delle Svalbard e furono molto attive anche fuori dall'Europa, fondando colonie in India, Indonesia, Africa meridionale, Brasile, Indie occidentali e anche in Nordamerica dove New York fu fondata da olandesi col nome di Nieuw Amsterdam. Il nuovo Stato fior\u00ec culturalmente ed economicamente, tanto che il XVII secolo \u00e8 considerato il secolo d'oro (\"gouden eeuw\") dei Paesi Bassi. I Paesi Bassi settentrionali erano una repubblica governata da un'aristocrazia mercantile anzich\u00e9 da un sovrano (quindi simile a Venezia). Ogni citt\u00e0 e ogni provincia manteneva il proprio governo e le proprie leggi. Alcuni \"reggenti\" prevalsero e cos\u00ec Johan de Witt emerse come figura politica dominante per ventidue anni.\nNel 1650 lo statolder Guglielmo II d'Orange mor\u00ec improvvisamente di vaiolo. Il figlio di Guglielmo II, futuro re Guglielmo III d'Inghilterra nacque otto giorni dopo la morte del padre. La successione provoc\u00f2 una lotta tra due fazioni: i \"reggenti\" e gli \"orangisti\".\nNel 1651 l'Inghilterra impose il suo primo Atto di navigazione, che contrastava gli interessi commerciali olandesi. Un primo incidente navale port\u00f2 alla prima guerra anglo-olandese (1652-54), che sfoci\u00f2 nel Trattato di Westminster, e l'Atto di navigazione rimase in vigore.\nSebbene la schiavit\u00f9 fosse illegale nei Paesi Bassi, ebbe una forte fioritura nell'Impero coloniale olandese. Fin dal 1619 gli olandesi iniziarono a smerciare schiavi africani in America. La stessa Amsterdam divenne la capitale europea del commercio degli schiavi.\nIl 1672 fu un anno di disfatte per le Province Unite. Scoppi\u00f2 la terza guerra anglo-olandese. La Francia ed alcuni principi tedeschi invasero i Paesi Bassi. Johan de Witt, insieme al fratello Cornelis, divenne il capro espiatorio, e fu linciato. Guglielmo III d'Orange divenne statolder. Sotto l'ammiraglio Michiel de Ruyter fu respinto, in tre dure battaglie, il tentativo congiunto anglo-francese d'invadere i Paesi Bassi. L'invasione francese via terra fu impedita a costo dell'inondazione della terraferma olandese. Nel 1674 i Paesi Bassi firmarono il trattato di pace con l'Inghilterra (Trattato di Westminster) e nel 1678 anche con la Francia (Trattato di Nimega).\nNel 1688, dopo le tre guerre anglo-olandesi, le relazioni con il Regno d'Inghilterra raggiunsero una crisi profonda. Lo statolder Guglielmo III cap\u00ec di avere una grandissima opportunit\u00e0 quando fu chiamato dai protestanti inglesi per invadere l'Inghilterra. La manovra assicur\u00f2 alle Province Unite un alleato forte come l'Inghilterra nelle sue guerre contro la Francia di Luigi XIV. Guglielmo fu a capo degli eserciti e delle marine inglesi e olandesi fino al 1702. Gli anni di Guglielmo III come re d'Inghilterra coincisero con una politica inglese in favore delle Province Unite. L'alleanza anglo-olandese dur\u00f2 anche dopo la sua morte, e gli eserciti inglesi e olandesi riuscirono a conquistare le Fiandre e il Brabante, e a invadere la stessa Francia.\nEsso per\u00f2 termin\u00f2 con una serie di sconfitte, subite da parte di altri paesi (specialmente degli inglesi), e che segnarono la fine dell'espansione commerciale coloniale olandese. Questi avvenimenti portarono alla Gloriosa rivoluzione con la quale fu consolidato, in Inghilterra, il ruolo del Parlamento e l'orientamento protestante. Giacomo II d'Inghilterra fugg\u00ec in Francia e Guglielmo rimase re d'Inghilterra insieme alla moglie Maria II, figlia di Giacomo II.\nNel corso del Seicento e del Settecento, molti immigranti giunsero nelle prospere citt\u00e0 olandesi, specialmente dalle zone protestanti della Germania. Note per la loro relativa tolleranza, le Province Unite attirarono inoltre molti immigranti ugonotti dalla Francia, nonch\u00e9 ebrei dalla Germania e dalla penisola iberica.\nIl Settecento fu segnato dal conflitto fra i sostenitori degli statolder ed i cosiddetti \"patriottici\" (avversi a trasformazioni in senso monarchico); nel 1748 la carica di statolder fu dichiarata elettiva al tempo di Guglielmo IV d'Orange. L'Olanda continu\u00f2 ad essere relativamente tranquilla fino alla Rivoluzione francese del 1789.\nL'invasione francese (1785\u20131815).\nAlla fine del Settecento vi fu grande inquietudine nei Paesi Bassi, a motivo di lotte tra gli \"orangisti\", che sostenevano Guglielmo V d'Orange e i cosiddetti \"patriottici\", i quali, fortemente influenzati dalla Rivoluzione americana, propugnavano una forma di governo pi\u00f9 democratica. Nel 1785 scoppi\u00f2 la rivolta dei patriottici, poi soppressa; molti patriottici furono costretti a fuggire nel Brabante oppure in Francia. Dopo il riconoscimento olandese degli Stati Uniti d'America, ci fu la pronta reazione britannica che culmin\u00f2 nella quarta guerra anglo-olandese. Questo disastro segn\u00f2 fortemente l'economia nei Paesi Bassi.\nNel 1795 le armate francesi invasero i Paesi Bassi, incontrando poca resistenza e costituendovi l'effimera Repubblica Batava; Guglielmo V fugg\u00ec in Inghilterra. Essa fu sostituita nel 1806 dal Regno di Olanda, che comprendeva anche porzioni dell'attuale Germania ed il cui re era Luigi Bonaparte, fratello di Napoleone). Dopo quattro anni fu decretata l'annessione all'Impero francese. Quello stesso anno era entrato in vigore un codice civile ispirato al Codice Napoleonico. L'occupazione francese termin\u00f2 nel 1813 dopo la sconfitta di Napoleone.\nQuando Guglielmo fugg\u00ec in Inghilterra diede alla Gran Bretagna, come salvacondotto, le colonie olandesi delle Indie orientali e occidentali. Questo segn\u00f2 il definitivo tramonto della potenza coloniale olandese. Solo una parte delle colonie olandesi ritornarono ai Paesi Bassi dopo la sconfitta napoleonica. La Guyana e Ceylon divennero britanniche, come pure la Colonia del Capo. Altre colonie, in particolare l'Indonesia, tornarono sotto controllo olandese nel 1814.\nSconfitto Napoleone 1814-15 il Congresso di Vienna restaur\u00f2 lo Stato neerlandese, ricomposto da tutti i Paesi Bassi, trasformandolo in monarchia ed assegnando il trono a Guglielmo VI d'Orange; questi, figlio dell'ultimo statolder, assunse il nome di Guglielmo I dei Paesi Bassi e fu costituito anche sovrano del Lussemburgo. Nel corso delle guerre napoleoniche gli inglesi si erano impossessati di quasi tutte le colonie olandesi: esse furono restituite in parte, ed in compenso il regno in Europa fu ampliato con l'inclusione dei Paesi Bassi austriaci, e il Lussemburgo rientrava in unione personale a Guglielmo I. Il nuovo Regno dei Paesi Bassi aveva ora due capitali: Amsterdam e Bruxelles.\nIl Regno dei Paesi Bassi: lo sviluppo industriale e democratico (1816\u20131939).\nGuglielmo I fu la figura chiave della transizione dei Paesi Bassi verso lo Stato moderno. Sovrano illuminato, non aveva difficolt\u00e0 ad accettare le trasformazioni sociali avvenute nei venticinque anni precedenti, compresa l'uguaglianza di tutti gli uomini di fronte alla legge. D'altro canto fu calvinista e promulg\u00f2 alcune leggi che erano in contrasto con antichi privilegi della Chiesa Romana, prevalente nei Paesi Bassi meridionali. Guglielmo I promosse la modernizzazione dell'economia. Il governo dello Stato fu nelle mani di ministri di stato scelti dal re. Anche se le antiche province furono ripristinate, il governo fu unitario. Il liberalismo economico e il moderato autoritarismo accelerarono l'adattamento dei Paesi Bassi alle condizioni sociopolitiche dell'Ottocento.\nQuesta situazione non dur\u00f2 a lungo. Nel 1830 scoppi\u00f2 la ribellione nei Paesi Bassi meridionali. Le cause della ribellione furono di carattere linguistico (la parte meridionale era in parte francofona, quella settentrionale neerlandese), economico (il sud stava avviandosi verso la fase dell'industrializzazione, mentre il nord restava un'economia prevalentemente mercantilistica) e religioso (il sud pi\u00f9 cattolico, il nord in parte protestante). Inoltre, alcune politiche di Guglielmo I furono assai impopolari, tra cui il tentativo di rendere la lingua neerlandese come universale del governo dei Paesi Bassi. Nel 1830 il Belgio ottenne l'indipendenza grazie all'aiuto francese.\nNel 1838 fu emanato un nuovo codice civile, il \"Burgerlijk Wetboek\". Nel 1848 \u00e8 adottata una costituzione che trasforma il regno dei Paesi Bassi in monarchia parlamentare, limitando il potere del re e proteggendo le libert\u00e0 civili. Nel 1890, dopo la morte dell'ultimo discendente maschio della Casa d'Orange-Nassau, anche il Lussemburgo ottenne il proprio sovrano.\nAlla fine dell'Ottocento, durante la seconda ondata europea colonialista ed imperialista, i Paesi Bassi estesero il loro controllo sull'Indonesia.\nI Paesi Bassi erano rimasti neutrali per un lungo periodo dopo la guerra dei Sette anni di met\u00e0 Settecento. Nonostante la ricchezza economica dei Paesi Bassi aumentasse, la forza militare nei teatri internazionali diminuiva. I Paesi Bassi non erano in grado di difendere il territorio in caso di guerra, perseguendo la politica di neutralit\u00e0. Nella Prima guerra mondiale questa neutralit\u00e0 fu rispettata ed il conflitto ebbe solo ripercussioni economiche.\nLa Grande depressione del 1929 colp\u00ec i Paesi Bassi in misura maggiore rispetto a molti altri paesi europei, provocando povert\u00e0, disoccupazione e rivolte sociali. L'ascesa del nazismo in Germania inizi\u00f2 a preoccupare la popolazione neerlandese in vista di un nuovo possibile conflitto.\nNel contesto storico dei primi anni del xx secolo, \u00e8 da ricordare l'importante figura di Aletta Jacobs (1854-1929), una delle pi\u00f9 note esponenti del movimento femminista olandese\nLa seconda guerra mondiale e l'Unione Europea (1939-oggi).\nAllo scoppio della Seconda guerra mondiale i Paesi Bassi dichiararono nuovamente la loro neutralit\u00e0, ma furono occupati dalla Germania nazista durante l'attacco alla Francia nel maggio 1940. La famiglia reale, insieme al governo, riusc\u00ec a recarsi nel Regno Unito. Nel paese venne instaurata una amministrazione civile, il Reichskommissariat Niederlande, al cui capo fu messo il reichskommissar Arthur Sey\u00df-Inquart. Questa occupazione port\u00f2 tra l'altro alla deportazione ed alla morte di oltre 100.000 ebrei. Il governo in esilio dei Paesi Bassi mantenne il controllo dei territori d'oltremare, ma gi\u00e0 nel gennaio 1942 il Giappone invase i territori delle Indie Orientali olandesi. Dato che il regime degli occupanti divenne molto duro, il risentimento della popolazione nei confronti della presenza tedesca, port\u00f2 alla nascita di gruppi di resistenza. Tuttavia, alcuni collaborarono con il nemico e gruppi di giovani si arruolarono nelle SS e furono inviati al fronte russo.\nNel settembre 1944 i Paesi Bassi furono raggiunti dagli alleati che per\u00f2 furono fermati (Operazione Market-Garden), provocando in gran parte del paese distruzioni elevate e migliaia di morti. L'esercito tedesco si riorganizz\u00f2 e tenne testa all'avanzata alleata in quest'area fino alla fine della guerra nel maggio 1945.\nSubito dopo la resa giapponese l'Indonesia proclam\u00f2 la propria indipendenza e dopo alcuni anni confusi nel 1949 il governo neerlandese riconobbe ci\u00f2. Negli anni successivi, i Paesi Bassi rinunciarono anche al resto del proprio impero coloniale, tra cui la Nuova Guinea (1961) e la Guyana (1975) La perdita tuttavia non port\u00f2 a difficolt\u00e0 economiche, e l'economia entr\u00f2 in una fase di rapida crescita.\nDopo il secondo conflitto mondiale i Paesi Bassi fecero tentativi di annettere porzioni di territorio tedesco, per\u00f2 queste richieste furono respinte dagli Stati Uniti. Tuttavia la conferenza di Londra del 1949 autorizz\u00f2 i Paesi Bassi ad annettere alcune piccole porzioni di territorio tedesco, poi restituite alla Repubblica Federale di Germania nel 1963.\nNel 1945 fu pianificata l'operazione Tulipano nero con la quale la popolazione tedesca doveva abbandonare il suolo dei Paesi Bassi. Circa tremila tedeschi furono deportati alla fine degli anni '40.\nIn seguito, la politica estera olandese \u00e8 dominata dall'impegno a creare o rafforzare le istituzioni internazionali. Oltre a far parte delle Nazioni Unite, i Paesi Bassi sono fra i membri fondatori della NATO e di tutte le istituzioni europee (CECA, CEE) che hanno portato all'attuale Unione europea, di cui fanno parte. Inoltre fin dal 1948 Paesi Bassi, Belgio e Lussemburgo hanno formato un'unione economica e doganale, il cosiddetto Benelux, che in qualche modo prefigurava la futura UE. Nel 1999 i Paesi Bassi hanno aderito all'Euro.\nNel 2002 e nel 2004 ci furono due eventi che misero i Paesi Bassi al centro della discussione internazionale: gli assassini di Pim Fortuyn e Theo van Gogh."}
{"id": "72517", "revid": "287204", "url": "https://it.wikipedia.org/wiki?curid=72517", "title": "Scavo stratigrafico", "text": ""}
{"id": "72519", "revid": "92723", "url": "https://it.wikipedia.org/wiki?curid=72519", "title": "Apostolo", "text": "Gli apostoli di Ges\u00f9 Cristo (dal greco \u1f00\u03c0\u03cc\u03c3\u03c4\u03bf\u03bb\u03bf\u03c2, \"ap\u00f3stolo\": \"inviato\", \"messaggero\"), come descritto nel Nuovo Testamento, sono i discepoli costituiti da Ges\u00f9 per dare continuit\u00e0 al messaggio della salvezza da lui proclamato. Egli ne scelse dodici come il numero delle trib\u00f9 di Israele. \nDopo il tradimento e la morte di Giuda Iscariota, il numero originario fu ristabilito prima della Pentecoste con l'elezione di Mattia. Oltre al gruppo dei dodici, Paolo di Tarso () \u00e8 riconosciuto da tutti i cristiani un apostolo di Cristo (il tredicesimo); cos\u00ec come per la Chiesa Cattolica lo \u00e8 pure Barnaba.\nGli apostoli nel Nuovo Testamento.\nLa scelta dei primi apostoli nei vangeli.\nNei vangeli canonici si ravvisano delle discrepanze in merito al luogo, ai nomi e al momento in cui i primi apostoli furono scelti. Relativamente al luogo, secondo i vangeli sinottici, Ges\u00f9 scelse i suoi primi apostoli presso il Lago di Tiberiade, detto anche Lago di Genezareth, in Galilea, nel Nord della terra d'Israele, al contrario del Vangelo secondo Giovanni che colloca l'avvenimento vicino al luogo del suo battesimo nei pressi di Betania nel Sud del paese, a circa 150 chilometri dal Lago di Tiberiade. Inoltre, in relazione al momento, il Vangelo di Giovanni fa operare la scelta a Ges\u00f9 quasi subito dopo il suo battesimo, mentre invece i vangeli sinottici pongono l'avvenimento parecchio tempo dopo, visto che Ges\u00f9 avrebbe prima passato anche quaranta giorni nel deserto. Infine, anche i nomi dei primi apostoli scelti non coincidono tra la versione sinottica e quella giovannea.\nSecondo alcuni commentatori, queste divergenze non sarebbero completamente inconciliabili. \u00c8 possibile infatti che il primo incontro di Ges\u00f9 con Andrea, Pietro e Giovanni (che secondo la tradizione \u00e8 il discepolo di cui non viene citato il nome) sia avvenuto a Betania poco dopo il suo battesimo, come raccontato dal vangelo di Giovanni. Dopo il ritorno in Galilea sia di Ges\u00f9 che dei suoi futuri discepoli (che dopo l'arresto di Giovanni Battista sarebbero tornati nella loro citt\u00e0 riprendendo il mestiere di pescatori), sarebbe avvenuto sul Lago di Tiberiade un nuovo incontro da cui sarebbe scaturita la chiamata definitiva, da parte di Ges\u00f9, dei tre uomini (con l'aggiunta di Giacomo, fratello di Giovanni), come raccontato dai vangeli sinottici\nI vangeli sinottici descrivono in seguito la chiamata di Matteo (non raccontata dal vangelo di Giovanni), mentre il vangelo di Giovanni descrive le chiamate di Filippo e Natanaele (non raccontate dai sinottici).\nGli apostoli nei vangeli sinottici.\nI vangeli sinottici concordano nel riferire che Ges\u00f9 form\u00f2 tra i suoi seguaci un gruppo ristretto di dodici persone, per fare con loro vita comune e per mandarli in seguito a predicare il suo messaggio. Queste persone furono chiamate \"apostoli\", termine che significa \"inviati\". Di questo gruppo facevano parte: le due coppie di fratelli Pietro - Andrea, e Giacomo il Maggiore - Giovanni, Giacomo il Minore, cugino di Ges\u00f9, Giuda Taddeo (forse fratello di Giacomo il Minore e quindi anch'egli cugino di Ges\u00f9), l\u2019ex esattore delle tasse Matteo, e altri sette discepoli i cui nomi non erano stati citati in precedenza, cio\u00e8 Filippo, Tommaso, Giuda Iscariota, Bartolomeo, Simone il Cananeo (detto lo Zelota nel vangelo di Luca).\nIn Marco e Luca la distinzione tra apostoli e discepoli \u00e8 pi\u00f9 marcata: i discepoli sono un gruppo pi\u00f9 grande, che comprende il gruppo pi\u00f9 ristretto dei dodici. Luca cita anche un gruppo di settanta discepoli, mandato in missione da Ges\u00f9. In Matteo la distinzione tra apostoli e discepoli \u00e8 invece pi\u00f9 attenuata, al punto che l\u2019espressione \"i dodici\" finisce gradualmente per passare in secondo piano in favore dell\u2019espressione \"i discepoli\".\nGli apostoli negli Atti degli Apostoli.\nL'inizio degli Atti degli Apostoli parla di undici apostoli ossia:\nPietro e Giovanni, Giacomo e Andrea, Filippo e Tommaso, Bartolomeo e Matteo, Giacomo di Alfeo e Simone lo Zel\u00f2ta e Giuda di Giacomo.\nManca, rispetto al Vangelo di Luca, Giuda Iscariota che \u00e8 morto dopo aver tradito Ges\u00f9; dopo l'Ascensione di Ges\u00f9 un dodicesimo apostolo, Mattia, viene integrato per sorteggio su iniziativa di Pietro (At ).\nGli apostoli nel Vangelo di Giovanni.\nIl Vangelo di Giovanni non riporta l'elenco degli apostoli, e ne cita pi\u00f9 o meno esplicitamente otto, pi\u00f9 un altro la cui identificazione non \u00e8 univoca:\nRispetto ai sinottici, non sono riportati i nomi di Matteo, Giacomo di Alfeo e Simone il Cananeo.\nIn \"Giovanni\" non \u00e8 indicato esplicitamente il numero degli apostoli, ma si dice che Giuda Iscariota era \"uno dei Dodici\":\nI nomi dei Dodici.\nI nomi dei Dodici differiscono parzialmente tra i vari elenchi dati nel Nuovo Testamento e, secondo gli esegeti curatori del \"Nuovo Grande Commentario Biblico\", \"fa bene riflettere sul fatto che in seguito fu ricordato ben poco della maggior parte dei membri di questo gruppo che un tempo era cos\u00ec importante\"; gli stessi esegeti osservano come oltre a \"troviamo altre liste dei Dodici in ; ; \" e \"in verit\u00e0, le liste dei Dodici hanno continuato a mescolare i nomi\". Gli studiosi dell'interconfessionale Bibbia TOB notano come la tradizione avrebbe cercato di far coincidere alcune divergenze; ad esempio, nel caso di Natanaele \"alcune tradizioni l'identificano con l'apostolo Bartolomeo, ma senza fondamento\", oppure il caso di Taddeo che altri manoscritti nominano come Lebbeo o Giuda figlio di Giacomo o Giuda lo Zelota e tali esegeti ritengono che \"la soluzione pi\u00f9 semplice \u00e8 che ogni sinottico abbia avuto un nome differente per l'undicesimo apostolo\" ed \"\u00e8 del resto poco probabile che questi nomi indichino lo stesso personaggio\", anche perch\u00e9 tutti di origine semitica mentre all'epoca, quando si avevano altri nomi oltre a quello giudeo, questi erano di origine greca o romana. Invece, la Bibbia nella versione ufficiale CEI insegna che \u00abNatanaele \u00e8 l'apostolo Bartolomeo\u00bb. La Catholic Encyclopedia spiega con molti ragionamenti quali ragioni inducano gli studiosi a identificare Bartolomeo e Natanaele:\nCaratteristiche degli apostoli.\n9 apostoli erano sicuramente galilei; in quanto Giuda, Tommaso e Simone lo Zelote, potrebbero essere stati giudei (vedi l'etimologia di \"Giuda Iscariota\"). \nDopo la resurrezione e l'ascensione di Ges\u00f9, e la morte di Giuda Iscariota, gli undici apostoli restanti si riunirono e dopo un sorteggio nominarono Mattia completando nuovamente il numero di dodici.\nNel Nuovo Testamento sono citati anche altri uomini che agirono \"come apostoli\" oltre ai Dodici. Il pi\u00f9 noto \u00e8 certamente Paolo di Tarso, la cui autorit\u00e0 apostolica fu talvolta contestata dagli altri apostoli; con lui, anche Barnaba viene ricordato negli Atti con la qualifica di apostolo (\"... quod ubi audierunt apostoli Barnabas et Paulus conscissis tunicis suis exilierunt in turbas clamantes\", ).\nAltre figure neotestamentarie con la qualifica di \"apostolo\" sono Andronico e Giunia (), quest'ultima una donna.\nIn senso proprio, il ministero e la funzione dell'apostolo (come quello dei profeti) \u00e8 limitato, dopo la chiusura del canone della Bibbia, soltanto alle persone specificatamente designate come tali nel Nuovo Testamento e non \u00e8 trasmissibile. La funzione dell'apostolo infatti \u00e8 quella di essere stato testimone diretto della vita, morte e risurrezione di Cristo e quindi di riportarne autorevolmente l'insegnamento. Nel libro degli Atti degli apostoli, infatti, dovendo sostituire Giuda Iscariota nel numero degli apostoli, \u00e8 scritto:\nSaulo di Tarso (Paolo), costituisce un'eccezione a tale principio. Bench\u00e9 non facesse parte del numero originale degli apostoli, anche a lui apparve risorto Ges\u00f9.\nLa comunione dei cristiani di epoche successive con gli apostoli \u00e8 legata e definita alla fedelt\u00e0 al loro insegnamento (; ).\nLa Chiesa cattolica, quella ortodossa, le chiese orientali e alcune altre chiese considerano i vescovi i successori degli apostoli, in quanto sono consacrati (ordinati) da altri vescovi che, a loro volta, avevano ricevuto la consacrazione da altri vescovi fino a risalire agli apostoli.\nApostoli e fratelli di Ges\u00f9.\nSulla base di alcuni passi dei testi a noi pervenuti riguardo a Ges\u00f9 Cristo, una parte degli studiosi ha ipotizzato che avesse dei fratelli, di cui vengono riportati i nomi Giacomo, Giuseppe, Simone e Giuda (Taddeo). Secondo i cattolici - a differenza ad esempio dei protestanti - non si tratterebbe di fratelli, come si intende ora, in quanto Maria, la Madre di Ges\u00f9, non ebbe altre gravidanze; sarebbero invece dei cugini primi di Ges\u00f9, figli di Alfeo, fratello di S. Giuseppe, e di Maria di Cleofa, sua moglie. In ebraico il termine fratello \u00e8 usato anche per i cugini. Giuda, non \u00e8 altri che il discepolo Giuda Taddeo, uno dei Dodici.\nSecondo la tradizione delle chiese cristiane questi non sono identificati con gli apostoli che hanno lo stesso nome ma con persone diverse, in particolare Giacomo sarebbe Giacomo il Giusto. Alcuni studiosi ritengono invece che alcuni degli apostoli, ossia Giuda Taddeo e Giacomo il minore fossero fratelli-cugini di Ges\u00f9, vedi sopra, tenendo sempre presente il significato di fratello nel popolo ebraico del I secolo a.C., termine con il quale si annoverano anche i soggetti appartenenti al medesimo clan familiare.\nNon esiste una trasmissione diretta del ministero apostolico. Loro sono chiamati apostoli, ma non come diretta trasmissione del ministero apostolico dei dodici il quale \u00e8 unico e irripetibile.\nDestinazione dei dodici apostoli.\nDopo l'Ascensione di Ges\u00f9 al cielo in corpo, anima e spirito, i dodici apostoli si stabilirono a Gerusalemme, dove costituirono il nucleo centrale della nascente comunit\u00e0 cristiana; attorno ad essi si radunarono i seguaci di Ges\u00f9, formando la Chiesa di Gerusalemme. Dopo avere iniziato la loro predicazione in Giudea, in seguito gli apostoli si suddivisero il compito di annunciare il Vangelo nel mondo allora conosciuto, nel modo seguente:\nEntro trent'anni dalla prima predicazione di Pietro a Gerusalemme, con la partenza degli apostoli Ges\u00f9 Cristo ebbe adoratori in tutta la terra abitata a quel tempo.\nLe tombe e reliquie degli apostoli si trovano in edifici di culto sparsi nel mondo, molte delle quali in Italia:\nAltri usi.\nModernamente il termine \"apostolo\" si applica anche ai missionari notabili, che predicavano al di fuori del loro luogo di origine. Tra questi: San Jos\u00e9 de Anchieta (Apostolo del Brasile), San Francesco Saverio (Apostolo delle Indie), San Pietro de Betancur (Apostolo del Guatemala) e San Patrizio (Apostolo d'Irlanda).\nGli apostoli nell'islam.\nLa religione islamica considera Ges\u00f9 uno dei pi\u00f9 grandi profeti, e nel mondo islamico sono molto diffuse le narrazioni della sua vita e delle sue opere. Anche l'islam, quindi, riconosce gli apostoli (in arabo \"\u1e25aw\u0101riyy\u016bn\"). Una lista, riportata nel racconto sulla vita di Ges\u00f9 di al-Tha'labi, li elenca in quest'ordine e con queste denominazioni:\nLa stessa fonte ricorda anche le localit\u00e0 in cui essi si diressero per diffondere la loro predicazione: Pietro a Roma; Andrea e Matteo nella \"terra dei cannibali\"; Tommaso e Labb\u0101 ad oriente; Filippo e Giuda a Qayrawan e nella provincia Africa; Giovanni a Efeso, \"la citt\u00e0 di quelli della caverna\"; i due Giacobbe a Gerusalemme e in Palestina; Bartolomeo in Arabia ed in particolare in Hijaz; Simone nella terra dei Berberi.\nIn queste narrazioni, per analogia, anche al Profeta Maometto vengono attribuiti 12 apostoli, che nella stessa fonte sono elencati cos\u00ec:\nCome si pu\u00f2 vedere, questa lista si avvicina a quella dei Dieci Benedetti, che costituiscono un'altra classificazione dei discepoli pi\u00f9 vicini a Maometto."}
{"id": "72529", "revid": "76963", "url": "https://it.wikipedia.org/wiki?curid=72529", "title": "Takeshi Kaneshiro", "text": "Biografia.\nComincia molto giovane a lavorare nel mondo dello spettacolo, fra serie televisive (come in \"Tian xia\", 1988) e spot pubblicitari. Una volta diplomato alla \"Taipei American High School\", decide di dedicarsi completamente alla cinematografia. Debutta nel 1993 con \"Xian dai hao xia zhuan\", ma \u00e8 solo l'anno successivo che Kaneshiro si impone all'attenzione del mondo cinematografico. Il famoso regista Wong Kar-wai lo sceglie infatti per il ruolo di Apu nel film \"Hong Kong Express (Chung hing sam lam)\", titolo che riscuote un particolare successo anche nel mondo occidentale. La recitazione particolarmente intensa di questo giovane attore, convince lo stesso regista a scritturarlo di nuovo per il suo \"Angeli perduti (Duo luo tian shi)\" (1995), \"Forever Friends\" (1996) Nicky Wu, Jimmy Lin, e Alec Su.\nIn pochi anni la sua carriera cinematografica fiorisce. La sua doppia origine, cinese e giapponese, ed il fatto di conoscere 5 lingue (il cinese, il cantonese e il taiwanese come lingue cinesi, il giapponese e l'inglese), sono fattori che lo hanno aiutato a riscuotere successo in tutto il mondo asiatico. Nel 1998 partecipa al film \"Misty\" di Kenki Saegusa, remake del pi\u00f9 famoso \"Rashomon\" di Akira Kurosawa. Malgrado per\u00f2 il suo successo, in Italia arrivano pochissimi dei suoi film. Inoltre Kaneshiro tiene molto alla propria vita personale, cos\u00ec che insieme a lui \u00e8 divenuta famosa anche la sua costante riservatezza: ben poco si sa, quindi, sulla sua vita fuori dai set cinematografici. Nel 2001 d\u00e0 la propria voce al videogioco \"\", il cui personaggio principale viene disegnato proprio rifacendosi all'attore."}
{"id": "72551", "revid": "121172374", "url": "https://it.wikipedia.org/wiki?curid=72551", "title": "Evento", "text": ""}
{"id": "72553", "revid": "287204", "url": "https://it.wikipedia.org/wiki?curid=72553", "title": "Evento elementare", "text": ""}
{"id": "72571", "revid": "110157", "url": "https://it.wikipedia.org/wiki?curid=72571", "title": "Marcellino (nome)", "text": "Origine e diffusione.\nDeriva dal \"cognomen\" romano \"Marcellinus\", un patronimico di \"Marcellus\", avente quindi il significato di \"di Marcello\", \"appartenente a Marcello\". Ad oggi, comunque, viene spesso considerato un suo semplice diminutivo.\n dal film spagnolo del 1955 \"Marcellino pane e vino\", diretto da Ladislao Vajda e interpretato dal piccolo Pablito Calvo, tratto dall'omonimo libro del 1953 dello scrittore spagnolo Jos\u00e9 Mar\u00eda S\u00e1nchez Silva.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "72572", "revid": "17654", "url": "https://it.wikipedia.org/wiki?curid=72572", "title": "Iconoclasmo", "text": ""}
{"id": "72574", "revid": "1543377", "url": "https://it.wikipedia.org/wiki?curid=72574", "title": "Duke Nukem Forever", "text": "Duke Nukem Forever \u00e8 un videogioco del tipo sparatutto in prima persona, sviluppato a partire dagli anni novanta del XX secolo e pubblicato da 2K Games nel 2011, seguito di \"Duke Nukem 3D\".\nAnnunciato nel 1997, nel corso degli anni la software house texana ha presentato diversi trailer e presentazioni, ma la sua pubblicazione \u00e8 stata continuamente rimandata: dal maggio 2009, lo sviluppo del gioco poteva considerarsi interrotto a causa del fallimento di 3D Realms; in seguito il gioco \u00e8 passato in mano al publisher 2K Games ed \u00e8 stato completato da Gearbox Software.\nA causa dei prolungati ritardi di produzione, questo gioco ha vinto la classifica \"Wired News' Vaporware Awards\" (Premi di \"Wired News\" per il software vaporware) nel 2001, nel 2002 e nel 2005; nel 2003 non \u00e8 stato classificato per aver superato tutti i record di ritardo ma gli \u00e8 stato assegnato da Wired il \"Lifetime Achievement Award\". Tuttavia \u00e8 stato di nuovo riammesso in gara nel 2005, vincendo il primo premio. La prima posizione \u00e8 stata vinta successivamente anche nel 2006, nel 2007 e nel 2008.\nIl 3 settembre 2010 \u00e8 stata annunciata una data di uscita entro la fine dell'anno 2011, mentre il 21 gennaio 2011, 2K games ha annunciato la data d'uscita del gioco, il 6 maggio 2011. Verso la fine del mese di marzo, inoltre \u00e8 stato dichiarato un ulteriore ritardo di circa un mese. Il gioco ha visto la sua distribuzione ufficiale il 10 giugno 2011 nei mercati mondiali, il 14 giugno negli Stati Uniti. Il 18 agosto 2011 \u00e8 uscito anche su piattaforma macOS.\nPer il gioco sono inoltre stati prodotti due DLC. Il primo, \"Saluta i Classici\", \u00e8 una raccolta di mappe per il multiplayer ed include anche tre nuove modalit\u00e0. Il secondo, \"Il dottore che mi clonava\", \u00e8 una nuova campagna che prende avvio dalla fine di quella principale ed aggiunge ulteriori mappe al multiplayer.\nTrama.\nDodici anni dopo l'ultimo salvataggio della Terra, Duke Nukem \u00e8 diventato una superstar. Ha fatto costruire una villa-mausoleo piena di suoi trofei e foto e vive nel lusso e nell'opulenza circondato da tecnologie all'avanguardia, ragazze bellissime e gioielli in oro massiccio. Tuttavia, gli invasori alieni tornano ad attaccare e a rapire tutte le donne del pianeta; Duke deve quindi di nuovo fermare l'invasione e andare in soccorso dell'umanit\u00e0, un'altra volta.\nModalit\u00e0 di gioco.\nDuke pu\u00f2 portare con s\u00e9 solo due armi alla volta, le quali si dividono in umane e aliene, tuttavia \u00e8 presente un'impostazione per attivare l'inventario ampliato, ossia portare con s\u00e9 quattro anzich\u00e9 due armi. Per ottenere munizioni per queste armi \u00e8 necessario trovare un'arma dello stesso tipo o attivare le casse EDF, che ripristinano le munizioni delle armi attualmente equipaggiate. Oltre alle armi esistono due tipi di esplosivi (se ne possono portare fino a 4 per tipo): le Pipe Bomb, che si attivano per mezzo di un telecomando camuffato da antifurto per macchine, e le mine laser, le quali rilasciano un raggio laser che le fa esplodere quando un nemico lo tocca.\nL'energia di Duke \u00e8 rappresentata dal suo EGO, che agisce come uno scudo proteggendolo dai danni letali. Quando l'EGO si esaurisce, lo schermo inizia a lampeggiare in rosso e si sente il rumore di un battito cardiaco, segno che Duke \u00e8 ora vulnerabile ai danni. Subire una quantit\u00e0 eccessiva di danni in questo momento far\u00e0 morire Duke e costringer\u00e0 il giocatore a riprendere il gioco dall'ultimo checkpoint raggiunto. L'EGO si ripristina automaticamente se non si subiscono danni per un certo periodo di tempo, inoltre il suo valore massimo pu\u00f2 essere aumentato facendo interagire Duke con alcuni oggetti dello scenario, nel suo inimitabile stile.\nLa maggior parte delle armi presenti nel gioco \u00e8 ripresa da \"Duke Nukem 3D\". La maggiore novit\u00e0 \u00e8 costituita dalle armi aliene.\nPotenziamenti.\nPer superare gli scontri pi\u00f9 difficili si possono raccogliere tre potenziamenti:\nInoltre, gli occhiali da sole di Duke (che non vengono raccolti ma sono presenti sin dall'inizio del gioco, anche se si possono attivare solo a partire dalla Duke-caverna), funzionano come un visore notturno e vengono chiamati Duke Vision.\nSviluppo.\n\"Duke Nukem Forever\" viene annunciato ufficialmente per la prima volta il 28 aprile 1997, precisando che avrebbe sfruttato il motore grafico di \"Quake II\" della id Software, acquistato prima della pubblicazione del gioco stesso. 3D Realms aveva per\u00f2 gi\u00e0 cominciato a lavorare da gennaio utilizzando il motore del primo \"Quake\", difatti in agosto e settembre vengono pubblicati sulla rivista PC Gamer degli screenshot di questa versione preliminare; a novembre Scott Miller, intervistato in uno speciale dello stesso PC Gamer, annuncia che il gioco uscir\u00e0 presumibilmente nel 1998. 3D Realms ricever\u00e0 il codice di \"Quake II\" solo nel dicembre 1997; all'E3 del 1998 3D Realms riesce comunque a mostrare un primo video del gioco.\nNel giugno del 1998 George Broussard annuncia l'acquisizione della licenza del motore grafico di \"Unreal\". Broussard rassicura la stampa e i fan che la transazione del materiale gi\u00e0 realizzato sarebbe durata un mese o sei settimane al massimo, e dichiara che il gioco uscir\u00e0 nel 1999; a dicembre, 3D Realms inserisce nel sito una cartolina natalizia nella quale dice che il gioco uscir\u00e0 nel 2000.\nNel 2001 Gathering of Developers annuncia che ha acquisito i diritti di pubblicazione di \"Duke Nukem Forever\". Durante l'E3 viene presentato un nuovo trailer di \"Duke Nukem Forever\". Nel video, di circa 2 minuti, si possono vedere alcune novit\u00e0 come il protagonista alla guida di alcuni veicoli (compreso un mulo), elementi dello scenario distruttibili e altre caratteristiche. Ad agosto il Gathering of Developers chiude per sempre i battenti e i diritti di pubblicazione passano a Take Two Interactive.\nNel 2002, dopo aver assunto nuovi programmatori, il team di \"Duke Nukem Forever\" ricomincia da zero: riscrive completamente il renderer e altri moduli del motore grafico, iniziando cos\u00ec a lavorare su un progetto di nuova generazione. Broussard dichiara che il 95% del game design delle precedenti versioni \u00e8 stato messo da parte e riscritto da zero durante il processo. Al nuovo motore, che dell'Unreal Engine mantiene solo il sistema di script, vengono aggiunti effetti di pixel shading, normal mapping e illuminazione high dynamic range.\nNel 2005 3D Realms \"riesuma\" \"Prey\", altro titolo dallo sviluppo molto travagliato, e decide di portarlo all'E3 dopo 7 anni di assenza dallo show (l'ultima risaliva al 1998, con il primo trailer di \"Duke Nukem Forever\"). La stampa e i fan rumoreggiano un arrivo a sorpresa anche di \"Duke Nukem Forever\", invece viene mostrato solo \"Prey\": 3D Realms sembra ignorare completamente il gioco di Duke.\nNel febbraio 2006 George Broussard d\u00e0 un aggiornamento sullo status del gioco, dicendo che tutto \u00e8 a posto, e che le armi, le creature e tutto sono state ultimate e che adesso il gioco \u00e8 in fase di rifinitura. Ad aprile, Broussard mostra alla stampa una breve dimostrazione privata del gioco, che include un livello, un veicolo e alcune stanze di test. Il 30 agosto molti programmatori lasciano 3D Realms. La stampa specula su ulteriori ritardi per \"Duke Nukem Forever\", ma Broussard dichiara che lo sviluppo prosegue normalmente.\nIl 25 gennaio 2007 3D Realms pubblica un'inserzione di ricerca lavoro su Gamasutra con una immagine di Duke che tiene in mano una pistola: i fan impazziscono e il gioco va al primo posto di popolarit\u00e0 su siti di videogiochi come GameSpot, GameFAQs, IGN ecc. George Broussard dichiara il giorno dopo che l'immagine \u00e8 effettivamente uno screenshot del gioco. Il 18 dicembre 2007 sul sito della 3D Realms appare un comunicato che dichiara l'uscita prevista per il giorno dopo del teaser del gioco. Due giorni dopo viene pubblicato il breve video, che mostra scene di gioco effettivo inframmezzate ad una in cui Duke Nukem solleva pesi mentre fuma un sigaro, con il tema principale riarrangiato dal \"nuovo acquisto\" Jeremy Soule. Broussard confermer\u00e0 che il video presenta sequenze di gioco in tempo reale e non precalcolate, con l'eccezione di alcuni secondi dell'introduzione e della chiusura.\nIl 6 giugno 2008 viene mostrato, durante il primo episodio del Jace Hall Show (video-podcast del fondatore di Monolith) le prime sequenze in-game del gioco. Il video mostra Jason Hall giocare attraverso un livello, in un PC degli studi 3D Realms. Broussard fa notare che alcuni effetti visti nel video sono stati nel frattempo migliorati. 3D Realms conferma che non porter\u00e0 il gioco all'E3 di Los Angeles.\nIl 13 aprile 2009 George Broussard, a capo del progetto da pi\u00f9 di dieci anni, fa sapere che la settimana segna la chiusura di una \"milestone\" (cio\u00e8 il completamento di una versione preliminare del software, nel gergo degli sviluppatori) la quale comprendeva inizialmente 800-900 task ed al momento del tweet ne rimanevano 71. Fa notare che dal luned\u00ec 20 inizier\u00e0 una nuova milestone. Il 7 maggio 2009 3D Realms chiude per mancanza di fondi; i diritti del gioco passano in mano a Take Two, che non ha ancora dichiarato niente sul suo futuro. A distanza di due giorni dalla notizia di fallimento, vengono diffusi in rete 54 screenshot e 165 concept art mai dati dalla stampa dedicate ad alcuni dei livelli ormai completati per questo gioco. Il 3 settembre 2010, 2K Games ha presentato un nuovo demo giocabile al Penny Arcade Expo, confermando che Gearbox Software si sta occupando del gioco e che l'uscita \u00e8 prevista per il 2011, precisamente il 3 maggio negli USA il 6 nel resto del mondo, su Xbox 360, PlayStation 3 e Microsoft Windows.\nNel mese di settembre 2010 viene finalmente confermata da 2K Games la data ufficiale dell'uscita del gioco, includendo un nuovo trailer: 3 maggio 2011 in America, 6 maggio nel resto del mondo. Al PAX East viene presentata una nuova demo giocabile dal pubblico, la quale contiene una nuova sezione nelle miniere di Morningwood. In seguito, il 24 marzo 2011, Randy Pitchford, CEO di Gearbox, annuncia in video che il gioco uscir\u00e0 il 10 giugno 2011 su scala globale e il 14 giugno negli Stati Uniti d'America. Il 3 giugno viene resa pubblica su Steam la versione demo del gioco, accessibile solo ai membri del Duke Nukem Forever First Access Club. Il 10 giugno finalmente dopo 15 anni esce Duke Nukem su scala globale e successivamente il 14 negli Stati Uniti.\nUn sequel del gioco, dal titolo \"Duke Begins\" fu annunciato in seguito alla fredda accoglienza ricevuta da \"Duke Nukem Forever\", tuttavia il progetto fu in seguito abbandonato e cancellato.\n\"Collector's Edition\".\nIl gioco \u00e8 stato venduto anche in un'edizione \"Collector's Edition\" contenente oltre al gioco un busto da collezione di Duke Nukem, un libro da cento pagine con un poster, cartoline, adesivi, un fumetto, chip, dadi e carte da gioco.\nAccoglienza.\nLa rivista \"Play Generation\" diede alla versione per PlayStation 3 un punteggio di 69/100, apprezzando la presenza di qualche citazione e di qualche idea che avrebbero fatto sorridere i videogiocatori di vecchia data e come contro il fatto che nella grafica, nella struttura e nell'IA dei nemici mostrava tutti i suoi anni, finendo per trovarlo un gioco di 14 anni prima, in cui paradossalmente gli aspetti pi\u00f9 recenti erano quelli a risultare i pi\u00f9 indigesti."}
{"id": "72575", "revid": "486946", "url": "https://it.wikipedia.org/wiki?curid=72575", "title": "Dialetto mosellano-francone", "text": ""}
{"id": "72576", "revid": "1543377", "url": "https://it.wikipedia.org/wiki?curid=72576", "title": "Ornette Coleman", "text": " \u00c8 considerato il padre del movimento free jazz.\nBiografia.\nInizi.\nNato e cresciuto a Fort Worth, in Texas, inizia la carriera in orchestre di rhytm'n'blues ed \u00e8 presto affascinato dalle linee intricate dei boppers. Cercando un modo per farsi strada fuori dalla sua citt\u00e0 natale, nel 1949 accett\u00f2 un lavoro come sassofonista a New Orleans in uno spettacolo itinerante e in seguito in vari spettacoli di rhythm and blues in giro per il Paese. Dopo un concerto a Baton Rouge, Coleman fu aggredito e il suo sassofono and\u00f2 distrutto.\nDopo l'incidente, si un\u00ec al gruppo di Pee Wee Crayton e part\u00ec insieme alla band alla volta di Los Angeles. Durante questo periodo, Coleman fece svariati lavori per sbarcare il lunario, incluso l'ascensorista, continuando comunque a cercare di portare avanti la sua carriera come musicista.\nSin dagli esordi, lo stile musicale e il modo di suonare di Coleman si rivelarono alquanto atipici. Il suo approccio all'armonia e alle progressioni di accordi era anche molto meno rigido rispetto a quello dei jazzisti bebop; traeva interesse principalmente nel suonare quello che sentiva in giro piuttosto che incasellare la sua creativit\u00e0 in strutture armoniche predeterminate.\nL'iniziale esiguo numero di fedelissimi conta i conterranei John Carter (clarinetto, sax contralto), Dewey Redman e James Clay (sax tenore), cui si aggiungono Paul Bley, Walter Norris (pianoforte), Bobby Bradford e Don Cherry (tromba), Charlie Haden (contrabbasso), Ed Blackwell e Billy Higgins (batteria).\nLa carriera di Ornette viene lanciata da John Lewis del Modern Jazz Quartet e dal compositore Gunther Schuller, che lo fanno incidere su etichetta Contemporary insieme a Red Mitchell, Percy Heath e Shelly Manne. Nel 1958, Coleman pubblic\u00f2 finalmente il suo primo disco per la Contemporary, \"Something Else!!!!: The Music of Ornette Coleman\". Le sessioni in studio comprendevano Don Cherry alla tromba, Billy Higgins alla batteria, Don Payne al contrabbasso e Walter Norris al pianoforte. Le sue composizioni, forti di un senso melodico originale, entrano quasi subito nel repertorio jazz; tra i suoi pezzi pi\u00f9 noti ricordiamo \"Lonely Woman\", \"The Blessing\", \"Turnaround\", \"Rejoicing\", \"Blues Connotation\", \"911\" e \"Song X\"; il suo solismo al sax alto, sghembo e di strana intonazione, sempre alla ricerca di una sua propria \"voce umana\", convince invece meno il pubblico e la critica pi\u00f9 tradizionali ma anche molti musicisti suoi contemporanei. Passa all'Atlantic che lo fa collaborare con Eric Dolphy, Freddie Hubbard, Scott LaFaro e Jimmy Garrison. I titoli dei dischi sono slogan programmatici: \"Something Else!!!!\", \"The Shape of Jazz to Come\", \"Tomorrow Is the Question!\", \"\".\nNel 1962 fonda un trio sperimentale con David Izenzon e Charles Moffett; dopo il celebre \"Town Hall concert\", in cui viene anche eseguito il suo primo quartetto d'archi, si ritira dalla scena musicale per tre anni, durante i quali studia la tromba e il violino, che suona con tecniche non ortodosse.\nNel 1966 l'uscita di \"The Empty Foxhole\", con Haden e suo figlio Denardo Coleman (di soli 10 anni), viene accolta con molti dissensi. Gira l'Europa col trio e tornato in America tenta organici diversi. Negli anni settanta fonda anche un gruppo di jazz elettrico, il Prime Time, con esiti artistici discontinui. Collabora con gli etnici \"Masters of Jujuka\" e con suonatori sardi di launeddas, oltre che con Jackie McLean (1967), Pat Metheny (1986), Jerry Garcia (1988) e Howard Shore (1991). \"In all languages\" (1987) presenta le stesse composizioni suonate dal quartetto classico e poi dal Prime Time. Nel 1990 il Teatro Valli di Reggio Emilia, per la direzione artistica di Filippo Bianchi, gli dedica un festival monografico di tre giorni, nel corso del quale vengono eseguite sue composizioni cameristiche, \"Skies of America\", e si esibiscono i Prime Time e il quartetto con Don Cherry, Charlie Haden e Billy Higgins. Negli anni novanta suona in quartetto con Geri Allen e in duo con Joachim Kuhn, e nel 2000 incontra Lee Konitz sul palcoscenico di Umbria Jazz.\nNel 2003 e nel 2007 torna all'Umbria Jazz con due applauditissimi concerti all'Arena Giuliana.\nIl 16 agosto 2007 ha anche aperto, con il suo quartetto, la 27\u00aa edizione del Roccella Jazz Festival.\nIl 23 luglio 2010, riceve dal Conservatorio di Musica \"Licinio Refice\" di Frosinone, un premio di riconoscimento presso Atina Jazz Festival, con l'occasione l'orchestra \"Ornette Coleman Tribute\" suona per lui una versione di \"Lonely Woman\" arrangiata e diretta dal sassofonista Marco Tocilj.\n\"The Shape of Jazz to Come\".\nDurante il 1959 Coleman stava vivendo un periodo di ferventi attivit\u00e0. Il suo ultimo disco uscito per la Contemporary era stato \"Tomorrow Is the Question!\", che per la prima volta vedeva escluso il suono del pianoforte dalla musica suonata. La mossa seguente di Coleman fu quella di ingaggiare il contrabbassista Charlie Haden \u2013 che si riveler\u00e0 nel tempo uno dei suoi pi\u00f9 importanti collaboratori \u2013 in un gruppo con Haden, Cherry, e Higgins. (Tutti e quattro avevano suonato con Paul Bley l'anno precedente.) Poi, firm\u00f2 un contratto con la Atlantic Records e pubblic\u00f2 il seminale \"The Shape of Jazz to Come\". L'album, secondo il critico Steve Huey, \u00e8 \"un evento epocale nella genesi del jazz d'avanguardia, un profondo cambiamento di percorso musicale da parte di Coleman, e un guanto di sfida gettato nell'ambiente jazz che alcuni ancora non sono venuti a raccogliere\". Anche se per certi versi, il materiale presente nel disco \u00e8 ancora basato sugli stilemi del blues e spesso abbastanza melodico, all'epoca le composizioni crearono sconcerto e vennero criticate per l'inusuale struttura armonica e temporale. Alcuni musicisti e parte della critica videro Coleman solo come un provocatore iconoclasta; altri invece, compreso Leonard Bernstein ed il compositore Virgil Thomson, lo proclamarono un genio e un vero innovatore.\nLe opinioni comunque, erano le pi\u00f9 disparate: Miles Davis dichiar\u00f2 che Coleman era solo \"uno svitato\" (anche se poi ritratt\u00f2 il suo giudizio in seguito), Dizzy Gillespie una sera in un locale si piazz\u00f2 davanti al quartetto con le braccia conserte e disse: \"\u00abMa state facendo sul serio??\u00bb\", e Roy Eldridge afferm\u00f2: \"\u00abL'ho ascoltato in tutte le maniere. L'ho ascoltato mentre ero ubriaco e quando ero completamente sobrio. Ho persino suonato con lui. Penso che ci stia solo prendendo in giro tutti\u00bb.\"\nParte dell'unicit\u00e0 del sound iniziale di Coleman \u00e8 da attribuirsi al suo utilizzo di un sassofono in plastica. Aveva comprato il sassofono in plastica a Los Angeles nel 1954 perch\u00e9 non poteva permettersene uno in metallo, sebbene inizialmente non gli piacesse il suono che aveva lo strumento, presto ci si adatt\u00f2. Coleman afferm\u00f2 in seguito che essendo di plastica, il sax aveva un suono pi\u00f9 \"secco\", senza il caratteristico suono tintinnante del metallo.\nIn tempi pi\u00f9 recenti, Coleman \u00e8 comunque tornato a suonare un pi\u00f9 convenzionale sax in metallo.\nNel 1960, Coleman registr\u00f2 l'album \", che figurava un doppio quartetto jazz, con Cherry e Freddie Hubbard alla tromba, Eric Dolphy al clarinetto basso, Haden e LaFaro al contrabbasso, e sia Higgins che Blackwell alla batteria. il disco fu registrato in formato stereo, con la musica prodotta da ogni quartetto isolata in un canale stereo diverso. \"Free Jazz\" fu all'epoca, con i suoi quasi 40 minuti di durata, l'album pi\u00f9 lungo di improvvisazioni jazz mai registrato, e divenne subito uno degli album pi\u00f9 controversi dell'intera discografia di Coleman. La musica contenuta nel disco \u00e8 costituita da una serie di brevi accenni melodici intervallati da una cacofonia di fanfare dissonanti e di assoli improvvisati dall'intero ottetto.\nColeman intendeva il termine \"Free Jazz\" semplicemente come il titolo dell'album, ma la sua crescente reputazione fece diventare il disco un capolavoro di innovazione jazz, e il termine fu utilizzato per definire il nascente stile free jazz, presto considerato un nuovo genere musicale vero e proprio, anche se Coleman non fu mai completamente d'accordo con l'attribuzione del termine che lui considerava \"impropria\".\nAnni settanta.\nDopo il periodo Atlantic, e a partire dall'inizio degli anni settanta, la musica di Coleman divenne maggiormente dura e complessa, in correlazione con il jazz d'avanguardia che aveva contribuito a far nascere con i suoi album precedenti.\nIl suo quartetto si sciolse, e Coleman form\u00f2 un nuovo trio con David Izenzon al basso, e Charles Moffett alla batteria. Coleman inizi\u00f2 ad ampliare i confini della sua musica, introducendo un accompagnamento d'archi (anche se ben diversamente da come era accaduto in \"Parker With Strings\" di Charlie Parker), ed iniziando lui stesso a suonare la tromba e il violino.\nTra il 1965 e il 1967, Coleman firm\u00f2 per la Blue Note Records e pubblic\u00f2 varie registrazioni per l'etichetta a partire dall'influente album \"At the Golden Circle Stockholm\".\nNel 1966, Coleman venne aspramente criticato per aver registrato \"The Empty Foxhole\" in trio con Haden, e il figlioletto Denardo Coleman \u2013 che all'epoca aveva solo dieci anni. Alcuni videro la cosa come un meschino mezzo utilizzato per farsi pubblicit\u00e0 da parte di Coleman, e giudicarono la mossa come un passo falso. Altri, invece, notarono che nonostante la giovane et\u00e0, Denardo aveva studiato per diversi anni la batteria, e che la sua tecnica, anche se ancora acerba, era di tutto rispetto ed entusiasticamente orientata verso batteristi free jazz come Sunny Murray piuttosto che al tradizionale drumming bebop. Denardo, successivamente \u00e8 diventato un musicista rispettato e rinomato, e ha suonato con il padre sin dalla fine degli anni settanta.\nIn seguito Coleman form\u00f2 un altro quartetto (composto questa volta da Haden, Jimmy Garrison e Elvin Jones), e successivamente Dewey Redman al sax, continuando le sue sperimentazioni in campo sonoro.\nNel 1969, Coleman fu introdotto nella Jazz Hall of Fame della rinomata rivista di settore \"Down Beat\".\nCarriera successiva.\nAd un certo punto della sua carriera, Coleman, come Miles Davis prima di lui, si diede al \"jazz elettrico\". Album come \"Virgin Beauty\" e \"Of Human Feelings\" utilizzano ritmi rock e funk, qualche volta denominati \"free funk\". Se da un lato, tutto ci\u00f2 pu\u00f2 sembrare un semplice adeguamento di Coleman alla moda dell'epoca per il jazz rock, \u00e8 bene far presente che comunque Coleman mantenne la sua originalit\u00e0 artistica all'interno del movimento. Le chitarre elettriche hanno il sopravvento sul sound generale, ma la musica, nel suo nucleo, era pi\u00f9 simile ai suoi primi lavori che agli altri dischi di fusion che circolavano ai tempi. Queste performance posseggono le medesime \"melodie angolari\" e le simultanee improvvisazioni collettive, che Joe Zawinul definiva \"nessuno fa assoli, tutti fanno assoli allo stesso momento\" e che Coleman stesso chiamava \"armolodia\".\nQualche critico ha ipotizzato che il frequente utilizzo da parte di Coleman del termine da lui coniato \"armolodia\", sia semplicemente un espediente per gettare fumo negli occhi dei critici occupati a cercare di decifrare i suoi poco ortodossi metodi compositivi.\nJerry Garcia suon\u00f2 la chitarra in tre tracce dell'album di Coleman \"Virgin Beauty\" del 1988 (\"Three Wishes\", \"Singing In The Shower\", e \"Desert Players\"). Coleman si un\u00ec sul palco ai Grateful Dead per ben due volte durante il 1993, suonando in loro brani come \"The Other One\", \"Wharf Rat\", \"Stella Blue\", e nella cover di Bobby Bland \"Turn On Your Lovelight\". Altra inattesa collaborazione fu quella con il chitarrista Pat Metheny, con il quale Coleman registr\u00f2 l'album \"Song X\" (1985); che anche se venne pubblicato solo a nome di Metheny, contiene importanti contributi compositivi da parte di Coleman.\nNel 1991, Coleman suon\u00f2 nella colonna sonora del film \"Il pasto nudo\" di David Cronenberg; l'orchestra era diretta da Howard Shore. L'album \u00e8 notevole tra le altre cose per la peculiarit\u00e0 di includere una delle rare occasioni in cui Coleman si cimenti nell'interpretare uno standard jazz: nello specifico la composizione intitolata \"Misterioso\" di Thelonious Monk. Due registrazioni di Coleman del 1972, \"Happy House\" e \"Foreigner in a Free Land\" sono poi state usate dal regista Gus Van Sant per il suo \"Scoprendo Forrester\" del 1995.\nLa met\u00e0 degli anni novanta fu un periodo di gran lavoro per Coleman: pubblic\u00f2 quattro album tra il 1995 e il 1996, e per la prima volta dopo molti anni, ricominci\u00f2 a lavorare con dei pianisti (Geri Allen e Joachim K\u00fchn).\nColeman ha raramente collaborato o suonato in dischi di altri musicisti. Le poche eccezioni includono estese performance in un album di Jackie McLean nel 1967 (\"New and Old Gospel\", nel quale suona la tromba), e in un disco di James Blood Ulmer nel 1978, un cameo in \"Plastic Ono Band\" di Y\u014dko Ono (1970), in \"Renaissance Man\" di Jamaaladeen Tacuma (1983), \"Scar\" di Joe Henry (2001) e \"The Raven\" di Lou Reed (2003).\nNel settembre 2006 Coleman ha pubblicato un album live intitolato \"Sound Grammar\" con il suo nuovo quartetto (Denardo alla batteria e due contrabassisti, Gregory Cohen e Tony Falanga). Si tratta del primo album di nuovo materiale in 10 anni, ed \u00e8 stato registrato in Germania nel 2005. Il disco ha vinto nel 2007 il Premio Pulitzer per la musica.\nMorte.\n\u00c8 morto l'11 giugno 2015 a Manhattan all'et\u00e0 di 85 anni a causa di un arresto cardiaco.\nIl suo funerale fu un evento della durata di tre ore nel quale si avvicendarono performance e discorsi da parte di suoi amici e collaboratori.\nDiscografia.\nCome sideman.\nCon John Lewis\nCon Jackie McLean\nCon Paul Bley\nCon Y\u014dko Ono\nCon James Blood Ulmer\nCon Jamaaladeen Tacuma\nCon Joe Henry\nCon Lou Reed"}
{"id": "72592", "revid": "1543377", "url": "https://it.wikipedia.org/wiki?curid=72592", "title": "Allotropia (chimica)", "text": "Allotropia (dal greco \"allos\", altro, e \"tropos\", modo), \u00e8 una denominazione applicata da J\u00f6ns Jacob Berzelius alla propriet\u00e0 di esistere in diverse forme, presentata da alcune sostanze semplici (cio\u00e8 sostanze i cui atomi sono dello stesso elemento chimico). Le diverse forme sono note come \"allotropi\".\nAlcuni esempi classici di sostanze semplici che hanno forme allotropiche sono:\nIl termine \"allotropi\" pu\u00f2 anche essere usato in riferimento alle forme molecolari in una sostanza semplice (come nel caso di un gas biatomico), anche nel caso che vi sia una sola ulteriore forma.\nAllotropia e stati della materia.\nL'allotropia si riferisce specificamente alla struttura del legame chimico esistente fra atomi dello stesso tipo e non deve essere confusa con l'esistenza di differenti stati fisici, come per l'acqua che pu\u00f2 esistere come gas (vapore), un liquido (acqua), oppure solido (ghiaccio).\nQueste fasi dell'acqua non sono forme allotropiche poich\u00e9 sono prodotte da cambiamenti dei legami fisici esistenti fra le diverse molecole dell'acqua piuttosto che da modificazioni del legame chimico delle molecole stesse. Ciascun allotropo di un elemento pu\u00f2 esistere nelle diverse fasi solida, liquida o gassosa.\nAllotropia e polimorfismo.\nComunemente, l'allotropia si riferisce a sostanze semplici allo stato solido mentre il \"polimorfismo\" si pu\u00f2 riferire pi\u00f9 genericamente anche a composti allo stato solido che possono presentare pi\u00f9 forme cristalline.\nEsempi.\nAlcuni esempi di allotropi sono dati dalle due forme allotropiche del carbonato di calcio, calcite e aragonite, o dello zolfo, o del ghiaccio stesso, che in condizioni di diverse temperatura e pressione modifica la sua struttura secondo i suoi diversi allotropi, indicati usualmente con numeri romani; finora se ne conoscono quasi una decina.\nAllotropi del carbonio.\nNel caso degli allotropi del carbonio, determinate caratteristiche fisiche possono differire drasticamente da un allotropo a un altro. Nel diamante ciascun atomo \u00e8 collegato ad altri 4 atomi secondo un reticolo a tetraedro (un atomo al centro, legato ai 4 atomi nei vertici del tetraedro).\nDiversamente, nella grafite ciascun atomo \u00e8 saldamente legato ad altri tre atomi formando lamine esagonali. Queste lamine esagonali sono impilate con altre lamine con le quali sono blandamente legate, giustificandone cos\u00ec la bassissima durezza Mohs (di valore 1, confrontata a 10 per il diamante).\nLa struttura del fullerene (un allotropo del carbonio che si ritrova nella fuliggine) assomiglia a quella della grafite, con la differenza che gli atomi, anzich\u00e9 essere organizzati in esagoni regolari, sono organizzati a formare esagoni e pentagoni in modo tale che le lamine di fullerene possono essere \"arrotolate\" su se stesse a formare sferoidi, similmente a palloni da calcio con le cuciture.\nGli allotropi del carbonio non differiscono solo per le caratteristiche fisiche ma anche come reattivit\u00e0 chimica: la grafite pu\u00f2 essere ossidata dall'acido nitrico, formando composti correlabili al benzene, mentre il diamante non produce alcun composto simile.\nEnantiotropia e monotropia.\nLa trasformazione che sta alla base dell'allotropia pu\u00f2 essere reversibile, ovvero il fenomeno pu\u00f2 avvenire spontaneamente in entrambe le direzioni, o irreversibile, ovvero il fenomeno pu\u00f2 avvenire spontaneamente solo verso una ben determinata direzione.\nNel caso di fenomeno reversibile, viene utilizzato il termine enantiotropia per descrivere il passaggio in forme cristalline che possono essere interconvertite spontaneamente variando la temperatura in determinate condizioni di pressione costante. Ad esempio, riscaldando lo zolfo \u03b1 alla temperatura di 95,6 \u00b0C, a pressione costante di 1 atm, \u00e8 possibile ottenere la trasformazione nella forma caratteristica dello zolfo \u03b2. Reversibilmente, raffreddando lo zolfo \u03b2 fino al valore di 95,6\u00a0\u00b0C, sempre a pressione atmosferica costante, \u00e8 possibile riottenere la forma \u03b1 dell'elemento. \u00c8 necessario lavorare con piccoli gradienti di temperatura per evitare la formazione di allotropi instabili.\nSe invece la trasformazione \u00e8 in grado di evolvere spontaneamente solo verso una ben determinata direzione, si parler\u00e0 allora di monotropia e in questo caso non risulter\u00e0 possibile riformare l'allotropo di partenza. Un classico esempio di trasformazione monotropa \u00e8 rappresentato dalla trasformazione diamante grafite: riscaldando sottovuoto il diamante alla temperatura di 1\u00a0800\u00a0\u00b0C viene realizzata la trasformazione irreversibile in grafite; il processo inverso non si verifica spontaneamente ed \u00e8 stato riprodotto (dopo tanti sforzi) solamente in laboratorio in condizioni di pressione e temperatura elevate."}
{"id": "72594", "revid": "767487", "url": "https://it.wikipedia.org/wiki?curid=72594", "title": "Vita da cani (film 1918)", "text": "Vita da cani (\"A Dog's Life\") \u00e8 un mediometraggio di Charlie Chaplin, celebre per la sua interpretazione di vagabondo affiancato da un dolce cucciolo.\n\u00c8 considerato uno dei migliori film di Chaplin sul tema della povert\u00e0 dopo \"Il monello\" e \"Il circo\".\nTrama.\nIl film si apre con una panoramica dei bassifondi di una citt\u00e0, sdraiato a terra troviamo il vagabondo Charlot che cerca qualcosa da mangiare rubando un hot-dog ad un venditore ambulante che lo sta cucinando dall'altra parte dello steccato che separa il suo cantuccio.\nUn poliziotto lo scopre e Charlot \u00e8 costretto a fuggire ed a cercare lavoro in un ufficio di collocamento; cerca di presentarsi allo sportello ma ogni volta qualcun altro gli ruba il posto, finch\u00e9 rimane l'unico senza lavoro. Uscito dall'ufficio vede un cagnolino randagio attaccato da un branco di grossi cani. Charlot interviene e lo porta in salvo inseguito da un cane che gli strappa il fondo dei pantaloni.\nLiberatosi dell'inseguitore, Charlie con in braccio il suo nuovo compagno si avvicina ad un uscio e gli offre da bere una bottiglietta di latte.\nIn preda alla fame, giunge poi davanti ad un chiosco che vende salsicce e, in barba al venditore, riesce a sfamare il cane e se stesso rubando con destrezza i cibi esposti. Il poliziotto di prima lo scopre e cerca di arrestarlo, ma Charlot riesce ancora una volta a sfuggire.\nIntanto, nel music-hall Green Lantern, vi \u00e8 la presentazione di una giovane cantante. Arriva anche Charlot con il suo cucciolo infilato nei pantaloni a causa del divieto di accesso ai cani. Qui avviene una delle scene pi\u00f9 divertenti del film: Charlie gira con una coda scodinzolante che fuoriesce dal buco dei pantaloni lasciando i clienti del locale stupiti e increduli.\nSubito dopo l'inquadratura si sposta verso la cantante che commuove tutti, Charlot compreso, con una tristissima canzone. Poco dopo mentre tutti ballano, la donna si allontana dal palcoscenico ed incontra il suo burbero padrone che le intima di flirtare coi clienti, in modo da far loro ordinare da bere. Quando vede arrivare Charlie, la donna tenta goffamente di sedurlo, il vagabondo ride e la invita a ballare, nasce cos\u00ec una simpatia fra i due.\nInfine i due siedono a un tavolo, ma Charlot non fa neanche in tempo ad attaccar discorso che viene buttato fuori dal locale perch\u00e9 si rifiuta di ordinare da bere. Mentre cerca di rientrare, un uomo facoltoso viene rapinato poco distante e i banditi nascondono il suo portafogli in una piccola buca scavata nel terreno dove dorme di solito Charlie che di l\u00ec a poco rincasa con il cucciolo.\nMentre il vagabondo dorme, i due malfamati entrano nel locale e maltrattano la cantante che viene a questo punto cacciata dal gestore che la accusa di non essere abbastanza carina con i clienti; nel frattempo il cane di Charlot ha scavato una buca trovando il portafogli. Charlie si precipita nel bar e incontra la ragazza, disperata perch\u00e9 il proprietario si \u00e8 rifiutato di pagarla, e la invita a sedersi mostrandole la grossa somma di cui \u00e8 venuto in possesso e promettendole una nuova vita insieme a lui.\nSfortuna vuole che i due ladri riescano a sottrarre il portafogli a Charlot, che quindi viene buttato fuori per l'ennesima volta; i due sono affamati e non sanno come procurarsi dei soldi, cos\u00ec Charlie ha un'idea. Torna nel locale e, nascosto dietro una tenda, stordisce uno per volta i due ladri e recupera il maltolto. Mentre riguadagna l'uscita, Charlie viene bloccato dal barman che si impossessa del portafogli. Giungono i due banditi che cercano a loro volta di riprendersi il denaro, ma alla fine \u00e8 Charlot che riesce a scappare con i quattrini. Inseguito dai due uomini che fanno fuoco, Charlot si rintana nel chiosco di salsicce, dove viene agguantato, ma si libera grazie all'intervento della polizia che arresta i banditi. Nel frattempo il cane \u00e8 riuscito a recuperare il portafogli e la coppia si riunisce felicemente insieme al fedele compagno.\nFinalmente grazie al denaro Charlie realizza il suo sogno di un lavoro e di una casa: fa l'agricoltore, e ora assieme alla cantante divenuta sua moglie e al suo cane con i suoi cucciolotti, pu\u00f2 vivere in pace e serenit\u00e0."}
{"id": "72595", "revid": "125711572", "url": "https://it.wikipedia.org/wiki?curid=72595", "title": "Il monello", "text": "Il monello (\"The Kid\") \u00e8 un film muto del 1921 scritto, prodotto, diretto e interpretato da Charlie Chaplin. Suo primo lungometraggio, fu un grande successo d'epoca che mantiene tuttora inalterato il suo valore artistico, tanto da essere ritenuto uno dei massimi capolavori del cinema di Chaplin.\nIl film ebbe un enorme impatto nella carriera di entrambi i protagonisti. Per Charlie Chaplin fu il raggiungimento di uno stile distintivo che combinava commedia e dramma e che egli ripeter\u00e0 con successo nei suoi lavori seguenti. A Chaplin va anche il merito di essere stato il primo regista a intuire e a sfruttare fino in fondo le capacit\u00e0 protagonistiche che gli attori bambini potevano avere davanti alla macchina da presa. A sei anni Jackie Coogan era gi\u00e0 un attore consumato nel vaudeville ed aveva mostrato di sapersi muovere con disinvoltura anche sul set cinematografico, sia pure finora solo in piccole parti non accreditate. La sua interpretazione ne \"Il monello\" cambi\u00f2 l'immagine stessa del bambino attore a Hollywood, esplorando forme espressive finora inedite e provandone il successo presso il grande pubblico. All'indomani della prima guerra mondiale, segnata dal dramma di migliaia e migliaia di orfani, Coogan commuove con il suo personaggio di bambino povero, abbandonato, desideroso di affetto e al tempo stesso pieno di vita, di intraprendenza e di speranza nel futuro. Il suo stile realistico di interpretazione si ripeter\u00e0 con successo nei mesi e negli anni seguenti, da \"My Boy\" (1921) a \"Oliviero Twist\" (1922) e \"The Rag Man\" (1925), ed offre un modello per un'intera generazione di attori bambini.\nTrama.\nUna donna sedotta e abbandonata viene dimessa dall'istituto di carit\u00e0 in cui ha dato alla luce suo figlio. Non potendo mantenerlo, decide di lasciare il piccino all'interno di una macchina di lusso con la speranza che sia la ricca famiglia proprietaria del mezzo a crescere il bambino.\nIl pentimento l'assale di l\u00ec a poco, ma il destino ha fatto della macchina l'obiettivo di due malviventi che, impossessatisi del mezzo, dopo la scoperta del fagotto col bimbo non si faranno scrupolo di gettarlo tra le macerie di un quartiere degradato, dove casualmente \u00e8 di passaggio il vagabondo Charlot che, imbattutosi nell'inusuale rinvenimento, prima prova a sbarazzarsi del bimbo, poi, una volta rinvenuto tra le fasce che l'avvolgono un biglietto invocante perdono per il gesto di abbandono e implorante assistenza per il bimbo, si decide a trattenere con s\u00e9 il neonato.\nPortandolo con s\u00e9 nel fatiscente e angusto sottotetto dove egli dimora, lo accudisce con fantasioso amore, rimediando l'occorrente, allestendo un'amaca-culla, adibendo una vecchia caffettiera a biberon, una sedia sfondata a vasino per i bisogni, calandosi con amore nel ruolo di padre, Charlot crescer\u00e0 il bimbo.\nCinque anni dopo, il bambino \u00e8 complice del \"padre\" nella gestione dell'attivit\u00e0 di quest'ultimo di vetraio ambulante: il monello lo precede tirando sassate alle finestre delle abitazioni delle vie per le quali, casualmente, transiter\u00e0 Charlot munito di vetri di ricambio. Una sassata alla finestra dell'abitazione del poliziotto, per\u00f2, si riveler\u00e0 fatale all'attivit\u00e0.\nNel frattempo il destino sembra aver ripagato l'ex ragazza madre, ora attrice affermata e osannata. La felicit\u00e0 \u00e8 dimezzata dal senso di colpa per il gesto compiuto tempo prima, che riaffiora ad ogni opera di carit\u00e0 volta principalmente all'assistenza delle madri e dei bambini dei quartieri poveri cui ella dedica tempo e cuore. Nel corso di questa attivit\u00e0 la donna si trover\u00e0 al cospetto del monello accudito da Charlot, senza sapere che \u00e8 il bambino da lei abbandonato, e al quale doner\u00e0 un peluche.\nIl peluche e la sua indebita appropriazione da parte di un bambino del quartiere saranno la causa del litigio tra il monello e il piccolo ladro e quando, inaspettatamente, il monello sembra avere la meglio sul rivale ben pi\u00f9 grande, ecco intervenire il fratello di questi, un bullo prepotente che trasferisce su Charlot la rivalsa per la sconfitta del fratellino. La benefattrice dei bimbi del quartiere fermer\u00e0 il prepotente, che sar\u00e0 convinto a riconciliarsi col vagabondo, e raccoglier\u00e0 poi il monello febbricitante restituendolo a Charlot che crede suo padre.\nIl dottore interpellato per la salute del piccolo verr\u00e0 ingenuamente reso partecipe della storia del ritrovamento. Egli, impossessatosi del biglietto che accompagnava il bambino all'atto dell'abbandono, ancora custodito dal vagabondo, fa intervenire l'autorit\u00e0 per l'infanzia abbandonata che, nei panni di uno zelante e scostante funzionario, sottrae il bambino, relegandolo come un animale sul cassone di un furgone, tra la sua disperazione e quella di Charlot. Questi, indomito, si divincola dalla presa del poliziotto intervenuto nell'operazione, fugge sui tetti, rincorre il furgone e riesce a saltarvi sopra e a ricongiungersi con il suo monello.\nL'incombere dell'oscurit\u00e0 porta i due al dormitorio pubblico. Qui il guardiano riconosce nel monello il bambino menzionato in un avviso di ricompensa fatto pubblicare sul giornale dalla madre, che nel frattempo \u00e8 stata informata del suo ritrovamento e della sua successiva scomparsa. Approfittando del sonno il guardiano raccoglie il bambino e lo porta alla stazione di polizia dove la madre verr\u00e0 a recuperarlo.\nAccortosi che il monello non c'\u00e8 pi\u00f9 e non riuscendo a trovarlo, il vagabondo, sconsolato, fa ritorno alla sua abitazione e si abbandona al sonno, che lo coglie sui gradini della sua casa, sui quali si accoccola. Un sogno straordinario lo sorprende, un sogno che trasforma splendidamente il quartiere, addobbato a festa e ricoperto di fiori, percorso dagli abitanti in tuniche bianche e con un bel paio d'ali: \u00e8 il paradiso, dove il suo monello lo accoglie a braccia aperte e gli procura la tunica e le ali d'ordinanza per sperimentare insieme la bellezza del volo.\nMa il diavolo tentatore s'intrufola nel quartiere e, approfittando della distrazione dell'angelo custode (di nome e di fatto), insinua la malizia nelle moine di un provocante angioletto alla quale il vagabondo non resta insensibile. L'angioletto adolescente, per\u00f2, \u00e8 la fidanzata di un altro angelo, che ha le sembianze del bullo del quartiere di prima, il quale, aizzato dal diavolo e mosso dalla gelosia, inizia a picchiare Charlot.\nSubito accorrono altre persone e il poliziotto di quartiere che, quando tenta di scappare in volo, esplode alcuni colpi di revolver contro Charlot che, scosso dai fremiti della morte e con un gran sbattere d'ali, si accascer\u00e0 sui gradini della sua casa. Un fremito lo sveglia dal torpore riportandolo alla realt\u00e0: \u00e8 lo strattone del poliziotto che lo invita a seguirlo sulla macchina che lo trasporta davanti all'ingresso di una sontuosa abitazione, dalla cui porta d'ingresso si catapulter\u00e0 fuori, saltandogli al collo, il suo monello e l'ex ragazza madre, ora ricongiunta al figlio, che invita Charlot ad entrare in casa.\nProduzione.\n\"Il monello\" venne prodotto dalla Charles Chaplin Productions. Il film richiese complessivamente diciotto mesi di lavoro, dalla prima scena girata alla prima proiezione, un periodo non particolarmente felice per la vita privata di Charlie: poco prima dell'inizio della lavorazione perse il primo figlio, avuto dalla prima moglie (Mildred Harris), Norman Spencer, nato con gravi deformazioni e sopravvissuto solo tre giorni.\nIl matrimonio non fu mai felice, fall\u00ec nel corso della lavorazione del film; l'opera stessa rischi\u00f2 di finire sotto sequestro unitamente ai beni di Charlie nella causa di divorzio intentatagli dalla moglie: Charlie, previdente, consegn\u00f2 in custodia una copia dei negativi al fratello Sydney e termin\u00f2 il montaggio della pellicola spostandosi in incognito (per quanto la sua popolarit\u00e0 lo consentisse) in diverse localit\u00e0, tra alberghi e studi tecnici.\nSeguendo ci\u00f2 che Chaplin scrive nella sua autobiografia, Chaplin not\u00f2 Jackie Coogan all'Orpheum Theatre di Los Angeles, un locale vaudeville dove il piccolo stava recitando. Il giorno seguente, parlando con gli altri membri della sua troupe della performance di Coogan, gli venne in mente il soggetto de \"Il monello\" e scrittur\u00f2 il bambino per la parte principale. Quando la lavorazione del film inizi\u00f2 Jackie piacque subito al regista: Chaplin lo trov\u00f2 spontaneo, naturale e perfettamente plasmabile alle indicazioni riportate nella sua sceneggiatura.\nLe riprese iniziarono nel mese di luglio 1919.\nDistribuzione.\nIl film fu presentato in prima a New York (21 gennaio) e a Chicago (23 gennaio 1921), in due serate di beneficenza. Nelle sale, distribuito negli Stati Uniti dalla First National, usc\u00ec il 6 febbraio. Ebbe una distribuzione internazionale, venendo esportato in numerosi paesi e conobbe anche pi\u00f9 di una riedizione:\nIncassi.\nIl film, costato 250.000 dollari, ne incass\u00f2 2.500.000, classificandosi al secondo posto tra le pellicole di maggiore incasso negli Stati Uniti nel 1921; in testa si posizion\u00f2 \"I quattro cavalieri dell'Apocalisse\", che incass\u00f2 invece 9.183.673 dollari\nLa riedizione.\nNel 1971, 50 anni dopo il suo trionfale debutto, il film fu ridistribuito nelle sale. In quell'occasione Chaplin compose la colonna sonora ed elimin\u00f2 tre scene che sviluppano il ruolo della madre, interpretato da Edna Purviance, accorciandolo dai 68 minuti originali agli attuali 53 minuti.\nPremi e riconoscimenti.\nNel 2011 \u00e8 stato scelto per essere conservato nel National Film Registry della Biblioteca del Congresso degli Stati Uniti, tra i film ritenuti \"culturalmente, storicamente o esteticamente significativi\"."}
{"id": "72601", "revid": "123928261", "url": "https://it.wikipedia.org/wiki?curid=72601", "title": "Voce (disambigua)", "text": "La voce \u00e8 il suono emesso dall'uomo attraverso la bocca."}
{"id": "72612", "revid": "4", "url": "https://it.wikipedia.org/wiki?curid=72612", "title": "Charles Lutwidge Dodgson", "text": ""}
{"id": "72615", "revid": "9", "url": "https://it.wikipedia.org/wiki?curid=72615", "title": "Charles Spence Chaplin", "text": ""}
{"id": "72618", "revid": "298229", "url": "https://it.wikipedia.org/wiki?curid=72618", "title": "Green (golf)", "text": "Con il termine putting green \u00e8 denominata quella parte di un percorso di golf caratterizzata dal tappeto erboso accuratamente rasato per permettere il rotolamento della palla, all'interno della quale si trova la buca e dove il giocatore conclude il gioco di quella buca. Da decenni, tuttavia, per indicare il putting green \u00e8 universalmente usato il termine green.\nDi norma, in questa area del campo si gioca solo con un putter. Inoltre, quando si gioca dal green \u00e8 obbligatorio rimuovere la bandierina dalla buca, secondo le regole, poich\u00e9 essa potrebbe aiutare il giocatore: colpendo la bandierina si incorre in due colpi di penalit\u00e0 o la perdita della buca (in \"match play\"). Se invece si imbuca o si tocca la bandiera per effetto di un colpo eseguito da fuori green, il colpo vale e non c'\u00e8 alcuna penalit\u00e0. Il posizionamento della buca all'interno del green non \u00e8 sempre lo stesso, anzi spesso viene modificato dagli addetti alla manutenzione del campo (\"geenkeepers\"), in accordo con i giudici sportivi. Questo rende il green sempre diverso, perch\u00e9 bisogna sfruttare le diverse pendenze e caratteristiche nei diversi punti della superficie. Inoltre, il fatto di modificare il posizionamento della buca conserva meglio la fragile superficie del terreno, che in questo modo non viene eccessivamente calpestato sempre nella stessa zona, evitando la formazione di avvallamenti o la distruzione dell'erba.\nI green vengono realizzati nelle pi\u00f9 varie dimensioni e forme e sono tutti dotati di pendenze pi\u00f9 o meno accentuate.\nInoltre la velocit\u00e0 di rotolamento della palla varia molto di campo in campo e solitamente questo dipende dal tipo di erba e da come viene rasata.\nQuesto avviene per rendere pi\u00f9 difficile ed intrigante il gioco una volta raggiunto il green, in quanto pi\u00f9 il green \u00e8 veloce, pi\u00f9 \u00e8 difficile e complicato giocarci, questo perch\u00e9 la palla rotola pi\u00f9 veloce accentuando le pendenze e quindi risulta pi\u00f9 difficile imprimergli la traiettoria desiderata con la giusta forza.\nPu\u00f2 sembrare strano per un neofita, ma solitamente le fortune di un golfista si fanno sul green, in quanto qui vengono realizzati quasi la met\u00e0 dei colpi.\nInfatti un golfista professionista in media effettua 27-28 putt per giro, ed \u00e8 cos\u00ec che realizza score sotto il par.\nDiverso il caso di un golfista dilettante, che gi\u00e0 fatica molto di pi\u00f9 a raggiungere il green e solitamente \u00e8 soddisfatto quando mette a segno 36 putt (due per buca)."}
{"id": "72619", "revid": "398241", "url": "https://it.wikipedia.org/wiki?curid=72619", "title": "Cacopedia", "text": "La Cacopedia \u00e8 una \"disciplina\" inventata scherzosamente (ma \u00abproseguendo una tradizione comica probabilmente incominciata da Rabelais e arrivata fino a Queneau\u00bb) da Umberto Eco. Essa \u00e8 definita come \u00abla pratica di quelle soluzioni che, se uno non si affretta a immaginarle per malvagit\u00e0 e malizia, saranno ben presto immaginate da qualcuno, e sul serio e senza malizia\u00bb; \u00abil nome viene da \"kak\u00f3s\" che vuol dire brutto e cattivo: \u00e8 un esempio di cattiva educazione\u00bb.\nEco ne narra la genesi ne \"Il secondo diario minimo\" (Bompiani, 1992) e la descrive come la \u00absumma negativa del sapere, ovvero, come una summa del sapere negativo\u00bb. Una prima serie di \"voci\" \u00e8 apparsa su \"Alfabeta\" (suppl.), 38-39, 1982 e su \"Il cavallo di Troia\", 3, 1982.\nLa Cacopedia in quanto \"eccezione\" si inscrive come pratica e possibilit\u00e0 immaginaria, all'interno della Scienza di tutte le Scienze, la patafisica.\nCriteri \"cacopedici\".\nEco prosegue precisando: \"I criteri per la formulazione di una voce della Cacopedia erano:\nLa Cacopedia non ha mai oltrepassato lo stato embrionale in quanto, per logica conseguenza della sua stessa definizione, i cacopedisti, anzich\u00e9 scrivere le varie voci, dovevano distruggere quelle gi\u00e0 fatte.\nEsempi.\nNel prosieguo della Nota, Eco cita alcuni esempi di \"studi\" di Cacopedisti:\nAltri contributi dovevano essere:\nIl \"Progetto per una Facolt\u00e0 di Irrilevanza Comparata\".\nDi eccezionale valore cacopedico il \"Progetto per una Facolt\u00e0 di Irrilevanza Comparata\", divisa nei quattro Dipartimenti di:\nDi seguito alcune materie (per un elenco completo si rimanda al testo citato).\nTetrapiloctomia.\nPer concludere, sembra necessaria la precisazione che Tetrapiloctomia altro non \u00e8 che \"l'arte di tagliare il capello in quattro\".\nPu\u00f2 essere interessante notare che Umberto Eco ha utilizzato il \"Dipartimento di Tetrapiloctomia\" all'interno del suo romanzo \"Il pendolo di Foucault\" (Bompiani, 1988)."}
{"id": "72620", "revid": "1543377", "url": "https://it.wikipedia.org/wiki?curid=72620", "title": "Benjamin Britten", "text": "Vita e attivit\u00e0 musicale.\nNato a Lowestoft, nella contea di Suffolk, era figlio di un dentista, musicista amatoriale ma dotato di un certo talento. Studi\u00f2 al Gresham's School e inizi\u00f2 a comporre gi\u00e0 da bambino; nel 1927 inizi\u00f2 delle lezioni private con Frank Bridge. Studi\u00f2 anche, con minor entusiasmo, al Royal College of Music con John Ireland e altri, con i quali ebbe modo di approfondire la conoscenza del contrappunto di autori quali Bach e Palestrina. La prima composizione che attir\u00f2 l'attenzione generale fu la variazione corale A Boy was Born, scritta nel 1934 per i BBC Singers. L'anno successivo incontr\u00f2 W. H. Auden col quale collabor\u00f2 al ciclo di canzoni \"Our Hunting Fathers\" e anche in altri lavori, radicali sia politicamente sia musicalmente. Ancor pi\u00f9 importante fu l'incontro nel 1936 con il tenore Peter Pears, che divenne un fedele collaboratore e compagno di vita (Britten era infatti omosessuale). All'inizio del 1939 i due seguirono Auden in America, dove Britten compose la sua prima opera su libretto di Auden e la prima delle sue numerose canzoni per Pears. Nello stesso periodo scrive un certo numero di opere per orchestra, tra cui numerosi concerti per pianoforte e violino e la \"Sinfonia da Requiem\".\nNella Symphony Hall dell'American Academy of Music di Filadelfia Eugene Ormandy dirige nel 1942 la prima esecuzione di \"Diversions on a Theme\" (op. 21 per pianoforte con la mano sinistra) di Britten. Britten e Pears fecero ritorno in Inghilterra nel 1942 e durante la lunga traversata Britten complet\u00f2 l'opera corale \"Inno a Santa Cecilia\", ultima collaborazione con Auden, e \"A Ceremony of Carols\". Aveva gi\u00e0 cominciato a lavorare alla sua opera \"Peter Grimes\", e la premi\u00e8re al Sadler's Wells nel 1945 fu un grande successo. Nel settembre 1946 diresse The Rape of Lucretia al Glyndebourne Festival Opera con Pears e Kathleen Ferrier. Britten stava per\u00f2 incontrando una certa opposizione in settori del mondo musicale inglese e gradualmente si ritir\u00f2 dalla scena londinese fondando l'English Opera Group nel 1947 e il Festival di Aldeburgh l'anno successivo, non solo per rappresentare i suoi stessi lavori.\nIl 20 giugno 1947 diresse la prima esecuzione di \"Albert Herring\" con l'English Opera Group al Glyndebourne Festival Opera. Nel 1949 diresse la prima esecuzione nel Berkshire Music Center di Tanglewood a Lenox (Massachusetts) di \"Spring Symphony\" op. 44 in 4 parti per soprano, contralto, tenore, coro, coro di voci bianche e orchestra, diretta da Serge Koussevitzky. Nel 1951 diresse l'Orchestra del Covent Garden nella prima esecuzione di Billy Budd con Pears alla Royal Opera House di Londra. Un altro fascino sub\u00ec dalla musica asiatica, in un viaggio con Pears nel 1957. Britten fu molto colpito dalla musica di Bali e del Giappone. I frutti di questa influenza comprendono il balletto \"The Prince of the Pagodas\" (1\u00ba gennaio 1957) eseguito dal Royal Ballet alla Royal Opera House diretto dallo stesso Britten e la serie di \"Parables for Church Performance\": \"Curlew River\" (1964), \"The Burning Fiery Furnace\" (1966) e \"The Prodigal Son\" (1968).\nAd Aldeburgh nel 1950 si ebbe la prima esecuzione nella Jubilee Hall di \"Lachymae, Reflections on a Song of John Dowland\" di sua composizione con William Primrose con lui al pianoforte e nel 1958 tenne la prima esecuzione nella Great Glemham House di \"Songs from the Chinese\" di sua composizione, con Pears e Julian Bream al liuto. Nel 1952 diresse il concerto con Pears a Salisburgo. Nel 1954 diresse Il giro di vite in prima esecuzione al Teatro La Fenice di Venezia. Il maggiore successo di Britten fu per\u00f2 il \"War Requiem\", scritto per la riapertura della Cattedrale di Coventry nel 1962, con Dietrich Fischer-Dieskau, Peter Pears e Galina Vi\u0161nevskaja solisti, e Britten alla guida della London Symphony Orchestra. Di quest'opera esiste un'incisione della Decca Records registrata nel gennaio del 1963, in cui sono immortalate le prove e alcuni colloqui di Britten con il coro e l'orchestra.\nNel 1963 diresse l'English Opera Group in \"The Beggar's Opera\" di Johann Christoph Pepusch al King's Theatre di Edimburgo con Janet Baker, Pears e Heather Harper. Negli ultimi dieci anni Britten soffr\u00ec di disturbi sempre pi\u00f9 gravi, e i suoi lavori divennero sempre pi\u00f9 rarefatti ed evanescenti. Le sue ultime composizioni comprendono l'opera \"Death in Venice\" (1973), la \"Suite on English Folk Tunes\", \"A Time There Was\" (1975) e la cantata drammatica \"Phaedra\" (1976), scritta per Janet Baker. Il 2 luglio 1976 al compositore britannico fu conferito il titolo di Barone con la qualifica di Lord Benjamin Britten di Aldeburgh nella contea del Suffolk, ma mor\u00ec in quella stessa cittadina cinque mesi pi\u00f9 tardi per un attacco cardiaco.\nConsiderazioni critiche.\nUna delle opere pi\u00f9 note di Britten \u00e8 \"The Young Person's Guide to the Orchestra\" (1946), composta per accompagnare \"Instruments of the Orchestra\", un film educativo prodotto dal governo britannico. L'opera ha come sottotitolo \"Variations and Fugue on a Theme of Purcell\" e usa come tema centrale una melodia tratta dall\"Abdelazar\" di Henry Purcell. Britten crea variazioni individuali per ognuno degli strumenti dell'orchestra, partendo dai legni, passando quindi agli archi, agli ottoni e infine alle percussioni. Britten riunisce quindi l'intera orchestra per una fuga, prima di riprendere il tema e concludere l'opera. Nel film originale era presente un commento parlato, che fu spesso eliminato nelle esibizioni concertistiche e nelle registrazioni. Britten fu anche affermato pianista e talvolta si esib\u00ec al piano nella musica da camera o accompagnando dei lieder. Comunque, con l'eccezione del \"Concerto per pianoforte\" (1938) e delle \"Diversions\" per pianoforte e orchestra, composte per Paul Wittgenstein nel 1940, scrisse poca musica per piano e in un'intervista del 1963 per la BBC confess\u00f2 che lo considerava \"uno strumento secondario\".\nBritten \u00e8 considerato uno dei pi\u00f9 grandi musicisti inglesi di sempre. Negli anni trenta comp\u00ec uno sforzo cosciente per distaccarsi dalla corrente principale della scena musicale inglese, che considerava compiacente, isolana e dilettantesca. Molti critici dell'epoca diffidavano della sua abilit\u00e0, del cosmopolitismo e dell'ammirazione per compositori come Mahler, Berg e Stravinsky, non considerandoli modelli appropriati per un giovane musicista inglese, giudicando influenze pi\u00f9 adatte nomi come Mozart, Verdi, Bach, Beethoven e Rossini. Per molti musicisti la sua tecnica impeccabile, la grande simpatia musicale e umana, e l'abilit\u00e0 nel trattare le forme musicali pi\u00f9 tradizionali con freschezza e originalit\u00e0, lo pongono a fianco dei principali compositori della sua generazione. Alcune opere di Britten, prevalentemente composizioni per voci bianche, sono presenti nel repertorio della colonna sonora del film \"Moonrise Kingdom - Una fuga d'amore\"."}
{"id": "72621", "revid": "1658", "url": "https://it.wikipedia.org/wiki?curid=72621", "title": "Edward Benjamin Britten", "text": ""}
{"id": "72625", "revid": "1877829", "url": "https://it.wikipedia.org/wiki?curid=72625", "title": "Jit\u014d", "text": "Biografia.\nL'imperatrice Jit\u014d era figlia dell'imperatore Tenji e moglie dell'imperatore Tenmu (che essendo fratello di Tenji, era anche suo zio).\nSuo padre Tenji ebbe due figlie, Ota e Unonosarara, nate da una donna nobile, che fece sposare col proprio fratello minore e principe ereditario Oama (poi imperatore Tenmu). Sarara e Oama ebbero un unico figlio, il principe Kusakabe.\nQuando Tenmu era ancora Oama, Sarara accompagn\u00f2 il marito presso la montagna di Yoshino, il luogo pi\u00f9 distante dalla capitale, situata nell'attuale prefettura di Nara. Quando Oama e suo nipote Otomo si affrontarono in battaglia per il trono imperiale, Sarara rimase con i figli del marito.\nQuando Oama sal\u00ec al trono, fece Sarara imperatrice. Poi rese Kusakabe principe ereditario.\nAlla morte del marito per alcuni anni il trono rimase vacante. Sarara voleva che Kusakabe salisse al trono, ma lui mor\u00ec nel 689. L'erede era dunque il figlio di Kusakabe, il principe Karu, che era ancora bambino. Jit\u014d decise di salire al trono e rimanerci, finch\u00e9 Karu non avesse potuto prendere il suo posto. Fu incoronata imperatrice il primo agosto (nel calendario giapponese, diverso da quello giuliano) del 696.\nSegu\u00ec le orme del marito e si impegn\u00f2 per migliorare il sistema politico. Regn\u00f2 prima presso la capitale Asukakiyomihara ad Asuka-ky\u014d, poi nel 694 spost\u00f2 nuovamente la capitale a Fujiwara-ky\u014d. \nEra buddhista e fond\u00f2 un tempio, Yakushi-ji, nella provincia di Yamato vicino alla capitale.\nNel 697 quando Karu ebbe quindici anni, Jit\u014d lo rese principe ereditario, poi gli cedette il trono e si dette il titolo di Daij\u014d Tenn\u014d, l'\"imperatrice precedente\"."}
{"id": "72629", "revid": "899609", "url": "https://it.wikipedia.org/wiki?curid=72629", "title": "Olanda Settentrionale", "text": "L'Olanda Settentrionale (in olandese: \"Noord-Holland\", /no:rt 'h\u0254l\u0251nt/ ; in frisone occidentale: \"Noard-Holland\") \u00e8 una provincia dei Paesi Bassi situata nella parte centro-occidentale della nazione. Il suo capoluogo \u00e8 Haarlem. Altre citt\u00e0 importanti sono Amsterdam, Hilversum, Alkmaar, Zaandam e Hoorn.\nGeografia fisica.\nL'Olanda Settentrionale forma una penisola tra il Mare del Nord (a ovest) e l'IJsselmeer (a est). Pi\u00f9 di met\u00e0 della provincia consiste di territorio strappato alle acque in forma di polder e si trova sotto il livello del mare. L'isola di Texel appartiene all'Olanda settentrionale. Confina con il Flevoland, la provincia di Utrecht e l'Olanda meridionale a sud.\nI principali centri urbani dell'Olanda Settentrionale con un numero di abitanti superiore a 100.000 sono (i dati sulla popolazione sono del 2011):\nL'estremit\u00e0 settentrionale della penisola \u00e8 nota come Frisia Occidentale. Questa stranezza riflette la realt\u00e0 storica anteriore al 1287, anno in cui una grande tempesta super\u00f2 le dune costiere della Frisia centro-occidentale, permettendo al Mare del Nord di riversarsi nell'interno e formare lo Zuiderzee (l'attuale IJsselmeer); la parte occidentale della Frisia si trov\u00f2 cos\u00ec separata dal resto seguendo, da quel momento in poi le vicende storiche dell'Olanda. Nel 1932 la costruzione della diga che chiude lo IJsselmeer (la \"Afsluitdijk\") ha ristabilito un collegamento terrestre con la Frisia propriamente detta.\nMunicipalit\u00e0.\n delle 65 municipalit\u00e0 in cui \u00e8 divisa l'Olanda settentrionale.\nDi queste, le municipalit\u00e0 di Alkmaar, Andijk, Den Helder, Anna Paulowna, Drechterland, Enkhuizen, Harenkarspel, Heerhugowaard, Hoorn, Langedijk, Medemblik, Niedorp, Noorder-Koggenland, Obdam, Opmeer, Schagen, Stede Broec, Wervershoof, Wester-Koggenland e Wognum sono considerate parte della Frisia Occidentale."}
{"id": "72635", "revid": "899609", "url": "https://it.wikipedia.org/wiki?curid=72635", "title": "Olanda Meridionale", "text": "L'Olanda Meridionale o Olanda del Sud (in olandese Zuid-Holland /z\u028c\u028ft 'h\u0254l\u0251nt/ ), \u00e8 una provincia dei Paesi Bassi situata nella parte occidentale della nazione, sulla costa del Mare del Nord. \u00c8 una delle province pi\u00f9 popolose e industrializzate. Confina con la Zelanda a sud-ovest, il Brabante Settentrionale a sud-est, la Gheldria a est, la provincia di Utrecht a nord-est e l'Olanda Settentrionale a nord.\nTra le citt\u00e0 pi\u00f9 importanti troviamo L'Aia (\"Den Haag\" o \"'s-Gravenhage\"), capoluogo provinciale e sede del governo nazionale e Rotterdam che, situata sul delta del Reno, della Mosa e della Schelda, possiede uno dei pi\u00f9 grandi porti del mondo.\nAltri fiumi e corsi d'acqua che attraversano l'Olanda Meridionale sono: Nieuwe Maas, Nieuwe Waterweg, Oude Maas, Haringvliet, Hollandsch Diep, Gouwe.\nI principali centri urbani dell'Olanda Meridionale con un numero di abitanti superiore a 100.000 sono (i dati sulla popolazione sono del 2011):\nMunicipalit\u00e0.\nL'Olanda Meridionale era suddivisa in 67 municipalit\u00e0 fino al 31 dicembre 2013. Dal 1\u00ba gennaio 2014, attraverso l'incorporamento dei territori comunali di Boskoop e Rijnwoude nel territorio comunale di Alphen aan den Rijn, il loro numero \u00e8 sceso a 65."}
{"id": "72636", "revid": "899609", "url": "https://it.wikipedia.org/wiki?curid=72636", "title": "Zelanda", "text": "La Zelanda (in olandese \"Zeeland\", /'ze\u02d1(\u026a\u032f)l\u0251nt/ ) \u00e8 una provincia dei Paesi Bassi situata nella parte sud-occidentale della nazione.\nGeografia.\n\u00c8 composta da diverse ex-isole (da cui il nome \"Zeeland\", terra di mare) e di una striscia di terra confinante, a sud, con il Belgio (province delle Fiandre Occidentali, delle Fiandre Orientali e di Anversa, nelle Fiandre). La Zelanda confina anche con il Brabante Settentrionale a est, con l'Olanda Meridionale a nord ed \u00e8 bagnata dal Mare del Nord a ovest. Occupa una grande porzione del delta del Reno, della Mosa e della Schelda ed il suo capoluogo \u00e8 Middelburg. La popolazione della provincia \u00e8 di circa abitanti e la superficie \u00e8 di , di cui quasi coperti da acque.\nAmpie parti della Zelanda si trovano sotto il livello del mare. L'ultima grande inondazione dell'area avvenne nel 1953. Il turismo \u00e8 un'importante attivit\u00e0 economica. Le sue spiagge soleggiate la rendono una popolare destinazione turistica in estate. La maggior parte dei turisti proviene dalla Germania. In alcune zone la popolazione quadruplica nei mesi estivi.\nSuddivisioni.\nLa penisola e le ex-isole sono:"}
{"id": "72639", "revid": "767487", "url": "https://it.wikipedia.org/wiki?curid=72639", "title": "Bj\u00f8rn Wirkola", "text": "Biografia.\nCarriera sciistica.\nWirkola debutt\u00f2 in campo internazionale ai IX Giochi olimpici invernali di gareggiando sia nel salto con gli sci (16\u00ba), sia nella combinata nordica (11\u00ba). Esord\u00ec al Torneo dei quattro trampolini nell'edizione del 1965, ottenendo i primo podio (una vittoria) e classificandosi al secondo posto. L'anno dopo fu terzo al Torneo, ai Mondiali di Oslo vinse l'oro in entrambe le gare in programma e stabil\u00ec i suoi primi due primati del mondo (rispettivamente 145 e 146 metri), entrambi sul trampolino Vikersundbakken di Vikersund.\nNel 1967 vinse il Torneo dei quattro trampolini, risultato replicato nel 1968 e nel 1969; ai X Giochi olimpici invernali di gareggi\u00f2 solo nel salto, classificandosi 4\u00ba nel trampolino normale e 23\u00ba nel trampolino lungo. Il 21 marzo 1969 torn\u00f2 primatista mondiale, stabilendo le misure di 156 e poi 160 metri sul Letalnica di Planica. Chiuse la carriera agli XI Giochi olimpici invernali di , classificandosi 37\u00ba nel trampolino lungo.\nCarriera calcistica.\nOltre al salto con gli sci, Wirkola gioc\u00f2 anche a calcio a livello agonistico. vinse il campionato .\nRiconoscimenti.\nNel 1968 venne premiato con la prestigiosa medaglia Holmenkollen, la massima onorificenza sportiva norvegese."}
{"id": "72640", "revid": "834", "url": "https://it.wikipedia.org/wiki?curid=72640", "title": "Bj\u00f6rn Wirkola", "text": ""}
{"id": "72641", "revid": "1305772", "url": "https://it.wikipedia.org/wiki?curid=72641", "title": "Overijssel", "text": "L'Overijssel ( ; in basso tedesco \"Oaveriessel\") \u00e8 una provincia dei Paesi Bassi situata nella parte centro-orientale della nazione. Il capoluogo \u00e8 Zwolle. Altre citt\u00e0 importanti sono Almelo, Deventer, Enschede e Hengelo.\nGeografia fisica.\nL'Overijssel \u00e8 pu\u00f2 essere suddiviso in tre regioni non amministrative: Salland (ad ovest), de Kop van Overijssel (a nord) e Twente (a sud-est).\nL'Overijssel \u00e8 delimitato dall'IJsselmeer, dal fiume IJssel e dalle colline del Veluwe ad ovest, dalle ex-brughiere di Drenthe a nord, dalla Germania ad est e dall'Achterhoek a sud. Confina con le province di Frisia e di Drenthe a nord, con la Germania (Bassa Sassonia e Renania Settentrionale-Vestfalia) a est, con la Gheldria a sud e con il Flevoland e l'IJsselmeer a ovest.\nLa superficie della provincia \u00e8 prevalentemente sabbiosa, inframezzata da piccoli fiumi e ruscelli, eccetto a nord-ovest, dove dominano laghi e polder.\nStoria.\nOversticht.\nIn epoca medievale (fino al XIV secolo) Overijssel era conosciuta come Oversticht (nome che indicava anche parti della moderna provincia di Drenthe). Nel 1336, l'Oversticht divenne parte della Gheldria, ma fu presto ceduto al Vescovato di Utrecht (1347). A loro volta i vescovi di Utrecht nel 1528 cedettero l'Oversticht all'imperatore Carlo V, che ottenne per s\u00e9 il titolo di signore di Overijssel (dal nome latino con cui l'Oversticht era nota dal 1233: \"Transysla\" o \"Transisalania\", o Over-IJssel appunto, cio\u00e8 posta al di la del fiume IJssel). \nNonostante l'opposizione dell'imperatore, nella prima met\u00e0 del XVI secolo la riforma protestante (ed in particolare il calvinismo) fece rapidi progressi in tutti i Paesi Bassi e nella seconda met\u00e0 del secolo l'Overijssel si un\u00ec alla rivolta delle Fiandre contro l'erede di Carlo, Filippo II, che mirava a ripristinare il predominio cattolico; nel 1581 la rivolta port\u00f2 alla formazione della Repubblica delle Sette Province Unite, di cui l'Overijssel fece parte a pieno titolo. La rivolta fu seguita dal \"secolo d'oro\" (\"gouden eeuw\"): nonostante lo stato di guerra con la Spagna (che dur\u00f2 fino alla pace di Vestfalia del 1648), la Repubblica attravers\u00f2 un periodo di rapida espansione commerciale e coloniale.\nDopo una breve occupazione ad opera delle forze del vescovo di M\u00fcnster (1672\u201374), l'Overijssel ricevette una nuova forma di governo che garant\u00ec agli \"stadtholders\" un maggior potere, tanto che il titolo divenne ereditario e la Repubblica divenne sempre pi\u00f9 simile ad una monarchia.\nOverijssel.\nNel 1795 la crescente opposizione agli \"stadtholders\", favorita all'appoggio anche militare dei rivoluzionari francesi, port\u00f2 formazione della nuova Repubblica Bataviana. Il governo centrale venne organizzato in una serie di dipartimenti, sulla modello di quelli della Francia rivoluzionaria.\nIn questo quadro, nel 1798 l'Overijssel fu incorporato in un dipartimento che comprendeva anche la provincia di Drenthe; il nuovo dipartimente fu inizialmente chiamato Ouden IJssel, ma nel 1801 il nome torn\u00f2 ad essere Overijssel.\nLa Repubblica bataviana fu annessa dalla Francia nel 1810: l'Overijssel venne allora inserita nel nuovo dipartimento francese di Bouches-de-l'Yssel; ma dopo la sconfitta di Napoleone nel 1814, la provincia di Overijssel (separata dalla Drenthe) fu ricreata nel quadro del nuovo Regno dei Paesi Bassi.\nPer gran parte della Seconda guerra mondiale (e precisamente dal Maggio 1940 all'Aprile 1945) l'Overijssel fu occupato dalla Germania nazista, assieme al resto dei Paesi Bassi.\nNel 1962 il Noordoostpolder (un territorio reclamato al mare nel 1942 attraverso il prosciugamento di parte dell'IJsselmeer, nel quadro del grande progetto noto come \"Zuiderzeewerken\"), fu aggregato all'Overijssel; ma nel 1986 il nuovo territorio divenne parte della neonata provincia di Flevoland."}
{"id": "72642", "revid": "124943504", "url": "https://it.wikipedia.org/wiki?curid=72642", "title": "Lingua cinese", "text": "La lingua cinese (), nella sua accezione pi\u00f9 generica (e non per indicare il cinese moderno standard o un particolare dialetto come lo shanghainese o una famiglia di dialetti come il cantonese, l'Hakka e i Minnan), \u00e8 una vasta e variegata famiglia linguistica composta da centinaia di variet\u00e0 linguistiche locali distinte e spesso non mutuamente intelligibili (come ad esempio il dialetto di Pechino e il dialetto cantonese).\nQueste varianti fanno parte della famiglia delle lingue sino-tibetane, evolutesi a partire dalla fine del III secolo a.C. nell'area geografica grossomodo corrispondente alla Cina continentale durante l'affermazione, espansione e successiva decadenza delle Dinastie Qin e Han (alcuni linguisti, tra cui Bernhard Karlgren, hanno ipotizzato che la diversificazione dei vari dialetti sia avvenuta dopo l'VIII secolo d.C.).\nSono dunque note anche come \"lingue sinitiche\", nate da una probabile divisione del Proto-Sino Tibetano/Trans-Himalayano rispettivamente in ceppo sinitico (lingue delle culture neolitiche e antico cinese, attestato nel periodo tra la Dinastia Shang e Han e di cui esistono alcune ricostruzioni, e.g. Baxter-Sagart, 2014, ed evoluto in Primo Cinese Medio/EMC, da cui discendono gran parte dei dialetti eccetto per le lingue Bai e il Min, che discendono dal cinese antico) e in Tibeto-Birmano (Proto-Tibeto-Birmano, di cui esiste una ricostruzione proposta da James Matisoff. Da esso discende il birmano antico e l'Old Tibetan, da cui derivano le lingue tibetiche). Le lingue sinitiche sono poi suddivisibili in vari gruppi di dialetti (e.g. il Min a cui appartiene l'hokkien, i dialetti Wu a cui appartiene lo shanghainese, lo Yue a cui appartiene il cantonese standard/variet\u00e0 prestigiosa di Hong Kong...). Gi\u00e0 durante l'Old Chinese si registra una suddivisione in variet\u00e0 locali. Lo standard ISO 639-3 identifica il cinese come un macrolinguaggio.\nCiascuna variet\u00e0 locale del cinese ha comunque delle caratteristiche in comune con le altre: \u00e8 caratterizzata dal fatto di essere una lingua tonale, isolante (ha perso la morfologia dopo l'Old Chinese), in cui vige l'ordine dei costituenti , la cui evoluzione \u00e8 stata influenzata e determinata in maniera importantissima dall'esistenza di un sistema di scrittura standard basato sui caratteri cinesi.\nIl cinese ha la grande pecularit\u00e0 di non avere un alfabeto, ma di essere scritto con un corpus di decine di migliaia di caratteri detti \"sinogrammi\" o \"caratteri cinesi\" (i pi\u00f9 diffusi comunque sono 3000/3500) nati in origine per essere incisi sulle ossa oracolari messe a crepare sul fuoco per effettuare delle divinazioni (1250 a.C., Dinastia Shang). Sono basati su un sistema di unit\u00e0 minime, i radicali, di cui esistono due versioni/liste/sistemi fondamentali: i 214 radicali Kangxi (\u5eb7\u7199\u90e8\u9996; 1615, 1716), che sono lo standard pure nelle lingue sino-xeniche, e i loro antenati, i 540 radicali Shuowen (\u8bf4\u6587\u89e3\u5b57\u90e8\u9996, 100 d.C.). Con queste unit\u00e0 minime, la scrittura, ricerca su dizionari cartacei e digitali e memorizzazione \u00e8 molto pi\u00f9 agevole, come anche la ricerca filologica e paleografica a partire dalle ossa oracolari e dai bronzi del periodo Shang e Zhou, laddove gi\u00e0 attestati. La pronuncia viene oggi indicata con un sistema di romanizzazione, il pinyin, che per\u00f2 non \u00e8 un alfabeto. I caratteri cinesi sono stati pure esportati in Corea, Giappone e Vietnam (hanja, kanji e chu' Nom usati raramente in lingua coreana, tuttora usati in lingua giapponese e in disuso in lingua vietnamita). Queste tre lingue, le lingue sino-xeniche (lingue della sinosfera), ritengono molte caratteristiche della pronuncia in Primo Cinese Medio, come gli stop senza rilascio udibile di suono *-p, *-t e *-k e la codina nasale *-m.\nIl cinese, stando a Ethnologue 2020, \u00e8 parlato da 1,3 miliardi di persone e la variet\u00e0 mandarina/settentrionale ha 1,12 miliardi di parlanti (gran parte lo parla come lingua nativa); quest'ultima \u00e8 la prima famiglia linguistica con maggior numero di parlanti nativi al mondo. Come parlanti totali, \u00e8 al secondo posto, appena sotto l'inglese.\nSignificato del termine \"lingua cinese/Hanyu\" e chiarimenti per evitare confusioni.\nSi inseriscono sotto alcuni punti per distinguere dei termini precisi nel vasto gruppo della \"lingua cinese\" per non confonderli in toto con il concetto vasto e onnicomprensivo di \"lingua cinese\".\nDistribuzione geografica e numero di parlanti.\nIl cinese inteso nelle sue molteplici varianti (\"Hanyu\") \u00e8 una delle lingue pi\u00f9 parlate al mondo, a partire dalla Cina () e da Taiwan (), proseguendo poi con i diversi paesi del sud-est asiatico (ad esempio Singapore, Malaysia, Indonesia) e alle diverse nazioni del mondo in cui sono presenti significative comunit\u00e0 di origine cinese. In totale ha oltre un miliardo di parlanti, tra parlanti nativi anche residenti all'estero (L1) e non nativi in tutto il mondo (L2), il che la rende la lingua pi\u00f9 parlata al mondo al pari dell'inglese, che per\u00f2 conta molti pi\u00f9 parlanti non nativi (L2). Per la precisione, secondo Ethnologue (2019), il cinese mandarino (incluso il cinese moderno standard) ha 1,120 miliardi di parlanti totali ed \u00e8 la lingua pi\u00f9 parlata al mondo per numero di parlanti nativi ed \u00e8 la seconda per numero di parlanti totali. La prima al mondo per numero di parlanti totali \u00e8 proprio l'inglese.\nStoria.\nOrigini.\nLe pi\u00f9 antiche testimonianze di una lingua cinese scritta sono le iscrizioni di carattere divinatorio incise su ossa oracolari \u7532\u9aa8\u6587 databili al tardo 1200 a.C., nel periodo che la storiografia cinese identifica tradizionalmente come l'ultima fase della dinastia Shang (\u5546\u671d, XVI-XI secolo a.C.). Queste iscrizioni oracolari testimoniano come il ruolo della scrittura fosse all'epoca strettamente legato alle pratiche magiche e rituali. Questo carattere strettamente rituale dell'uso della scrittura si mantenne anche durante i secoli iniziali del I millennio a.C. che coincidono con l'avvento della dinastia Zhou (\u5468\u671d, X-III secolo a.C.). A quest'epoca risalgono infatti moltissimi manufatti in bronzo (vasi, specchi, bracieri, contenitori per il vino, ecc.) recanti iscrizioni rituali, poemi, ed epitaffi.\nQuesta situazione cambi\u00f2 soltanto a partire dal IX-VIII secolo a.C., in concomitanza con il declino del potere degli Zhou e l'ascesa dei principati regionali. Fu infatti in questo periodo che la scrittura cinese venne impiegata stabilmente al di fuori della sfera rituale: fu proprio presso le corti dei principi e signori regionali che gli scribi di corte iniziarono a redigere le prime genealogie e stendere i primi annali delle casate, gesto con cui i nobili affermarono simbolicamente la loro indipendenza dalla casata centrale.\nIl cinese classico.\nCome per il greco antico, anche per il cinese non siamo in possesso di informazioni dirette sulla pronuncia delle lingue parlate nelle epoche antiche. Informazioni sulla pronuncia e sulla fonologia delle parlate antiche si possono ricavare solo indirettamente tramite lo studio dei documenti scritti che sono stati trasmessi o rinvenuti nel corso dei secoli oppure tramite lo studio dei prestiti cinesi nelle versioni arcaiche delle altre lingue con il metodo comparativo. I testi oggetto di esame possono essere frammenti di testi o poemi, iscrizioni rituali, annali dinastici, testi religiosi, dizionari di rima, ecc. includendo anche i testi dei Classici cinesi tramandati fino ai giorni nostri.\nLa scrittura del cinese si \u00e8 evoluta nel corso del I millennio a.C., stabilizzandosi progressivamente nel corso del V-III secolo a.C., l'epoca degli Stati Combattenti \u6218\u56fd, e venendo infine standardizzata alla fine del III secolo a.C., a seguito dell'unificazione dell'impero cinese a opera del primo imperatore Qin (\u79e6\u671d, Dinastia Qin) nel 221 a.C. e con il successivo avvento della dinastia Han (\u6c49\u671d) a partire dal 206 a.C.\n Questa lingua scritta \u00e8 il cinese classico ( o ), il \"wenyan\", la lingua letteraria in cui \u00e8 redatta tutta la letteratura riconducibile al periodo degli Stati Combattenti e gran parte della letteratura prodotta in epoca Han (cio\u00e8 fino al III secolo d.C.), oltre che lo standard per il cinese scritto formale in auge fino al XX secolo. Si tratta di un sistema di scrittura basato sulle lingue parlate in tarda epoca Zhou, ma che va da esse totalmente distinto.\nLe variet\u00e0 storiche parlate.\nGli studiosi contemporanei di lingua cinese individuano due seguenti momenti chiave nella storia del cinese, a cui si aggiunge una specifica parlata intermedia:\nLa pronuncia ipotetica del cinese medio \u00e8 modellata sulle informazioni contenute nel dizionario di rima Qi\u00e8y\u00f9n \u5207\u97f5 del 601 d.C., che contiene informazioni sulla pronuncia di migliaia di caratteri, e su dizionari di rima dei secoli successivi. Per costruire un modello della pronuncia del cinese antico \u00e8 invece necessario utilizzare metodi pi\u00f9 indiretti, come l'analisi delle rime contenute nei testi antichi pervenuti fino a noi (lo Shijing \u8bd7\u7ecf o lo Shujing \u4e66\u7ecf) oppure effettuando proiezioni \"all'indietro\" delle pronunce del cinese medio.\nEsistono svariati studi di linguistica storica che individuano altre forme di cinese legate a particolari periodi storici. Alcuni esempi:\nA seguito del cinese medio, si contano il Primo Mandarino (khanato mongolo/Dinastia Yuan, in cui gli stop senza rilascio udibile di suono a fine sillaba si sono leniti in degli stacchi glottali), il Mandarino Medio (Dinastia Ming e Dinastia Qing prima del periodo di massimo splendore, in cui nasce il guanhua con la variet\u00e0 di pronuncia di Nanchino) e il Mandarino Tardo-Imperiale (in cui la variet\u00e0 di pronuncia \u00e8 passata a essere quella di Pechino, tale per cui sono avvenute molte palatalizzazioni assenti nella variet\u00e0 di Nanchino).\nStudi linguistici.\nI primi studi linguistici documentati sulle lingue parlate in Cina nei tempi antichi risalgono all'epoca della dinastia Ming. Un fondamentale contributo allo studio del cinese venne dal lavoro del sinologo Bernhard Karlgren, che nel 1957 propose per la prima volta un modello completo in cui ricostruiva il cinese arcaico e antico (a oggi noti rispettivamente come cinese antico e cinese medio). Un altro studio di capitale importanza \u00e8 quello pubblicato da William Baxter nel 1992.\nBisogna tenere presente i seguenti concetti:\nCinese antico e parentesi sui caratteri e la scrittura.\nViene chiamato cinese antico (in cinese \u4e0a\u53e4\u6f22\u8a9e, in inglese \"Old Chinese\") o cinese arcaico (in inglese Archaic Chinese, secondo la denominazione adottata dal sinologo Bernhard Karlgren) ed \u00e8 la forma assunta dalla lingua parlata tra il XIII secolo a.C. e il III secolo d.C. I ritrovamenti che attestano le prime iscrizioni in cinese arcaico consistono in ossa oracolari (gusci di tartaruga e scapole di bue messe sul fuoco a crepare per fare divinazioni), vasi di bronzo, artefatti di giada, ceramiche, specchi di bronzo, pettini e bracieri. Su questi ultimi oggetti venivano inciso il nome del proprietario o brevi composizioni, mentre sui vasi di bronzo in pi\u00f9 si incidevano anche degli importanti avvenimenti storici di cui si voleva tenere traccia. La natura cerimoniale, poetica e fortemente rituale di queste iscrizioni si traduce nell'utilizzo di un limitato repertorio di costrutti sintattici, tutti costruiti con parole monosillabiche e pochissime particelle. Per questo motivo, \u00e8 particolarmente difficile ricostruire, a partire da queste iscrizioni, un profilo accurato della sintassi del cinese parlato all'inizio del I millennio a.C. Bisogna poi tenere in considerazione che i sinogrammi non offrono la pronuncia precisa, come per esempio la offre il pinyin o l'alfabeto IPA, moderni.\nIl cinese antico \u00e8 associato in maniera indissolubile ai classici cinesi come lo Sh\u012bj\u012bng (\u8bd7\u7ecf), lo Sh\u016bj\u012bng (\u4e66\u7ecf), lo Y\u00ecj\u012bng (\u6613\u7ecf), che videro la luce durante i violenti periodi delle Primavere e degli Autunni (\u6625\u79cb, 722 - 481 a.C.) e degli Stati Combattenti (475 - 221): durante questi secoli di guerre tra feudi, scoppiate a seguito della caduta della dinastia Zhou (\u5468\u671d), si assistette appunto alla nascita della letteratura e del pensiero classico cinese e l'elaborazione dei primi Classici scritti, compilati e riordinati probabilmente da Confucio, le cui massime di saggezza sono state messe per iscritto nel L\u00fany\u01d4 (\u8bba\u8bed). Opere come il Mencio (\u5b5f\u5b50), il commentario di Zuo (\u5de6\u4f20), gli Annali delle primavere e degli autunni (\u6625\u79cb) divennero i modelli per il cinese letterario, ed \u00e8 a questi testi che spesso si fa riferimento quando si parla di \"cinese classico\". Nello specifico la lingua in cui sono redatti i testi dell'epoca dei regni combattenti \u00e8 nota in ambito specialistico come \"Late Zhou Chinese\" (cinese di tarda epoca Zhou). In realt\u00e0 sono stati prodotti tanti altri testi importanti in lingua letteraria, per esempio il celebre Sh\u01d0j\u00ec (\u53f2\u8bb0), o \"Memorie di uno storico\" di Sima Qian (\u53f8\u9a6c\u8fc1), il primo storiografo cinese vissuto durante la dinastia Han. A questi si aggiungono molti trattati filosofici oltre a quelli confuciani e al Libro del Dao e della Virt\u00f9 (Daodejing \u9053\u5fb7\u7ecf attribuito a Laozi \u8001\u5b50), che sono i pi\u00f9 noti. Due esempi sono il Mozi (\u58a8\u5b50) e l'Han Feizi (\u97e9\u975e\u5b50), scritto da Han Feizi.\nIl cinese antico veniva scritto in caratteri inventati per fare le divinazioni ed erano molto pi\u00f9 elaborati e complessi dei caratteri tradizionali, che hanno assunto la loro forma definitiva intorno al cinese medio. I primissimi sinogrammi derivano da immagini riprodotte, alla maniera dei geroglifici. Per esempio, quelli che oggi sono i radicali Kangxi sono quasi tutti dei pittogrammi, oltre a dei tratti base inseriti per errore nel dizionario Kangxi. Un esempio di pittogramma gi\u00e0 attestato nel cinese antico \u00e8 \u96e8, che raffigura le gocce di pioggia che scendono da una nuvola oggi squadrata. I caratteri si sono poi moltiplicati durante la dinastia Qin e Han, durante le quali si fond\u00f2 un complesso apparato burocratico imperiale che aveva bisogno anche della scrittura per funzionare. Pertanto sono nati i prestiti fonetici, in cui un carattere a causa della pronuncia identica muta significato senza modificarsi (ex. \u4f86 \"lai\", oggi \u6765, indicava il grano, mentre successivamente ha iniziato a indicare il concetto di \"venire, arrivare\"), e i composti logici e fonetici, in cui c'\u00e8 un componente a sinistra che indica l'ambito del concetto (\u504f, \"pi\u0101n\") e uno a destra che rende o la pronuncia o il senso logico in combinazione col componente a sinistra (\u65c1, \"p\u00e1ng\"). In altre combinazioni, i caratteri erano l'uno sopra l'altro o incassati. I caratteri, durante la loro proliferazione, assunsero anche delle varianti regionali e delle semplificazioni. In totale, durante tutto il cinese medio furono inventate alcune migliaia di caratteri.\nXu Shen (\u8bb8\u614e), vissuto durante la dinastia Han, spieg\u00f2 la composizione dei sinogrammi indicando queste categorie e ide\u00f2 una lista di 540 radicali, i componenti minimi dei sinogrammi. La lista, durante il periodo Qing, verr\u00e0 scalata a 214 da Mei Yingzuo e verr\u00e0 riproposta nel dizionario Kangxi (\u5eb7\u7199\u5b57\u5178), che d\u00e0 il nome a questi \"mattoncini\" dei caratteri, detti anche \"bushou\" (\u90e8\u9996). Questi radicali, importanti per imparare i caratteri non memorizzati e cercarli in un dizionario (uno dei primi lo scrisse proprio Xu Shen e si chiamava \"Shuowen jiezi\" \u8bf4\u6587\u89e3\u5b57), corrispondono spesso al pian e sono usati anche per classificare i caratteri cinesi presi in prestiti nelle altre lingue tra la fine del cinese antico e l'inizio del cinese medio.\nDurante il periodo Han \u00e8 stata inventata la stampa a impressione effettuata su strisce di seta. Infatti, nella Cina antica, si scriveva anche sulla seta e sui listelli di bamb\u00f9 legati insieme, come suggerisce il pittogramma \u518a (oggi \u518c). Nello \"Shuowen jiezi\" si pu\u00f2 anche trovare il significato originale di \u7b49, che indicava i listelli di bamb\u00f9 ordinati su cui scrivere (oggi significa \"aspettare\" e \"eccetera\") e ha il radicale del bamb\u00f9 (\u7af9) in alto. La seta e i listelli di bamb\u00f9 si uniscono agli oggetti in bronzo e ossa dei secoli passati. I sinogrammi si potevano anche scolpire su pietra. Per scrivere, si utilizzava un pennino ottenuto da un ramoscello, rinforzato pi\u00f9 avanti con un cappuccio in cuoio. In un secondo momento \u00e8 poi stato inventato il pennello coi peli, che permettevano gli svolazzamenti calligrafici. L'inchiostro veniva ottenuto con una miscela di vischio e resine fuse col calore e unite alla fuliggine, ottenuta bruciando il legno e filtrando il tutto. Il carattere stesso che indica l'inchiostro, \u58a8, \u00e8 composto da \u9ed2 (oggi \u9ed1) e \u571f. Il primo carattere indica il colore nero ed \u00e8 una canna fumaria stilizzata sopra un fuoco stilizzato con quattro puntini, mentre il secondo indica la terra o polvere. Oltre al colore dell'inchiostro, c'\u00e8 un palese riferimento alla fuliggine. L'inchiostro liquido veniva poi colato in uno stampino decorato con incisioni, fatto raffreddare in un blocchetto ed eventualmente profumato per ridurre l'odore di inchiostro. Per scrivere, il mattoncino di inchiostro si bagnava con l'acqua e si strofinava su una pietra per scioglierlo. Aggiungendo pi\u00f9 o meno acqua all'inchiostro, si potevano effettuare calligrafie a filo d'erba. La carta, ottenuta dalla pelle delle canne di bamb\u00f9 bollite, sar\u00e0 inventata pi\u00f9 avanti.\nA livello fonetico, il cinese arcaico \u00e8 oggetto di dibattito tra i linguisti, a differenza del cinese medio, su cui c'\u00e8 molto pi\u00f9 accordo. Tuttavia esiste un nucleo di suoni e caratteristiche su cui c'\u00e8 consenso pressoch\u00e9 universale. Innanzitutto, non era una lingua tonale. Poteva avere cluster/gruppi vocalici piuttosto complessi come nucleo di sillaba, contrariamente al giapponese arcaico. Aveva la distinzione tra consonante sorda, sonora e sorda aspirata, che si conserva in cinese medio. Aveva inoltre i suoni nasali sordi, come */m\u0325/-, */n\u0325/-, */l\u0325/ e */\u014b\u030a/-, tali per cui si sente solo uno sbuffo d'aria. A fine sillaba poteva avere tre code nasali *-m *-n e *-ng oppure i tre stop consonantici senza rilascio di suono *-p, *-t e *-k. Infine, poteva anche avere un cluster/gruppo consonantico che terminava in *-s e lo stacco glottale/colpo di glottide sia a fine sillaba che in posizione iniziale. Non aveva consonanti palatali e retroflesse, originate molto probabilmente da cluster a inizio sillaba con /r/ vibrante al secondo membro. Il sistema vocalico, secondo gran parte delle ricostruzioni, aveva sei vocali: */a/, */e/, */i/, */o/, */u/; la sesta, in base alle ricostruzioni, varia da */\u0268/ a una vocale neutra /\u0259/ fino a */\u026f/. Molte altre caratteristiche sono tema di dibattito, come ad esempio la presenza di altri suoni oltre a quelli base su cui c'\u00e8 consenso, la presenza di *-r a fine sillaba (come proposto da Baxter e Sagart nella loro ricostruzione del 2014) poi mutata in *-/n/ e la presenza di consonanti faringalizzate, accolte nella ricostruzione appena menzionata. Le consonanti faringalizzate, presenti anche in lingue semitiche come l'arabo e l'ebraico antico, si pronunciano tenendo gli organi fonatori gi\u00e0 in posizione di faringalizzazione, che restringe il flusso d'aria rendendo il suono soffocato, cupo e strozzato. Per la precisione, bisogna avvicinare la radice della lingua alla parete della faringe. Si pensi, ad esempio, alla distinzione in arabo tra /d/ e /d\u02c1/. Peraltro l'arabo viene chiamato \"la Lingua della D\u02c1aad\" perch\u00e9 \u00e8 l'unica lingua al mondo a contenere questo suono, a meno che non si dimostri che la ricostruzione del cinese arcaico di Baxter-Sagart \u00e8 corretta, siccome avrebbe anche lei questo suono.\nDurante il periodo del \"cinese medio Han\" (25-220 d.C.), secondo la ricostruzione di Coblin, i suoni nasali aspirati forse si erano persi e probabilmente si erano gi\u00e0 formati i suoni palatali. Questi ultimi deriverebbero da una semivocale *-/j/ appena dopo una consonante. La *-s finale si andava lenendo un un'aspirazione /h/ per poi cadere del tutto e i cluster a inizio sillaba erano spariti.\nCinese medio.\nL'utilizzo del cinese medio (, \u201c\"Middle Chinese\u201d\" nell'ambito degli studi di linguistica) si registra a partire grossomodo dalla nascita e presa di potere della dinastia Sui (\u968b\u671d 581-618) e durante i secoli della dinastia Tang (\u5510\u671d 618-907) e della dinastia Song (\u5b8b\u671d 960-1279). Il cinese medio \u00e8 una lingua dalla struttura pi\u00f9 complessa rispetto a quella delle primissime opere della letteratura cinese. La sua pronuncia \u00e8 interamente ricostruita sulla base di studi linguistici operati sulle fonti documentali a disposizione, dal momento che non esisteva all'epoca del suo utilizzo un sistema di trascrizione della pronuncia fonetica simile al moderno pinyin.\nNell'ambito degli studi di linguistica si suddivide comunemente in due fasi: il primo cinese medio e il tardo cinese medio.\nStoria e produzione.\nLa dinastia Sui fu la prima a riunire i territori della Cina continentale sotto un unico potere centrale a tre secoli dalla caduta della dinastia Han, avvenuta nell'anno 220. A essa seguirono la dinastia Tang e dopo un breve intervallo la dinastia Song, il cui dominio si concluse con l'avvento della dinastia mongola degli Yuan (\u5143\u671d).\nLe principali fonti documentali disponibili in cinese medio sono le principali opere letterarie prodotte sotto queste dinastie, in particolare le celebri poesie di epoca Tang () e Song (). Si tratta di opere composte nello stile letterario colto () caratterizzato da una grammatica molto snella e parole perlopi\u00f9 monosillabiche. Dal momento che queste poesie erano composte tenendo conto anche delle modulazioni tonali delle sillabe, la loro diffusione port\u00f2 alla nascita dei cosiddetti rimari o dizionari di rima, importanti strumenti utilizzati per comporre o imparare correttamente la pronuncia delle sillabe per una corretta declamazione delle poesie pi\u00f9 famose. A fianco di queste opere di natura colta comparvero negli stessi secoli anche le prime opere scritte nel registro della cosiddetta lingua vernacolare e dialettale che diverr\u00e0 nota nei secoli successivi con il termine \u201cbaihu\u00e0\u201d ().\nTutte le opere scritte in cinese medio non facevano uso della punteggiatura (che nel cinese compare soltanto in epoca moderna).\nDocumenti e altre fonti.\nCome per il cinese antico (\"Old Chinese)\" anche la pronuncia del cinese medio \u00e8 interamente ricostruita e non \u00e8 attestata perch\u00e9 i rimari dell\u2019epoca e i vocabolari non facevano uso di sistemi univoci per indicare la pronuncia (l'invenzione del pinyin risale infatti alla seconda met\u00e0 del Novecento). Nelle tabelle di pronuncia un suono ricostruito si indica anteponendo un asterisco (*) alla pronuncia IPA.\nLe principali fonti scritte a disposizione degli studiosi di linguistica per la ricostruzione della pronuncia del cinese medio sono i componimenti poetici e dizionari di rima (questi ultimi permettono di ricostruire le rime di migliaia di caratteri, ordinati in base al nucleo di sillaba). Le due fonti considerate pi\u00f9 preziose per ricostruire il primo cinese medio sono il Qieyun (), un rimario contenente 11'500 caratteri pubblicato nell'anno 601, e il Guangyun (), un secondo rimario redatto tra 1007 e 1008 con oltre 26'000 singole voci, considerato come una versione correttiva ed ampliata del precedente. Queste due tavole di rima forniscono importanti informazioni sulla variet\u00e0 di cinese orale che veniva utilizzata per declamare le poesie.\nUlteriori informazioni sul cinese medio si possono ricavare dallo studio dei dialetti conservativi rispetto al cinese medio, come lo shanghainese (famiglia Wu \u5434) e il cantonese (dialetto Yue \u7ca4), e dall'analisi dei prestiti cinesi in altre lingue, termini che spesso sono riconducibili alla loro versione arcaica e ricostruita.\nRicostruzione della pronuncia.\nNel caso del cinese medio c\u2019\u00e8 una generale concordanza tra i linguisti (specie se si confrontano gli studi sul cinese medio con gli studi sul cinese arcaico, che presenta diversi problemi pi\u00f9 complessi), in particolare per quanto riguarda l\u2019assetto consonantico. Il sistema consonantico \u00e8 molto pi\u00f9 complesso rispetto al mandarino standard (\"putonghua\"): mentre in quest\u2019ultimo non c\u2019\u00e8 chiara distinzione tra consonante sorda e sonora non aspirata, in cinese medio essa \u00e8 presente. A causa di ci\u00f2, dalle doppiette del cinese moderno ( /b/~/p/ e /p\u02b0/ piuttosto che /d/~/t/ e /t\u02b0/ ) si ricavano triplette in cinese medio (come */b/, */p/ e /p\u02b0/ piuttosto che */d/, */t/, */t\u02b0/ ). Distinzioni come queste rimangono a tutt'oggi solo nello shanghainese. Questa distinzione tra consonante sorda e sonora appare anche in doppiette come */s/ e */z/ piuttosto che */x/ e */\u0263/. Anche i suoni palatali e retroflessi, nati forse da dei cluster/gruppi consonantici a inizio sillaba, presentavano questa suddivisione netta.\nCome coda di sillaba, erano presenti gli stop consonantici senza rilascio di suono in zona bilabiale *-p (/p\u031a/), dentale *-t (/t\u031a/) e velare *-k (/k\u031a/). Questi stop restano oggi nel cantonese e si possono notare anche nei ch\u1eef n\u00f4m vietnamiti, negli hanja coreani e adattati in alcuni kanji in giapponese. Nella pronuncia del mandarino standard sono invece caduti. In coreano lo stop *-t diventa una consonante laterale -/l/ perch\u00e9, in una variet\u00e0 settentrionale di cinese medio, la *-t si era lenita in una -*r.\nSempre a fine sillaba, c\u2019era una distinzione tra *-n e *-m, che oggi in cinese standard convergono in -/n/ , mentre restano distinti in vietnamita e coreano. Infine, il suono -/\u014b/ poteva apparire a inizio sillaba, mentre oggi si conserva in cantonese e nei prestiti in vietnamita e in giapponese si preferisce adattare con una /g/-. Un discorso simile si pu\u00f2 fare sulla consonante */\u0272/-, da cui deriva in suono R- /\u0290/ in putonghua (che deriva da una mutazione di */\u0272/- in */\u027b\u0303/- durante il tardo cinese medio) e si trova adattata in /n/- in alcuni kanji e chu nom. Se si fa un ragionamento opposto, da queste lingue e dalle loro variet\u00e0 arcaiche si pu\u00f2 ricostruire il cinese medio e rintracciarne le corrispondenze, nel momento in cui si prendono in esame i prestiti. Questi ultimi, siccome in queste precise lingue si scriveva con i caratteri importati dall\u2019Impero Cinese, sono rintracciabili proprio dai sinogrammi. Questi ultimi, insieme alla lingua cinese, hanno avuto un'enorme influenza su queste lingue. Per esempio, i sillabari katakana e hiragana del giapponese nascono da una stilizzazione di alcuni sinogrammi, come anche l'arricchimento dell'inventario fonetico giapponese (ex. il suono nasale a fine sillaba) e del suo vocabolario. Anche il vocabolario vietnamita e coreano sono pieni di prestiti cinesi.\nRiguardo al sistema vocalico, erano presenti anche dei nuclei di sillaba molto complessi e alcune differenze (per esempio, la vocale alta centrale /\u0268/ si utilizzava in contesti diversi rispetto agli odierni \u201cZHI, CHI, SHI, ZI, CI, SI, RI\u201d, mentre /y/ e /\u0264/ non esistevano).\nSu tanti altri cambiamenti del cinese medio non c'\u00e8 accordo totale, perch\u00e9 cambiano in base a quale versione di Old Chinese si prende come punto di partenza. Per esempio, se si prende la ricostruzione di Baxter (1992), si nota che la *g- del cinese arcaico si lenisce in *h sonora in cinese medio: si perde il contatto tra organi. Allo stesso modo, alcune sillabe che iniziavano con */l/- sono mutate in */d/- in cinese medio.\nSistema tonale.\nIl cinese medio aveva gi\u00e0 sviluppato i toni e, per la precisione, aveva un tono piano, uno crescente e uno decrescente. Le sillabe che possiedono uno stop, le cui vocali venivano modulate brevemente, venivano definite come aventi il \u201ctono entrante\u201d. Il tono crescente, che in larga misura corrisponde al tono crescente del putonghua, deriva dalla caduta di uno stacco glottale/colpo di glottide a fine sillaba, mentre il quarto tono, anch\u2019esso molto corrispondente all\u2019attuale quarto tono, deriva da una caduta di *-s nei cluster/gruppi consonantici a fine sillaba. Mutazioni molto simili sono avvenute anche in vietnamita, che nella variet\u00e0 media aveva gi\u00e0 perso questi due suoni a fine sillaba. Tutte le sillabe che in cinese arcaico non avevano -/\u0294/, -s e uno stop senza rilascio di suono hanno sviluppato il tono piano. Chiaramente, andando per esclusione, quelle con gli stop senza rilascio sono andate nella categoria \u201ctono entrante\u201d finch\u00e9 gli stop non sono caduti in putonghua. Quello delineato finora \u00e8 un quadro generico di come sono nati i toni nel cinese medio.\nIl putonghua possiede quattro toni e il primo tono corrisponde a quello piano del cinese medio, mentre il quarto tono corrisponde a quello decrescente della variet\u00e0 media. Entrambi grossomodo si sono conservati, mentre svariate sillabe che avevano il tono crescente in cinese medio si sono suddivise in secondo e terzo tono attuali, senza poi dimenticare che la categoria \u201ctono entrante\u201d \u00e8 sparita con la caduta degli stop: tutte queste sillabe dovevano assumere un\u2019intonazione.\nSistemi di trascrizione.\nLa trascrizione del cinese medio, scritto con i caratteri tradizionali, si effettua o con l\u2019alfabeto fonetico internazionale IPA o con un sistema di trascrizione creato dal linguista William Baxter, ideato da una semplificazione del sistema \u201cKarlgren-Li\u201d. Non utilizza diacritici, ma si limita alle lettere dell\u2019alfabeto latino base. La modulazione tonale viene segnalata con una \u201cX\u201d come apice o scritta in stampato accanto alla sillaba per indicare l\u2019intonazione crescente e con una \u201cH\u201d per indicare quella decrescente. Se non \u00e8 segnato nulla, \u00e8 sottinteso un tono piano o la categoria \u201ctono entrante\u201d se \u00e8 presente uno stop senza rilascio.\nCinese mandarino (primo mandarino e mandarino medio).\nMolti cinesi che vivono nel nord della Cina, nel Sichuan () e in un vasto arco dal nord-est (Manciuria, ) al sud-ovest (Yunnan, ), usano vari dialetti del mandarino come loro lingua (vedere le tre regioni colorate gialle e marroni nella cartina laterale). La prevalenza del mandarino nella Cina del nord \u00e8 in gran parte il risultato della geografia, vale a dire le pianure della Cina settentrionale che hanno favorito un'ampia diffusione della lingua. Al contrario, le montagne ed i fiumi della Cina del sud hanno promosso la diversit\u00e0 linguistica. La presenza del mandarino nel Sichuan \u00e8 invece in gran parte dovuta ad un'epidemia di peste del XII secolo. Questa epidemia, che pu\u00f2 essere collegata con la morte nera, spopol\u00f2 la zona, portando a stanziamenti successivi nella Cina del nord.\nIn generale, l'Early Mandarin (Primo Mandarino) ha iniziato a svilupparsi con la fine del tardo cinese medio e della caduta della dinastia Song, avvenuta nel 1279 ad opera dei mongoli. Dopo la caduta della dinastia Yuan, sono succedute la dinastia Ming (1368-1644) e la dinastia Qing (1644-1912), durata fino all'abdicazione di Puyi, l'ultimo imperatore cinese. Durante la dinastia Ming e il primo periodo della Dinastia Qing \u00e8 databile il Mandarino medio (Middle Mandarin). Il periodo mandarino finisce nel momento in cui viene standardizzato nel corso del Novecento ad opera degli intellettuali e degli sforzi del regime comunista insediatosi nel 1949, quando Mao Zedong vinse la guerra civile contro i nazionalisti. Il Putonghua, chiamato Guoyu \u56fd\u8bed, era gi\u00e0 stato dichiarato lingua standard nella Repubblica di Cina nel 1932.\nCinese moderno.\nA partire dal XX secolo, con il termine \"lingua cinese\", in cinese \"Zhongwen\" () o \"Hanyu\" (), ci si riferisce semplicemente al cosiddetto mandarino standard o \"putonghua\", (), la lingua ufficiale basata in larga misura sul dialetto di Pechino () con annesso un insieme di caratteri semplificati e standardizzati per separarli dalle numerose variazioni regionali e storiche. \u00c8 la lingua adottata nella Repubblica popolare cinese e a Taiwan e riconosciuta ufficialmente in Malaysia e Singapore.\nFino alla met\u00e0 del XX secolo, la maggior parte dei cinesi residenti nella Cina del sud non avevano mai parlato mandarino ed usavano solo la loro variet\u00e0 nativa locale di cinese. Essendo Nanchino (\u5357\u4eac) la capitale dell'Impero durante la prima Dinastia Ming (\u660e\u671d), il mandarino di Nanchino divenne dominante almeno fino agli ultimi anni dell'Impero Qing (\u6e05\u671d), che rese il manci\u00f9 la lingua ufficiale. Dal XVII secolo, l'Impero aveva fondato accademie di ortoepia (\u6b63\u97f3\u66f8\u9662/\u6b63\u97f3\u4e66\u9662 \"zh\u00e8ngy\u012bn sh\u016byu\u00e0n\") nel tentativo di conformare la pronuncia al modello di Pechino (, era capitale dei Qing), ma questi tentativi ebbero poco successo. Il mandarino di Nanchino, infine, venne sostituito nella corte imperiale con il mandarino di Pechino durante gli ultimi 50 anni della dinastia Qing, verso la fine del XIX secolo. Per la popolazione in generale, anche se le variet\u00e0 del mandarino erano gi\u00e0 ampiamente parlate in Cina, non c'era per\u00f2 uno standard di questa lingua. I non Mandarini della Cina del sud, inoltre, continuavano a parlare i loro dialetti regionali in ogni aspetto della vita quotidiana. Il nuovo modello di mandarino della corte di Pechino era usato solo dai funzionari e dagli impiegati dello Stato ed aveva quindi una diffusione piuttosto limitata.\nQuesta situazione cambi\u00f2 a partire dalla met\u00e0 del XX\u00b0 secolo con la creazione (sia nella Repubblica Popolare Cinese che nella Repubblica di Cina, ma non ad Hong Kong \u9999\u6e2f) di un sistema educativo obbligatorio che prevedeva l'insegnamento del mandarino standard. Di conseguenza, il mandarino ora \u00e8 parlato fluentemente dalla maggior parte dei cittadini giovani e di mezza et\u00e0 nella Cina continentale e a Taiwan (\u53f0\u6e7e), in cui viene chiamato \"Guoyu\" (\u56fd\u8bed). Le differenze tra il mandarino della Cina continentale e Taiwan sono minime, mentre una differenza pi\u00f9 grossa si nota nella scrittura in quanto a Taiwan si usano ancora i caratteri tradizionali invece di quelli semplificati nella met\u00e0 Novecento. A Hong Kong, durante il periodo coloniale britannico si parlava il cantonese standard (\u5e7f\u4e1c\u8bdd), che rimane la lingua ufficiale dell'istruzione, dei discorsi formali e della vita quotidiana, ma dopo il passaggio alla Cina del 1997 il mandarino sta diventando sempre pi\u00f9 influente; tuttavia anche qui si usano ancora i caratteri tradizionali. Un simile discorso si pu\u00f2 fare anche per Macao, in cui si parla la variet\u00e0 locale di cantonese.\nClassificazione.\nLingua o famiglia di lingue?\nIl cinese parlato contiene molte varianti regionali spesso non mutuamente comprensibili. In Occidente, molta gente \u00e8 a conoscenza del fatto che le lingue romanze derivano dal latino e ci\u00f2 offre aspetti comuni da un lato mentre sono reciprocamente incomprese dall'altro. Lo sviluppo linguistico del cinese \u00e8 simile, mentre il contesto sociopolitico \u00e8 stato abbastanza differente. In Europa, la frammentazione politica ha generato stati indipendenti di dimensioni approssimativamente simili a quelle delle province cinesi: ci\u00f2 ha provocato un desiderio politico di generare modelli culturali e letterari separati fra le nazioni e di standardizzare la lingua all'interno di ogni nazione. In Cina, un campione culturale e letterario unico (il cinese classico e, successivamente, il cinese vernacolare) ha continuato ad esistere mentre, allo stesso tempo, la lingua parlata fra le citt\u00e0 e le province ha continuato a divergere, un po' come in Europa, come risultato delle dimensioni del paese, della mancanza di comunicazioni, delle montagne e della geografia.\nAd esempio, la Cina del sud, montagnosa, mostra una diversit\u00e0 linguistica pi\u00f9 accentuata della Cina pianeggiante del nord. C'\u00e8 persino un detto in cinese: \"le barche nel sud e i cavalli nel nord\" (\u5357\u8239\u5317\u99ac pinyin: \"n\u00e1nchu\u00e1n-b\u011bim\u01ce\"). Le pianure della Cina del nord permettono di essere attraversate con facilit\u00e0 usando un cavallo, ma la vegetazione densa e le montagne ed i fiumi numerosi del sud impediscono lunghi viaggi. Nella Cina meridionale, il mezzo di trasporto pi\u00f9 efficiente era la barca. Per esempio, Wuzhou \u00e8 una citt\u00e0 sita a circa 120 miglia a nord da Canton, capitale del Guangdong della provincia nel sud. D'altra parte, Taishan \u00e8 soltanto 60 miglia a sud-ovest di Canton, ma parecchi fiumi devono essere attraversati per arrivarci. A causa di questo, il dialetto parlato a Taishan, rispetto al dialetto parlato a Wuzhou, \u00e8 molto diverso dal cantonese standard parlato nei dintorni di Canton (Ramsey, 1987).\nQuesta diversit\u00e0 delle forme parlate e la comunanza della forma scritta ha generato un contesto linguistico che \u00e8 molto differente da quello europeo. In Europa, la lingua di ogni nazione \u00e8 stata standardizzata solitamente per essere simile a quella della capitale, rendendo facile, per esempio, classificare una lingua come francese o spagnola. Ci\u00f2 ha avuto l'effetto di accentuare le differenze linguistiche lungo le divisioni amministrative degli stati. Inoltre, la lingua scritta viene modellata su quella della capitale e l'uso del dialetto locale o di forme ibride viene percepito come socialmente inferiore quando non completamente errato. In Cina, questa normalizzazione non \u00e8 accaduta. Pi\u00f9 simile alla situazione della Cina \u00e8 quella dell'India. Bench\u00e9 l'India non sia stata storicamente unificata come la Cina, molte delle lingue multiple, parlate da molto tempo, sono state unificate in vari stati e molte standardizzate solo da qualche decennio. Il sanscrito ha svolto un ruolo di lingua scritta comune per secoli. In India, tuttavia, la classificazione delle lingue discendenti del sanscrito come lingue separate non \u00e8 in discussione: 18 sono le lingue ufficiali.\nPochi linguisti sostengono seriamente che cantonese e mandarino siano la stessa lingua nel senso letterale del termine, ma per la percezione popolare di una lingua o di un dialetto, le considerazioni linguistiche spesso non sono importanti tanto quanto quelle culturali o nazionalistiche. Nel descrivere la loro lingua, i cinesi considerano il cinese come una singola lingua, in parte a causa della lingua scritta comune. Per descrivere i dialetti, la gente cinese usa tipicamente l'espressione \"il dialetto del posto\", per esempio \"dialetto di Pechino\" (\u5317\u4eac\u8a71/\u5317\u4eac\u8bdd) per la parlata di Pechino o \"dialetto di Shanghai\" (\u4e0a\u6d77\u8a71/\u4e0a\u6d77\u8bdd) per la parlata di Shanghai. Spesso non c'\u00e8 neppure alcuna consapevolezza fra la gente che questi vari \"dialetti\" sono categorizzati in \"lingue\" basate su chiarezza reciproca, comunque nelle zone di grande diversit\u00e0 (quale il sud-est) si pensa ai dialetti come raggruppati nelle categorie \"wu\" e \"hakka\". Cos\u00ec, anche se in molte zone della Cina del nord le lingue sono abbastanza omogenee, nelle zone della Cina del sud, le citt\u00e0 importanti possono avere dialetti che sono soltanto marginalmente comprensibili persino ai pi\u00f9 vicini. Ciononostante, c'\u00e8 la tendenza a considerare tutti questi idiomi come variazioni di un'unica lingua cinese.\nNel concetto di lingua cinese in s\u00e9, le divisioni fra i differenti \"dialetti\" sono principalmente geografiche piuttosto che basate sulla distanza linguistica. Per esempio, il dialetto del Sichuan \u00e8 considerato tanto distinto dal dialetto di Pechino quanto il cantonese, malgrado il fatto che linguisticamente sia il dialetto di Sichuan che il dialetto di Pechino siano entrambi dialetti del mandarino per i linguisti ma non per i cantonesi. A causa di questa percezione di unicit\u00e0 della lingua cinese da parte della maggioranza di coloro che la parlano, alcuni linguisti rispettano questa terminologia ed usano la parola \"lingua\" per il cinese e \"dialetto\" per il cantonese, ma i pi\u00f9 seguono il requisito di chiarezza e considerano il cinese essere un gruppo di lingue, poich\u00e9 queste lingue appaiono reciprocamente incomprensibili e mostrano una variazione paragonabile alle lingue romanze. Poich\u00e9 molte zone sono rimaste a lungo linguisticamente distinte, non \u00e8 sempre chiaro se il parlato di una regione particolare della Cina dovrebbe essere considerato di diritto una lingua o un dialetto di un'altra lingua e molte delle lingue non hanno confini precisi fra loro. Il loro numero varia fra sette e diciassette secondo quanto \u00e8 rigoroso il criterio di chiarezza.\nLa distinzione fra una singola lingua e una famiglia di lingue ha tratti politici importanti, se non decisivi. Per qualcuno, descrivere il cinese come un insieme di lingue differenti implica che la Cina dovrebbe realmente essere considerata un insieme di nazioni e sfida la nozione dell'unica etnia cinese Han. Qualche cinese trova scomoda l'idea che il cinese non sia una sola lingua, poich\u00e9 questa percezione potrebbe alimentare secessionismi. I sostenitori dell'indipendenza taiwanese si sono fatti promotori di una formazione con lingua hakka. Per altri descrivere il cinese come lingua multipla porta alla nozione che singola lingua cinese e implicitamente un solo Stato cinese \u00e8 antica, oppressiva, artificiale e fuor di realt\u00e0. Tuttavia, i collegamenti fra origine etnica, politica e lingua possono essere complessi. Per esempio, molti Wu, Min, Hakka e Cantonesi considerano le loro lingue come lingue parlate separate e la etnia cinese di Han come una singola entit\u00e0, senza considerare queste due posizioni come contraddittorie; invece considerano l'etnia di Han come un'entit\u00e0 caratterizzata da un'enorme diversit\u00e0 interna. Inoltre, il governo della Repubblica popolare cinese dichiara ufficialmente che la Cina \u00e8 una nazione multietnica e che il termine stesso \"cinese\" si riferisce ad un pi\u00f9 vasto concetto chiamato \"Zhonghua minzu\" comprendente gruppi che non parlano affatto cinese, come Tibetani, Uiguri e Mongoli (quelli che parlano cinese e sono considerati \"cinesi\" dal punto di vista dello straniero sono denominati \"cinesi Han\", concetto inteso in senso etnico e culturale, non politico). Similmente, in Taiwan si possono trovare i sostenitori dell'unificazione cinese, interessati a promuovere la lingua locale, ed i sostenitori dell'indipendenza di Taiwan che hanno poco interesse per l'argomento. E, in analogia con l'idea cinese del \"Zhonghua minzu\", l'identit\u00e0 taiwanese incorpora aborigeni di Taiwan, per niente considerati cinesi Han perch\u00e9 parlano lingue austronesiane, perch\u00e9 migrati prima dei Cinesi Han a Taiwan e perch\u00e9 geneticamente e culturalmente collegati agli Austronesiani della Polinesia.\nVariet\u00e0 e gruppi dialettali.\nLe sette variet\u00e0 linguistiche principali del cinese sono:\nI linguisti che distinguono dieci anzich\u00e9 sette gruppi importanti separano anche il \"jin\" dal mandarino, il \"pinghua\" dal cantonese e lo \"hui\" dal \"wu\". Ci sono inoltre molti gruppi pi\u00f9 piccoli che ancora non sono classificati, come: il dialetto di Danzhou, parlato a Danzhou, sull'isola di Hainan; lo \"xianghua\" \u4e61\u8bdd (da non confondere con lo \"xiang\" \u6e58, parlato a occidente nello Hunan); e lo \"shaozhou tuhua\", parlato a nord nel Guangdong.\nIl mandarino standard \u00e8 basato sul dialetto di Pechino (\u5317\u4eac\u8bdd), ovvero il mandarino come \u00e8 parlato a Pechino, e il governo cerca di imporlo a tutta la nazione come linguaggio nella comunicazione. Quindi \u00e8 usato dal governo, dai mezzi di comunicazione e nell'istruzione nelle scuole, pur non essendo in molte aree la lingua comunemente parlata dalla gente. Prima del periodo di massimo splendore della Dinastia Qing, la variet\u00e0 di pronuncia base era quella di Nanchino, in cui per esempio non erano avvenute molte palatalizzazioni. Si pensi allo stesso nome di \"Pechino\" e \"Nanchino\", oggi Beijing e Nanjing.\nLo Yue invece si basa sulla variet\u00e0 standard di Canton (\u5e7f\u5dde), a cui si affianca la variante prestigiosa di Hong Kong (\u9999\u6e2f), che ha perlopi\u00f9 qualche differenza nella pronuncia e vocabolario. La terza variet\u00e0 pi\u00f9 prestigiosa \u00e8 quella di Macao \u6fb3\u95e8, in cui si parla anche una variet\u00e0 di portoghese dalla prouncia simile alla variet\u00e0 lusitana/europea.\nIl dialetto Wu invece, come dialetto pi\u00f9 prestigioso, ha chiaramente lo shanghainese, con cui sono state prodotte anche numerose opere letterarie.\nI dialetti Min, conservativi come il cantonese e lo shanghainese, sono molto usati per ricostruire l'Old Chinese siccome discendono direttamente dall'Old Chinese (e non dal Primo Cinese Medio, come il cantonese e il Wu) e hanno come sotto-gruppo prestigioso i Minnan, che raccolgono tutti gli hokkien (\"hokkien\" deriva dalla pronuncia dialettale di Fujian \u798f\u5efa). Alcuni Minnan prestigiosi sono l'Amoy hokkien (parlato a Xiamen \u53a6\u95e8), l'hokkien taiwanese (parlato nell'isola di Taiwan, anticamente detta \"Formosa\"), il Quanzhou/Chinchew, il Chaozhou/Teochew, lo Shangtou/Swatou e lo Zhangzhou/Changchew, dai nomi delle zone in cui sono parlati.\nC'\u00e8 polemica intorno alla terminologia usata per descrivere le suddivisioni del cinese, tra chi preferisce denominare il cinese una lingua e le relative suddivisioni dialetti (\u65b9\u8a00), ed altri che preferiscono denominare il cinese una famiglia linguistica e le relative suddivisioni idiomi. Ci\u00f2 anima pi\u00f9 di un dibattito. D'altra parte, anche se il \"dungano\" \u00e8 collegato strettamente al mandarino, sono in molti a non considerarlo \"cinese\", perch\u00e9 \u00e8 scritto in cirillico ed \u00e8 parlato dal popolo dungano al di fuori dalla Cina, che non \u00e8 ritenuto di etnia cinese.\n\u00c8 comune per chi parla cinese poter parlare parecchie variet\u00e0 della lingua. Tipicamente, nella Cina meridionale, una persona potr\u00e0 parlare col funzionario il mandarino standard, in altri contesti il dialetto locale ed occasionalmente un altro dialetto regionale, come il cantonese. Tali poliglotti alternano frequentemente il mandarino standard con il dialetto locale, secondo la situazione, cosicch\u00e9 il bilinguismo \u00e8 un tratto molto comune sia nella Cina continentale che a Taiwan.\nFonologia.\nTutte le variet\u00e0 del cinese sono lingue tonali, dove l'altezza (e le variazioni) del tono di voce con cui si pronuncia una sillaba comportano sostanziali modifiche di significato.Il cinese standard distingue quattro diversi toni (\u58f0\u8c03): piano (\u4e00\u58f0), ascendente (\u4e8c\u58f0), discendente-ascendente (\u4e09\u58f0) e discendente (\u56db\u58f0), ma ha cinque se si conta anche il tono neutro \u8f7b\u58f0. . Nella tabella sono indicate alcune delle possibili trascrizioni corrispondenti al suono pronunciato:\nIl numero (e il tipo) di toni pu\u00f2 cambiare al variare della variet\u00e0 o del dialetto locale considerato: in alcune parlate diffuse nella Cina del sud si arriva anche a 6 o 7 toni diversi, a cui si aggiunge il tono entrante, cio\u00e8 un'intonazione della vocale breve e sfuggita perch\u00e9 ch\u00e9 seguita anticamente da uno stop senza rilascio di suono udibile (conservato in cantonese e in svariati Minnan) oggi caduto o modificatosi a partire dai tempi del khanato mongolo in un colpo di glottide/stacco glottale a fine sillaba (che resta nei dialetti settentrionali).\nSistema di scrittura.\nIl rapporto fra le lingue parlate e scritte cinesi \u00e8 complesso. Questa complessit\u00e0 \u00e8 dovuta al fatto che le numerose variet\u00e0 del cinese parlato hanno attraversato secoli di sviluppo almeno a partire dalla Dinastia Han. Tuttavia lo scritto \u00e8 cambiato molto meno. Fino al XX secolo, la maggior parte della scrittura cinese convenzionale \u00e8 stata fatta in \"w\u00e9ny\u00e1n\" (\u6587\u8a00), tradotto come \"cinese classico\" o \"cinese letterario\", molto differente dalle variet\u00e0 parlate di cinese, un po' come il latino classico lo \u00e8 dalle moderne lingue romanze. Dal movimento del 4 maggio 1919, il modello convenzionale per il cinese scritto \u00e8 stato cambiato in \"b\u00e1ihu\u00e0\" (\u767d\u8a71/\u767d\u8bdd), o cinese vernacolare, non completamente identico alla grammatica ed al vocabolario del mandarino parlato moderno, anche se basato principalmente su di esso. Il termine \"cinese scritto standard\" si riferisce ora al cinese vernacolare.\nI caratteri cinesi sono intesi come morfemi che sono indipendenti dal cambiamento fonetico. Quindi, anche se \"uno\" \u00e8 \"y\u012b\" in mandarino, \"yat\" in cantonese e \"tsit\" in hokkien, questi termini derivano tutti da una parola cinese antica comune e condividono un carattere identico. Tuttavia, le ortografie dei dialetti cinesi non sono identiche. I vocabolari usati nei vari dialetti divergono. In pi\u00f9, mentre il vocabolario letterario \u00e8 condiviso fra tutti i dialetti (almeno nell'ortografia; le letture sono differenti), i lessici quotidiani sono spesso differenti. Il cinese colloquiale scritto coinvolge solitamente l'uso di caratteri dialettali che non possono essere capiti in altri dialetti o caratteri che sono considerati arcaici in \"b\u00e1ihu\u00e0\".\nIl cantonese \u00e8 l'unico fra i linguaggi regionali non mandarini ad avere un modello colloquiale scritto ampiamente usato. In opposizione, le altre lingue regionali non hanno queste forme alternative cos\u00ec diffuse. Il cantonese colloquiale scritto \u00e8 diventato abbastanza popolare nelle \"chat rooms\" e nelle \"instant messaging\". I Cantonesi, comunque, useranno il cinese scritto standard nella maggior parte delle comunicazioni scritte convenzionali.\nI caratteri cinesi.\nLa lingua scritta cinese impiega caratteri cinesi (\u6f22\u5b57/\u6c49\u5b57; pinyin: \"h\u00e0nz\u00ec\"), basati su logogrammi, dove ogni simbolo rappresenta un morfema (un'unit\u00e0 espressiva della lingua). Inizialmente, i caratteri erano immagini dei loro significati, ma col tempo divennero stilizzazioni e misure sempre pi\u00f9 complicate furono adottate per esprimere i concetti pi\u00f9 astratti. Oggi, la maggior parte dei caratteri contiene un elemento (il \"fonetico\") che d\u00e0 (o dava una volta) un'indicazione ragionevolmente buona della pronuncia e un altro componente (\"il radicale\") che d\u00e0 un'indicazione del significato. La somiglianza pittorica con gli oggetti \u00e8 stata persa con la stilizzazione. Molti stili di scrittura calligrafica cinese si sono sviluppati durante i secoli, come \u7bc6\u66f8 \"zhu\u00e0nsh\u016b\", \"stile dei sigilli\", \u8349\u66f8 \"c\u01ceosh\u016b\", \"stile corsivo\", \u96b8\u66f8 \"l\u00ecsh\u016b\", \"stile amministrativo (o dei cancellieri)\", e \u6977\u66f8 \"k\u01ceish\u016b\", \"stile esemplare\".\nIn Giappone e Corea, i caratteri degli Han sono stati adottati ed integrati nelle lingue e sono diventati, rispettivamente, \"kanji\" e \"hanja\". Il Giappone ancora usa il \"kanji\" come parte integrante del proprio sistema di scrittura; invece l'uso in Corea degli \"hanja\" \u00e8 diminuito (fino alla totale scomparsa in Corea del nord).\nCi sono attualmente due modelli per lo stampato in cinese. Uno \u00e8 il sistema tradizionale, usato a Taiwan. In Cina continentale e a Singapore \u00e8 usato il sistema semplificato (sviluppato dal governo della RPC negli anni cinquanta), che usa appunto forme semplificate per molti dei caratteri pi\u00f9 complessi. Hong Kong e Macao usano principalmente il sistema tradizionale, ma per alcuni caratteri hanno adottato la forma semplificata. La maggior parte delle versioni semplificate sono state derivate, bench\u00e9 in modo talvolta oscuro, da semplificazioni stabilite. A Taiwan, si usano molte semplificazioni quando i caratteri sono scritti a mano, ma nella stampa i caratteri tradizionali sono la norma. In pi\u00f9, molti Cinesi usano alcune semplificazioni personali.\nLa scrittura: tipi di caratteri e radicali Kangxi.\nIl cinese \u00e8 una delle poche lingue al mondo ad avere una scrittura basata prevalentemente su caratteri. Questi caratteri in cinese sono detti \"h\u00e0nz\u00ec\" \u6c49\u5b57 (tradizionale: \u6f22\u5b57, semplificato: \u6c49\u5b57), e sono utilizzati in quello che attualmente viene chiamato \"mandarino standard\". Durante la seconda met\u00e0 del secolo scorso si \u00e8 affermato l'utilizzo di una trascrizione fonetica in caratteri latini: il pinyin. Questo metodo fa s\u00ec che ogni sillaba nel parlato (alla quale corrisponde un carattere nello scritto) rechi un segno grafico (simile ad un accento) che ne definisce il tono. Ad es. la parola \"Cina\" in cinese semplificato \u00e8 composta di due caratteri, \u4e2d\u56fd, nello scritto, e di due sillabe, Z\"h\u014dnggu\u00f3\", nel parlato, ciascuna recante un tono. Gli ideogrammi rappresentano i morfemi e sono tutti portatori di significato. Tuttavia alcune parole di origine straniera sono trascritte con caratteri che, pur essendo portatori di significato, vengono utilizzati in maniera puramente fonetica.\nIl dizionario \"Zhongua Zihai\" elenca 85.568 caratteri, ma, nonostante l'enorme mole, ne ignora 1.500. Tuttavia quelli utilizzati di fatto sono molti di meno: per leggere un quotidiano ne bastano 3.000, mentre le persone con una buona cultura superano spesso i 5.000.\nLe prime testimonianze scritte della lingua cinese risalgono ad alcune incisioni su gusci di tartaruga del 1400 a.C. Da allora i caratteri hanno subito molti cambiamenti l'ultimo dei quali, nel 1956, ha ridotto il numero di tratti di quelli pi\u00f9 complessi (cinese tradizionale) e ha introdotto la scrittura in orizzontale. Questa riforma non \u00e8 stata accettata a Taiwan dove sono ancora diffusi i caratteri tradizionali (\u7e41\u4f53\u5b57, alternativa dei caratteri semplificati nella met\u00e0 Novecento, \u7b80\u4f53\u5b57).\nAd ogni carattere corrisponde una sillaba ed ogni parola pu\u00f2 essere mono o plurisillabica.\nSolo una piccola parte di questi caratteri sono pittogrammi (\u8c61\u5f62\u5b57), ovvero la rappresentazione grafica pura di un oggetto (come fossero dei geroglifici), ed il passaggio alla scrittura semplificata li ha resi meno intelleggibili; gli altri sono ideogrammi o in alternativa ideofonogrammi.\nGli ideogrammi sono la rappresentazione in immagini di un concetto. In questo modo ad esempio l'ideogramma che esprime il verbo \"riposarsi\" \u4f11 contiene l'elemento grafico dell'\"uomo\" \u4eba associato all'elemento grafico dell'\"albero\" \u6728 per indicare un albero sotto al quale ci si riposa.\nGli ideofonogrammi o composti fonetici sono invece composti da due elementi, dove il primo avvicina al senso mentre il secondo \u00e8 fonetico, ovvero fa intendere la pronuncia della sillaba (gran parte dei caratteri cinesi funziona con questo principio del rebus). Cos\u00ec ad esempio la sillaba corrispondente alla parola \"anguilla\" (\u9cdd \"sh\u00e0n\") \u00e8 formata dall'elemento concettuale del \"pesce\" insieme all'elemento fonetico \"sh\u00e0n\", che indica appunto la pronuncia. Questo primo elemento \u00e8 come una chiave e pu\u00f2 ricorrere in pi\u00f9 sillabe.\nI caratteri cinesi sono interamente costituiti da delle componenti minime che sono chiamate \"radicali\" o \"bushou\". Xu Shen (\u8bb8\u614e) nello Shuowen jiezi (\u8bf4\u6587\u89e3\u5b57) ne individu\u00f2 540, scalati poi a 214 da Mei Yingzuo nel 1615. Questo standard \u00e8 poi stato adottato per scrivere il celebre Dizionario Kangxi (\u5eb7\u7199\u5b57\u5178) pubblicato nel 1716, da cui il terzo nome di \"radicali Kangxi\". Essi danno sempre l'ambito di appartenenza del carattere e alcuni di loro sono oggi in disuso. I radicali Kangxi vengono studiati e usati anche per classificare gli hanja, kanji e chu nom nei dizionari. Conoscendoli, \u00e8 anche pi\u00f9 semplice memorizzare e imparare a scrivere i sinogrammi.\nInfluenza sulle altre lingue.\nCome gi\u00e0 detto, il cinese fa parte della famiglia delle lingue sino-tibetane, ed \u00e8 cos\u00ec collegato con il tibetano e il burmese, ma \u00e8 geneticamente indipendente dal coreano, dal vietnamita e dal giapponese. Tuttavia, queste lingue (e le culture ad esse collegate) sono state influenzate fortemente dal cinese nel corso della storia.\nSi \u00e8 gi\u00e0 accennato, ad esempio, al fatto che coreano e giapponese hanno sistemi di scrittura che impiegano caratteri cinesi, denominati rispettivamente hanja e kanji. In Corea del sud (\u97e9\u56fd) \u00e8 usato generalmente l'hangeul, ma l'hanja \u00e8 usato per enfasi (non in Corea del nord \u5317\u671d\u9c9c, dove invece non \u00e8 pi\u00f9 usato). Il Giappone (\u65e5\u672c) ha pensato di abbandonare l'uso dei caratteri cinesi dal XX secolo, ma essendo profondamente radicati nella cultura giapponese non sono stati aboliti. Il Vietnam (\u8d8a\u5357) inoltre ha abbandonato l'uso dei caratteri cinesi (chu nom) nel Novecento ma questi possono ancora essere visti facilmente nel moderno alfabeto fonetico vietnamita."}
{"id": "72643", "revid": "21583", "url": "https://it.wikipedia.org/wiki?curid=72643", "title": "Khasekhem", "text": "Biografia.\nIl nome \u00e8 riportato solamente su due statue e su alcuni vasi provenienti da Abydos.\nLa teoria maggiormente accettata tra gli studiosi \u00e8 che questo sovrano abbia regnato sul Basso Egitto contemporaneamente al regno di Peribsen sull'Alto Egitto. E possibile che, in seguito, lo stesso Khasekhem abbia riunificato i due regni assumendo il nome di Khasekhemui.\nIn alternativa Khasekhemui potrebbe essere il successore di Khasekhem ma la considerazione che la tomba di Khasekhem non \u00e8 stata rinvenuta fa pendere la bilancia a favore della prima ipotesi."}
{"id": "72647", "revid": "125911066", "url": "https://it.wikipedia.org/wiki?curid=72647", "title": "Manierismo (letteratura)", "text": "Il Manierismo \u00e8, nel linguaggio della storiografia pi\u00f9 recente, quell'insieme di correnti, di manifestazioni, di gusti letterari, che rappresentano il passaggio tra la cultura rinascimentale e quella propria dell'et\u00e0 barocca.\nLa grande fioritura letteraria rinascimentale si svolse soprattutto nei primi decenni del Cinquecento e si pu\u00f2 considerare sostanzialmente conclusa all'inizio del pontificato di Paolo IV (1555).\nLe forme rinascimentali andarono esaurendosi negli ultimi decenni del secolo, quando una lenta trasformazione condusse alle soglie della nuova civilt\u00e0 barocca del XVII secolo.\nQuesti decenni furono dominati dalla Controriforma cattolica, che influenz\u00f2 tutte le attivit\u00e0 pratiche e anche la cultura.\nQuadro storico.\nDopo il concilio di Trento (1545-1563), che port\u00f2 a una sistemazione del contenuto dogmatico e della disciplina della sua gerarchia, la Chiesa si volse sia alla conquista missionaria dei territori extraeuropei, sia al tentativo di ridestare nell'Europa cattolica il rigore morale e religioso.\nL'opera di difesa e restaurazione fu essenzialmente conservatrice. La Chiesa, timorosa del pericolo incombente della Riforma, cerc\u00f2 di imporre una nuova severit\u00e0 di costumi e di frenare ogni manifestazione di libero pensiero, imponendo un'ortodossia rigorosa, ricorrendo al tribunale dell'Inquisizione e all'appoggio del potere politico.\nUn doppio autoritarismo, religioso e politico, grav\u00f2 per molti decenni sull'Europa, segnando il temporaneo declino dello spirito di tolleranza, di libera e spregiudicata ricerca che era stata la manifestazione pi\u00f9 significativa della civilt\u00e0 rinascimentale.\nIn Italia gli uomini di cultura si piegarono, generalmente, alle esigenze della Controriforma, molto spesso per convenienza. La Chiesa cerc\u00f2 di conciliarsi con la cultura umanistica, inquadrandola in una solida visione religiosa, come aveva cercato di fare anche nel passato.\nIn realt\u00e0, la civilt\u00e0 rinascimentale italiana aveva ormai perso la sua creativit\u00e0 e si stava adagiando in uno stanco ideale di decoro formale. Ogni autentico interesse ed entusiasmo erano ormai tramontati ed anche l'arte da sorgente viva della coscienza, si cristallizzava in un classicismo formale, fondato su una minuta, e pedante, precettistica.\nLa letteratura era ormai legata all'accademia, cio\u00e8 a una ristretta minoranza intellettuale, che non era riuscita a diffondere gli ideali rinascimentali. Si veniva cos\u00ec a sancire il trionfo della forma sul contenuto, dell'eleganza raffinata sulla realt\u00e0.\nIl risveglio religioso voluto dalla Chiesa si attu\u00f2 solo parzialmente e, d'altra parte, le limitazioni imposte alla libert\u00e0 di pensiero impedivano che si realizzasse un intimo rinnovamento. Peraltro, la rinnovata religiosit\u00e0 riportava nelle coscienze il senso del peccato e del limite umano. Un senso di insicurezza e di fragilit\u00e0 dominava ormai la nuova visione dell'uomo, che si sentiva soggetto al flusso alterno e cieco della sorte. Tale concezione, gi\u00e0 presente nel Guicciardini, si approfond\u00ec drammaticamente nel Tasso, per poi trapassare nella civilt\u00e0 barocca del Seicento.\nLetteratura.\nLa letteratura di questo periodo \u00e8 caratterizzata in primo luogo da un'estrema e raffinata elaborazione formale, spesso fine a se stessa e dalla tendenza a giustificare la propria opera mediante trattati di arte poetica, nei quali, mentre l'autore cerca di dimostrare la piena regolarit\u00e0 dell'opera stessa, secondo i precetti arbitrariamente desunti dalla \"Poetica\" di Aristotele, esprime anche un senso di fastidio verso le regole ed un bisogno, solo esteriore, di \nAltro elemento essenziale ed anch'esso contraddittorio, \u00e8 il proposito moraleggiante, in ossequio alla Controriforma, unito alla preoccupazione del parlare ortodosso. Si tratta per\u00f2, quasi sempre di un ossequio esteriore: prevale, in realt\u00e0, un'ispirazione sensuale sotto il conformismo di spiriti inclini all'ipocrisia e al compromesso.\nLe modalit\u00e0 espressive del Manierismo concedono allo scrittore la possibilit\u00e0 di esprimersi pi\u00f9 liberamente, non dovendo pi\u00f9 seguire quell'ossessione per la misura, che inevitabilmente restringeva i limiti dell'invenzione artistica. Nelle opere si respira un sentimento di irrequietezza. Il dettaglio diveniva l'oggetto principale dell'opera. \u00c8 come se esaurite le possibilit\u00e0 artistiche, l'uomo non potesse che rifugiarsi nella foga del dettaglio insignificante, nel mancato desiderio di un progetto grandioso. Ma non \u00e8 una resa incondizionata, piuttosto \u00e8 una rincorsa caotica e affannata al dettaglio, al bizzarro, all'inusuale, una sorta di caccia al significato. \u00c8 un periodo di crisi, specialmente per l'Italia, che, al di l\u00e0 della corte papale vive il suo distacco dalla storia. \u00c8 il senso di crisi, quasi di stanchezza, che spinge l'uomo verso questa dimensione di profondo disequilibrio, a cavallo tra la misura ancora classica del Rinascimento e la stravaganza del Barocco.\nIn Torquato Tasso (1544\u20131595), il dissidio culturale e letterario di quest'et\u00e0 assunse un pi\u00f9 profondo e drammatico carattere interiore. Nel filosofo e poeta Giordano Bruno (1548- 1600), la crisi del pensiero rinascimentale si risolse nella ricerca di una nuova sistemazione filosofica anti-aristotelica, nell'affermazione della libert\u00e0 di pensiero ed in una rivolta al conformismo che gli costarono la vita. Un altro autore considerato manierista \u00e8 (Giovanni) Battista Guarini, la cui pi\u00f9 famosa opera poetica, la tragicommedia \"Il pastor fido\", \u00e8 seguita e preceduta da un'ampia ricognizione intorno al valore dei generi letterari.\nSecondo Renato Barilli, \u00e8 possibile considerare William Shakespeare come il massimo esponente della letteratura manierista europea, perch\u00e9 nelle sue opere si assiste ad un recupero e ad una rielaborazione di motivi e situazioni di chiara eredit\u00e0 medievale, inseriti in una drammaturgia che infrange le istanze del verosimile e delle categorie aristoteliche di spazio, tempo e azione."}
{"id": "72649", "revid": "580197", "url": "https://it.wikipedia.org/wiki?curid=72649", "title": "Cinese", "text": ""}
{"id": "72653", "revid": "2225", "url": "https://it.wikipedia.org/wiki?curid=72653", "title": "Smeagol", "text": ""}
{"id": "72655", "revid": "2225", "url": "https://it.wikipedia.org/wiki?curid=72655", "title": "Sm\u00e9agol", "text": ""}
{"id": "72658", "revid": "1543377", "url": "https://it.wikipedia.org/wiki?curid=72658", "title": "Utrecht (provincia)", "text": "La provincia di Utrecht (pronuncia corrente in italiano o ; in olandese ) \u00e8 la pi\u00f9 piccola delle province dei Paesi Bassi, ed \u00e8 situata al centro della nazione. Confina con il Flevoland e l'IJsselmeer a nord, la Gheldria ad est, il fiume Reno a sud, l'Olanda Meridionale ad ovest e l'Olanda Settentrionale a nord-ovest.\nImportanti citt\u00e0 della provincia sono il capoluogo Utrecht e Amersfoort, seguite da Veenendaal, Zeist e Nieuwegein.\nStoria.\nNel medioevo gran parte dell'area dell'attuale provincia era governata dal Vescovo di Utrecht. Il vescovado venne fondato nel 722 da Willibrord. Molte guerre vennero combattute tra Utrecht e le contee e i ducati confinanti di Olanda, Gheldria e Brabante.\nNel 1527, il vescovo di Utrecht vendette il potere secolare sui suoi territori all'Imperatore Carlo V, che gi\u00e0 possedeva le altre province olandesi. Comunque, il governo degli Asburgo non dur\u00f2 per molto, poich\u00e9 Utrecht si un\u00ec alla rivolta delle Province Unite contro il figlio di Carlo, Filippo II di Spagna, nel 1579.\nGeografia fisica.\nNella parte est della provincia si trovano le Utrechtse Heuvelrug, una catena di colline moreniche lasciate da lingue di ghiaccio dopo la glaciazione che precedette l'ultima era glaciale. A causa della scarsit\u00e0 di nutrienti nel terreno sabbioso, gran parte del paesaggio in precedenza incolto \u00e8 stato piantumato con pini. Il sud della provincia \u00e8 un paesaggio fluviale. L'ovest consiste principalmente di prati. A nord si trovano grandi laghi formatisi da pantani che hanno scavato la torba dopo l'ultima era glaciale."}
{"id": "72669", "revid": "110157", "url": "https://it.wikipedia.org/wiki?curid=72669", "title": "Salisburghese", "text": "Il Salisburghese (in tedesco: \" Land Salzburg\"; in austro-bavarese: \"Laund Soizburg\") \u00e8 uno stato federato (\"Land\") dell'Austria, con capoluogo Salisburgo.\nGeografia fisica.\nLocalizzazione.\nConfina con la Germania (Baviera) a nord, con l'Alta Austria a nord-est, con la Stiria a est, con la Carinzia a sud, con il Tirolo a sud (Tirolo Orientale) e a ovest (Tirolo del Nord) e con l'Italia (Provincia autonoma di Bolzano in Trentino-Alto Adige) a sud-ovest.\nMontagne.\nLe sezioni e sottosezioni alpine che interessano il Salisburghese sono:\nLe vette principali sono:\nSuddivisione amministrativa.\nIl Salisburghese conta 1 citt\u00e0 statutaria (\"Statutarstadt\") e 5 distretti (\"Bezirke\"):"}
{"id": "72678", "revid": "571594", "url": "https://it.wikipedia.org/wiki?curid=72678", "title": "Gondor", "text": "Gondor \u00e8 un regno di Arda, l'universo immaginario fantasy creato dallo scrittore inglese J. R. R. Tolkien.\nInsieme ad Arnor, \u00e8 uno dei regni in esilio degli Uomini di N\u00famenor nella Terra di Mezzo.\nStoria.\nCome Arnor nel nord, Gondor \u00e8 un regno degli Uomini, fondato da Isildur e An\u00e1rion, i figli di Elendil, dopo la caduta di N\u00famenor. Esso \u00e8 posto al sud della Terra di Mezzo settentrionale, nelle foci dell'Anduin e ad ovest di Mordor.\nIl nome significa \"terra della pietra\", dalla parola Sindarin \"gond\" \"pietra\" e \"(n)dor\" \"paese, terra\", ed \u00e8 chiamato cos\u00ec a causa dell'Ered Nimrais e delle altre catene montuose che vi si trovano, oltre alle numerose citt\u00e0 Dunedain come Osgiliath.\nLa fondazione.\nPrima della caduta di N\u00famenor, la regione di Gondor era abitata da numerosi N\u00famen\u00f3reani immigrati dagli insediamenti Dunedain lungo la costa, che lentamente si spinsero sempre pi\u00f9 all'interno, e si mescolarono con gli Uomini indigeni, se questi erano amichevoli, o li cacciarono, confinandoli in luoghi come il Dunland.\nGondor, che durante gli anni del colonialismo era chiamato semplicemente \"Entroterra di Belfalas\" o di \"Pelargir\", era pi\u00f9 fertile di Arnor, a causa della valle dell'Anduin e dell'Ithilien, e perci\u00f2 ebbe quasi sempre una popolazione pi\u00f9 numerosa; prima dell'arrivo delle navi di Elendil, comunque, il territorio era diviso in varie signorie feudali comandate da nobili Numenoreani e facenti parte dell'Impero Coloniale di Numenor.\nGondor come regno a s\u00e9 stante e completamente indipendente fu fondato dopo la caduta di Numenor, come \"regno in esilio\" per i D\u00f9nedain sopravvissuti all'Akallabeth.\nAll'epoca della fondazione, Gondor era semplicemente composto dall'Ithilien, dal Lebennin, dal Lossarnach e da parte dell'An\u00f3rien, comprese Osgiliath, Minas Anor e Minas Ithil.\nI D\u00f9nedain gi\u00e0 residenti a Gondor accolsero pacificamente i fratelli superstiti della Caduta, ed insieme iniziarono la costruzione del Regno.\nGondor prese parte all'Ultima Alleanza per contrastare il potere di Sauron, che lo vinse temporaneamente nella battaglia di Dagorlad, al termine della Seconda Era.\nLa prosperit\u00e0 di Gondor.\nDopo la guerra contro Sauron, il potere e la prosperit\u00e0 di Gondor aumentarono: i D\u00f9nedain prosperarono e, dal nucleo originario nella valle dell'Anduin, si sparsero sempre di pi\u00f9 lungo la costa, colonizzando le verdi regioni di Anfalas e Belfalas, verso sud nell'Harondor (processo interrotto solo da un'invasione degli Esterling nel 492 della Terza Era), e anche nel Calenardhon e nel Rhovanion del sud, poco sopra Dagorlad, e continuarono a crescere per tutto il nono secolo.\nMentre il potere del reame fratello di Gondor, Arnor, arriv\u00f2 all'apice, il momento di Gondor doveva ancora venire.\nGondor controllava anche numerose entit\u00e0 feudali vassalle del regno, come il Principato di Dol Amroth, fondato dal mezzelfo Galador, la Marca dell'Enedwaith ed il Principato di Harondor, tutte regioni abitate in maggioranza da Dunedain.\nL'et\u00e0 d'oro di Gondor.\nLa potenza di Gondor raggiunse l'et\u00e0 d'oro sotto i quattro \"Re Navigatori\", vale a dire:\nNel regno del potente re Hyarmendacil I (circa dodicesimo secolo T.E.) Gondor raggiunse l'apice del suo potere. Durante il regno di Hyarmendacil, i confini di Gondor raggiunsero la loro pi\u00f9 ampia espansione.\nIl reame si estendeva ad est fino al mare di Rh\u00fbn, a sud fino alle pi\u00f9 vicine terre degli Haradrim, a nord fino al Bosco Atro, e a ovest fino ai confini di Arnor. Il suo esercito era immenso per numero e potenza.\nTale era la potenza di Gondor durante questo periodo, che la gente diceva per invidia: \u00abLe pietre preziose a Gondor sono sassolini coi quali giocano i bambini\u00bb.\nIl declino di Gondor.\nMa dopo questo tempo, cominci\u00f2 un lungo periodo di declino. Tre grandi calamit\u00e0 stroncarono Gondor durante il secondo millennio della Terza Era, e furono la principale causa del decadimento: la guerra civile, la grande epidemia e l'invasione dei Carrieri, una trib\u00f9 degli Esterling.\nLa \"Lotta delle Stirpi\".\nNel XV secolo della Terza Era, una grande guerra civile, chiamata Lotta delle Stirpi, dilani\u00f2 la nazione. Il re era di sangue misto: sua madre era degli Uomini del nord. Il disprezzo popolare port\u00f2 al rovesciamento del re Eldacar da parte di Castamir, l'ammiraglio delle forze navali gondoriane, che possedeva un po' di sangue reale. Il figlio del re fu ucciso, e questi fugg\u00ec al nord. Castamir fu poi conosciuto come Castamir l'Usurpatore. Durante i dieci anni che seguirono, egli diede prova di essere crudele e spietato, e a causa del suo amore per la vecchia flotta, si interess\u00f2 alle regioni costiere, mentre le province interne erano ignorate e abbandonate alla rovina. Allora, Eldacar torn\u00f2 a Gondor con un'armata di Uomini del nord, e si un\u00ec a schiere di abitanti delle province interne, come Calenardhon, An\u00f3rien e Ithilien. La grande battaglia fra le armate del re e quelle di Castamir avvenne ai guadi dell'Erui, vicino Osgiliath. La citt\u00e0 fu devastata durante il combattimento, il grande ponte distrutto e il suo palant\u00edr disperso. Eldacar uccise Castamir, vendicando il figlio, e reclam\u00f2 il suo trono, ma i figli di Castamir si salvarono e riuscirono a difendere Pelargir, poich\u00e9 il re non aveva flotta da mandar loro contro. Quando ebbero radunato tutte le forze possibili, salparono verso Umbar, dove si unirono ai Corsari, e da qui continuarono a dare guerra a Gondor per molti anni, e solo durante il regno di Elessar Gondor riusc\u00ec a sottomettere di nuovo la citt\u00e0.\nLa Lotta delle Stirpi provoc\u00f2 danni orribili. La maggior parte dei Dunedain di sangue puro mor\u00ec o ripudi\u00f2 il lignaggio; la linea di successione si inquin\u00f2 irreparabilmente.\nLa Grande Epidemia.\nPi\u00f9 tardi, durante il regno di Telemnar, nipote di Eldacar, un altro male si abbatt\u00e9 su Gondor e su tutta la Terra di Mezzo: una grande epidemia, portata dai venti dell'Est, uccise il re e tutti i suoi figli, assieme a numerosi abitanti di Gondor, specialmente di Osgiliath. Allora, a causa della scarsit\u00e0 di popolazione, gli avamposti messi a guardia contro il ritorno del Male a Mordor furono abbandonati. Questi avvenimenti accaddero mentre l'Ombra si infittiva nel Bosco Atro, e mentre accadevano infausti avvenimenti segno del prossimo ritorno di Sauron.\nCon la morte del re, anche l'Albero Bianco di Minas Anor avvizz\u00ec. Ma il successivo re, Tarondor, ripiant\u00f2 un alberello, e inoltre spost\u00f2 ufficialmente la capitale da Osgiliath a Minas Anor. Tarondor ebbe il regno pi\u00f9 lungo di tutti i re di Gondor, ma non pot\u00e9 fare altro che riorganizzare il suo reame.\nIn questo periodo numerose Marche di confine del regno vengono abbandonate dai rappresentanti di Gondor, e di fatto divengono signorie in mano a signori della guerra locali o territori desolati e in via di spopolamento.\nL'invasione dei Carrieri.\nAppena Gondor si riprese dall'epidemia, l'invasione dei Carrieri devast\u00f2 il regno. Questi, sobillati dagli inviati di Sauron, attaccarono Gondor attorno al 1850 e gli attacchi perdurarono per oltre un secolo. La svolta ci fu dopo il 1944, quando il capitano dell'armata del sud, E\u00e4rnil, sconfisse e sbaragli\u00f2 il nemico nell'Ithilien, attaccando i Carrieri nel loro pi\u00f9 grande accampamento e cacciandoli definitivamente da Gondor.\nLa dinastia dei re caduti.\nRiunificazione rifiutata.\nNel 1944 della Terza Era, a Gondor ci fu una crisi dinastica, poich\u00e9 il re Ondoher era stato ucciso in battaglia con entrambi i suoi figli. Di conseguenza sia Arvedui, il genero di Ondoher e re di Arthedain ad Arnor (imparentato quindi sia con Isildur che con An\u00e1rion), sia il generale vittorioso E\u00e4rnil, che era un lontano parente del precedente re, reclamarono il trono. I Dunedain di Gondor elessero E\u00e4rnil, che divenne re col nome di E\u00e4rnil II.\nL'ultimo erede di An\u00e1rion.\nDurante la Battaglia di Fornost, l'erede di E\u00e4rnil, E\u00e4rnur, port\u00f2 le forze di Gondor alla vittoria contro il Re Stregone di Angmar, che sarebbe diventato poi il signore dei Nazg\u00fbl. Bench\u00e9 E\u00e4rnur sperasse di combattere con lui, quando egli gli si avvicin\u00f2, il cavallo dell'Uomo si spavent\u00f2 e fugg\u00ec. E\u00e4rnur fu trascinato via, ma quando torn\u00f2, l'Elfo Glorfindel lo aveva fatto fuggire, e disse ad E\u00e4rnur: \u00abNon lo inseguire. Lontano \u00e8 ancora il suo destino, ed egli non cadr\u00e0 per mano di un uomo\u00bb.\nMa durante questo tempo, nel 2002 T.E., la citt\u00e0 sorella di Minas Anor, Minas Ithil, era stata catturata dagli Spettri dell'Anello, che vi si erano stabiliti e avevano rubato il palant\u00edr della Torre. Minas Ithil fu rinominata Minas Morgul, Torre del Terrore, e Minas Anor fu rinominata Minas Tirith, Torre di Guardia, a sorveglianza delle malefatte della torre gemella.\nQuando, nel 2043, E\u00e4rnur ascese al trono di Gondor, il Re Stregone di Angmar lo sfid\u00f2 a duello in Minas Morgul. Il sovrintendente Mardil riusc\u00ec a trattenere il re dall'andare incontro allo Stregone, ma quando, sette anni dopo, questi ripet\u00e9 la sfida, nemmeno il sovrintendente riusc\u00ec a fermare E\u00e4rnur, che part\u00ec assieme ad alcuni compagni per accogliere la sfida. Di questi non si ebbe pi\u00f9 notizia. Poich\u00e9 non si ebbe testimonianza certa della morte del re e non si trovarono discendenti di sangue puro, con la morte di E\u00e4rnur ebbe fine la stirpe di An\u00e1rion.\nI sovrintendenti.\nI sovrintendenti regnanti.\nIl posto del Re fu preso da una lunga discendenza ereditaria di sovrintendenti regnanti, che govern\u00f2 Gondor in nome del re, in attesa del suo ritorno.\nOgni nuovo sovrintendente che entrava in carica doveva giurare di \u00abtenere lo scettro e regnare in nome del Re fino all'ora del suo ritorno\u00bb; ma ben presto le parole divennero un rituale, e i sovrintendenti non ci prestarono pi\u00f9 caso: eppure ancora molti a Gondor speravano nel ritorno del re, e i sovrintendenti non sedettero mai sul trono, n\u00e9 portarono lo scettro, ma solo il bastone bianco, simbolo del loro incarico.\nGli ultimi sovrintendenti regnanti furono Denethor II e suo figlio minore Faramir (dal momento che il maggiore, Boromir, membro della Compagnia dell'Anello, era stato ucciso dagli Uruk-hai di Saruman).\nCirion ed Eorl.\nNel 2510 della Terza Era, quando il Sovrintendente Cirion prese il potere di Gondor, la nazione attraversava uno dei pi\u00f9 grandi pericoli della sua storia: la trib\u00f9 Esterling dei Balchoth invase Gondor con una grande forza. Essendo la popolazione del Calenardhon assai ridotta, per il sovrintendente era difficile difendere la linea del fiume Anduin.\nAllora Cirion invi\u00f2 soccorsi a nord, ma invano, poich\u00e9 i Balchoth avevano ormai attraversato l'Anduin travolgendo i difensori. Un esercito venne deviato a sud, verso il Limterso, dove fu attaccato da una schiera di Orchi delle Montagne Nebbiose. In quel mentre giunsero da nord aiuti inaspettati, e per la prima volta a Gondor si udirono i corni dei Rohirrim. Eorl il Giovane, venuto coi suoi cavalieri, disperse gli Orchi e uccise tutti i Balchoth sui Campi del Calenardhon. Cirion allora don\u00f2 a Eorl quel territorio, e questi giur\u00f2 di difendere Gondor in caso di bisogno. Il Calenardhon cambi\u00f2 nome e venne chiamato Rohan, nome che deriva dal nome \"Rohirrim\", \"signori dei cavalli\".\nLa guerra dell'Anello.\nAll'inizio della guerra dell'Anello, Gondor controllava un territorio che era solo una piccolissima parte rispetto al periodo di massimo splendore ed espansione: il potere di Minas Tirith si esercitava sulle regioni dell'An\u00f3rien, del Lebennin, di Dol Amroth, di Anfalas e del Lossarnach, riducendo sostanzialmente le terre del regno ai territori a sud dei Monti Bianchi, escluso l'An\u00f3rien, le uniche ancora abitate dai Dunedain.\nRohan rimaneva ufficialmente ancora vassallo di Gondor, ma da alcuni decenni i due regni si erano sostanzialmente estraniati e i rapporti erano molto radi.\nNel 3019 Gondor sub\u00ec un grande attacco alla sua capitale, Minas Tirith, nella battaglia dei Campi del Pelennor. Lo schieramento nemico era formato da Orchi, Haradrim, Esterling e Variag (che sarebbero dovuti essere usati per il saccheggio della citt\u00e0), e Corsari di Umbar, sconfitti per\u00f2 dall'esercito dei Morti guidato da Aragorn. La citt\u00e0 aveva come alleati meno di tremila guerrieri dei Feudi del Sud, tra cui l'esercito di Imrahil Dol Amroth. Durante la battaglia, quando Grond distrugge il Cancello della Citt\u00e0, Gandalf \u00e8 l'unico ad attendere e affrontare il signore dei Nazg\u00fbl. Quando i gondoriani erano vicini alla sconfitta, i Rohirrim giunsero, inaspettati come la prima volta, e spinsero gli orchi verso il fiume. I Rohirrim subirono gravi perdite, ma all'ultimo momento giunse sul campo di battaglia Aragorn al comando di un esercito conquistato nei porti a sud.\nI giorni successivi Aragorn, con al seguito un esercito di poche migliaia di uomini, marci\u00f2 fino ad arrivare al Nero Cancello. Con la distruzione dell'Anello da parte di Frodo e la conseguente sconfitta di Sauron, la dinastia dei re risorse, e Aragorn, col nome di Elessar, divenne Re dei Regni Riuniti di Gondor e Arnor.\nFaramir, l'ultimo erede dei sovrintendenti regnanti, mantenne l'ufficio di sovrintendente e fu nominato principe dell'Ithilien, appena riconquistato.\nCon l'inizio del regno di Elessar e della Quarta Era, i D\u00f9nedain di Gondor ricominciarono a prosperare e ad aumentare di numero, ricolonizzando lentamente le regioni un tempo floride e prospere che furono abbandonate e lasciate disabitate nei secoli dell'Ombra.\nGeografia.\nAn\u00f3rien.\nL'An\u00f3rien (in Rohirric \"Sunlending\") costituisce un territorio lungo e stretto che comprende le valli settentrionali degli Ered Nimrais; i suoi confini sono costituiti dal Rivo Mering a ovest, dalle foci dell'Entalluvio a nord e dall'Anduin a est.\nIl suo nome \u00e8 in Sindarin e significa \"Terra del Sole\". Attraversato dalla Strada Occidentale che conduce all'antico regno di Arnor, appartiene a Gondor ed \u00e8 l'unica parte del Calenardhon che non fu donata agli \u00c9oth\u00e9od (gli antenati dei Rohirrim) per formare il regno di Rohan.\nL'unica citt\u00e0 menzionata nella regione \u00e8 Minas Tirith. Qui furono costruiti i Fuochi di segnalazione di Gondor.\nEntro i confini dell'An\u00f3rien \u00e8 situata la Foresta Dr\u00faadana, denominata \"Tawar-in-Dr\u00faedain\" in Sindarin. Si tratta di un'ampia foresta estesa sui fianchi settentrionali dei Monti Bianchi, abitata nella Terza Era da quanto rimaneva dell'antico popolo silvano dei Dr\u00faedain.\nLa popolazione dell'An\u00f3rien si schier\u00f2 al fianco del re deposto Eldacar nel corso della Lotta delle Stirpi che dilani\u00f2 Gondor fra il 1432 e il 1447 T.E.\nAnfalas.\n\u00c8 una regione costiera che si estende tra i fiumi Lefnui e Morthond, a sud delle Pinnath Gelin. Risulta essere una zona scarsamente popolata e senza citt\u00e0 importanti. Durante la Guerra dell'Anello la gente dell'Anfalas venne attaccata dai corsari di Umbar.\nNel Signore degli Anelli \u00e8 riportato che in occasione della Guerra dell'Anello vennero mandati in aiuto di Minas Tirith \"un gran numero di Uomini d'ogni genere, cacciatori e pastori e abitanti di piccoli villaggi, scarsamente equipaggiati\nad eccezione della scorta privata del loro sire Golasgil\".\nLa traduzione del termine Sindarin Anfalas \u00e8 \"lunga spiaggia\", e in Ovestron \u00e8 detta \"Rivalunga\".\nDor-en-Ernil.\nIl Dor-en-Ernil costituisce un feudo di Gondor. I suoi confini non sono dichiarati da Tolkien, ma secondo il figlio Christopher, esso \u00e8 esteso sugli altopiani della penisola di Belfalas, quindi delimitato ad ovest dal fiume Ringl\u00f2 e ad est dal fiume Serni.\nIl feudo (il cui nome significa \"Terra del principe\") al suo interno contiene la penisola di Belfalas con la sua capitale, Dol Amroth, sede del Principe, che regna su queste terre per conto del re di Gondor.\nIl territorio \u00e8 abitato da gente di origine numenoreana fin dalla Seconda Era.\nBelfalas.\nBelfalas, o \"Grande Costa\", \u00e8 situata nel sud del regno di Gondor e costituisce una parte del Dor-en-Ernil, la \"Terra del Principe\". Il Principe in questione \u00e8 il Signore di Dol Amroth, il quale viveva nell'omonima citt\u00e0, capitale del feudo.\nA sud si trova un'enorme baia che prende il nome di Baia di Belfalas, nella quale sfocia tra gli altri l'Anduin.\nAll'inizio del secondo millennio della Terza Era, un certo Imraz\u00f4r il N\u00famen\u00f3reano viveva in questa regione e vi governava. Egli spos\u00f2 Mithrellas, un'Elfa Silvana di L\u00f3rien, e il loro figlio Galador divenne il primo Principe di Dol Amroth.\nIl Belfalas fu anche la dimora di un antico porto Elfico denominato Edhellon.\nDurante la Guerra dell'Anello, il Belfalas venne attaccato pi\u00f9 volte dai Corsari di Umbar, alleati di Sauron, e pertanto non pot\u00e9 inviare molti uomini per aiutare la difesa di Minas Tirith. In effetti, inizialmente solo Imrahil Principe del Dol Amroth e la sua guardia personale giunsero in soccorso di Minas Tirith. Dopo che Aragorn ebbe liberato la costa di Belfalas grazie all'aiuto della Grigia Compagnia, tutti i cavalieri della regione lo seguirono finalmente alla volta della Battaglia dei Campi del Pelennor.\nLa baia di Belfalas, si trovava ad est del grande golfo che separava il Beleriand dalle terre del sud durante la Prima Era. Dopo i grandi sconvolgimenti seguiti alla fine della Prima Era, durante i quali il grande mare sommerse il Beleriand, la Baia, si venne a trovare nella posizione attuale, estendendosi dal promontorio di Andrast, alla foce dell'Anduin, fino alle terre del sud vicino alla citt\u00e0 di Umbar. Nella zona meridionale della baia, vicino alla citt\u00e0 di Umbar, le molteplici insenature, offrivano sicuro riparo ai corsari per le loro incursioni nella zona settentrionale. Nella baia sfociano molti fiumi, piccoli o grandi, creando tante baie e insenature minori. Il principale \u00e8 l'Anduin, che crea un grande estuario di fronte al quale si innalza l'isola rocciosa di Tolfalas. Altri fiumi sono:\nIthilien.\n\u00c8 una regione compresa tra i fiume Anduin e gli Ephel D\u00faath di Mordor. La regione \u00e8, inoltre, ulteriormente divisa tra \"Nord Ithilien\" e \"Sud Ithilien\", divise da una linea immaginaria all'altezza di Osgiliath. Il nome significa, in Sindarin, \"Terra della Luna\".\nFu una terra fertile e prosperosa per tutta la Seconda Era, fino alla prima parte della Terza, piena di boschi e giardini, quando Gondor era ancora potente e Mordor era deserto. La citt\u00e0 pi\u00f9 importante, allora, era Minas Ithil (\"Torre della Luna\", in Sindarin), che fu per\u00f2 conquistata nel 2002 T.E. dalle forze di Mordor, e rinominata \"Minas Morgul\" (\"Torre della Negromanzia\"). Nel 2475 la Pace Vigile fu rotta, e gli Orchi di Mordor uscirono dalla citt\u00e0 conquistata, devastando la provincia; anche se il Sovrintendente Boromir I sconfisse le orde di Mordor, le incursioni continuarono, pi\u00f9 o meno saltuariamente fino alla Guerra dell'Anello. Nel 2901 queste incursioni divennero cos\u00ec gravi che le poche persone rimaste ad abitare la regione fuggirono oltre l'Anduin, e Gondor si ritir\u00f2 dalla provincia. Comunque i Sovrintendenti di Gondor mantennero degli esploratori nell'Ithilien, i Raminghi dell'Ithilien, creando alcuni avamposti segreti, come quello di \"Henneth Ann\u00fbn\", che furono costruiti poco dopo il 2901; ma quando, nel 2954 il Monte Fato ricominci\u00f2 a bruciare, i pochi contadini ancora rimasti andarono ad ovest, lasciando i Raminghi soli contro la schiacciante superiorit\u00e0 del nemico.\nNe \"Il Signore degli Anelli\", Gollum conduce Frodo e Sam attraverso l'Ithilien per condurli al passo di Cirith Ungol, sugli Ephel D\u00faath. Attraversando la regione, i tre assistono ad una battaglia tra dei Sudroni provenienti dall'Harad e alcuni Raminghi dell'Ithilien, sotto il comando di Faramir, figlio del Sovrintendente Denethor; catturati da questi ultimi, Frodo, Sam e Gollum, una volta convinto Faramir di non essere spie di Mordor, continuano il loro cammino. Anche durante il dominio di Sauron, l'Ithilien \u00e8 descritta come una terra meno aspra di Mordor, poich\u00e9 una volta era una terra abitata dagli Uomini, in cui cresce ancora della macchia e vivono ancora animali (come la coppia di conigli che sar\u00e0 catturata da Gollum).\nDurante la Quarta Era, l'Ithilien era governato dai \"Principi dell'Ithilien\", una linea che ebbe inizio con Faramir ed \u00c9owyn, la \"Bianca Dama dell'Ithilien\". Minas Morgul non venne ripopolata, e Faramir regn\u00f2 su tutta la regione, oltre che come \"Principe\", anche come \"Signore di Emyn Arnen\". Nell'Ithilien, inoltre, si stabil\u00ec una colonia di Elfi, che ebbero un ruolo molto importante nella ricostruzione della parte orientale di Gondor, guadagnandosi cos\u00ec il rispetto e la gratitudine di Re Elessar. La colonia, comunque, dur\u00f2 pochi anni, poich\u00e9 nel 120 Q.E., alla morte del Re, molti elfi si imbarcarono per Valinor, lasciando la Terra di Mezzo.\nCair Andros.\n\u00c8 un'isola fluviale che si trova tra la citt\u00e0 di Osgiliath e la confluenza dell'Entalluvio con l'Anduin, circa 40 miglia a nord della citt\u00e0. Il suo nome in Sindarin significa \"isola dalla lunga scia\" perch\u00e9 la parte settentrionale dell'isola, per via delle rocce a strapiombo che si innalzano dalle acque, assomiglia alla prua di una grande nave che separa i flutti creando una grande scia di schiuma.\nQuando l'Ithilien cadde per mano degli orchi di Mordor, l'allora Sovrintendente T\u00farin II decise la sua fortificazione per difendere l'An\u00f3rien dalla minaccia di invasione delle forze nemiche.\nDurante la guerra dell'Anello, l'isola di Cair Andros, era il collegamento tra la parte occidentale del regno e le basi segrete dei raminghi del sud nell'Ithilien, tra le quali spiccava Henneth Ann\u00fbn. Sull'isola sost\u00f2 anche Faramir durante il suo viaggio che dall'Ithilien lo avrebbe portato a Minas Tirith. Dopo la vittoriosa battaglia dei Campi del Pelennor, durante la marcia verso il Nero Cancello, qui vi furono mandati da Aragorn tutti coloro che non riuscirono a proseguire la marcia per la paura provocata in loro da Mordor e dai Nazg\u00fbl.\nHenneth Ann\u00fbn.\nEra un avamposto di Gondor, ed era nascosto nell'Ithilien del nord. Durante la Guerra dell'Anello, Faramir figlio di Denethor II stabil\u00ec in questo luogo la base delle operazioni, e sempre qui Frodo e Sam furono portati una volta catturati durante il loro viaggio.\nQuesta dimora segreta, il cui nome significa \"Finestra del Tramonto\", consisteva di una caverna, la cui entrata (rivolta, appunto, ad occidente) era nascosta da una cascata, che formava ai suoi piedi una piccola polla. La grotta era stata scavata centinaia di anni prima dal fiume che adesso alimentava le cascate, il quale originariamente cadeva dal buco che allora costituiva la \"finestra\"; in seguito il fiume aveva deviato il suo corso, lasciando libera la grotta, e rendendone quasi invisibile l'entrata.\nCome tutti i rifugi gondoriani nascosti nell'Ithilien, Henneth Ann\u00fbn fu creato dal Sovrintendente T\u00farin II, circa nel 2900 T.E., dopo che l'Ithilien aveva cominciato ad essere attaccato spesso dalle incursioni degli Orchi di Mordor.\nLebennin.\nSi trova a sud di Minas Tirith, tra gli Ered Nimrais e il delta dell'Anduin.\nIl suo nome significa \"(Terra dai) Cinque Fiumi\", a causa dei fiumi che vi scorrono, ed \u00e8 stato uno dei pi\u00f9 fedeli feudi di Gondor. La citt\u00e0 pi\u00f9 grande della regione \u00e8 Pelargir.\nIl Lebennin \u00e8 largamente popolato da Uomini di sangue misto; molti di loro fanno risalire le loro origini agli antichi \"Uomini delle Montagne\", popolazione che venne cacciata dai Monti Bianchi ad opera dei N\u00famen\u00f3reani.\nDurante la Guerra dell'Anello, il Lebennin non invi\u00f2 molti Uomini all'assedio di Minas Tirith, poich\u00e9 si trovava sotto assedio da parte dei Corsari di Umbar. La regione fu salvata da Aragorn, che tornava dai Sentieri dei Morti con il suo esercito di fantasmi delle montagne.\nLossarnach.\nConosciuta anche come \"Valle dei fiori\", era una fertile regione che si estendeva a sud della catena dei Monti Bianchi. Era inoltre la regione pi\u00f9 vicina alla citt\u00e0 pi\u00f9 importante del regno durante la Guerra dell'Anello, ovvero Minas Tirith. Il Lossarnach era popolato da genti di diversa cultura, tradizione e discendenza, sebbene la maggior parte di essi fosse pi\u00f9 bassa di statura e di pelle leggermente pi\u00f9 scura rispetto agli altri abitanti di Gondor.\nVerso la fine della Terza Era il Signore del Lossarnach era Forlong il Grasso, il quale guid\u00f2 duecento guerrieri in soccorso a Minas Tirith. Forlong venne ucciso nella Battaglia dei Campi del Pelennor, ma molti dei suoi accompagnarono il futuro sovrano Aragorn fino al Nero Cancello ai confini della Terra Nera di Mordor, sebbene molti non fossero altro che contadini o pastori.\nIl Lossarnach era popolato da molti rifugiati dell'Ithilien e di Osgiliath, antica capitale di Gondor. Durante la Guerra dell'Anello, la maggior parte delle donne e dei bambini di Minas Tirith vennero mandati nel Lossarnach lontano dalla guerra.\nOltre a Forlong, altri abitanti del Lossarnach menzionati da Tolkien sono la vecchia pettegola Loreth, che prestava servizio nelle Case di Guarigione di Gondor, e Morwen, moglie di Thengel Re di Rohan e madre di Th\u00e9oden.\nPelennor.\nIl suo nome significa \"Terra del recinto\" in Sindarin ed \u00e8 dovuto al fatto che il vallo di Rammas Echor lo circonda interamente e lo difende dalle scorrerie delle truppe di Mordor.\nSi tratta della pianura coltivata situata tra la citt\u00e0 di Minas Tirith ed il grande fiume Anduin, che rappresenta uno dei luoghi pi\u00f9 densamente abitati del decadente regno di Gondor. I resti della popolazione, di ascendenza n\u00famenoreana, infatti, vi si sono rifugiati con il passare dei secoli, in cerca della sicurezza offerta dalle poderose mura della vicina capitale.\nIn questa pianura ebbe luogo, tra le altre cose, la battaglia dei Campi del Pelennor, fase decisiva della guerra dell'Anello, combattuta tra gli Uomini dell'Ovest e le forze di Sauron guidate dal re Stregone di Angmar.\nIl Rammas Echor \u00e8 una cinta difensiva fatta erigere da Ecthelion II a difesa dei Campi del Pelennor da possibili attacchi di Sauron da Mordor. Ne \"Il Signore degli Anelli\", Rammas Echor viene rasa al suolo dall'esercito di Sauron durante la battaglia dei Campi del Pelennor.\nRegioni controllate nel passato.\nGondor ha posseduto varie altre regioni in vari momenti della sua storia, come il Calenardhon, il Harondor, l'Enedwaith, il Rhovanion, il Harad del Nord, Umbar, Mordor, Khand e alcuni porti costieri a sud dell'Harad.\nCalenardhon.\nIl Calenardhon \u00e8 una regione di pianure e basse colline a nord di Gondor; agli inizi della Terza Era, con la diminuzione del potere dei Dunedain, la regione era quasi disabitata dai numenoreani, e venne pian piano colonizzato dai \"Dunlandiani\", una popolazione proveniente dalla regione del Dunland, a nordest, oltre le Montagne Nebbiose.\nQuando il Sovrintendente Cirion sal\u00ec sul trono di Gondor, la trib\u00f9 Esterling dei Balchoth attacc\u00f2 il regno, invadendo le pianure di Calenardhon; Cirion mand\u00f2 messaggi di aiuto agli antichi alleati di Gondor, compresi gli \u00c9oth\u00e9od, chiedendo aiuto per la difesa dei confini.\nEorl il Giovane, capo degli \u00c9oth\u00e9od, rispose alla chiamata, e aiut\u00f2 Gondor a battere i Balchoth nella Battaglia del Campo di Celebrant. Come ricompensa, Cirion don\u00f2 tutta la regione del Calenardhon ad est del fiume Isen a Eorl, causando il malumore dei \"Dunlandiani\".\nDopo che gli \u00c9oth\u00e9od si furono stabiliti nel Calenardhon, questa terra divenne conosciuta col nome di Rohan, o di Riddermark, e gli \u00c9oth\u00e9od divennero i \"Rohirrim\".\nPochissimi D\u00f9nedain abitavano nella regione prima della migrazione dei Rorhirrim, e vennero assorbiti nella loro cultura.\nHarondor.\nIl nome significa \"Gondor Meridionale\" ed indica tutte le terre delimitate a Nord dal fiume Poros e dalla foce dell'Anduin, ad Est dagli Ephel D\u00faath, a Sud dal fiume Harnen e ad Ovest dalla Baia di Belfalas.\nSi tratta di una terra di confine, inizialmente creata Principato da Re Tarannon, fu in seguito sempre al centro degli interessi del Regno di Gondor ormai in declino e delle genti dell'Harad. Se a lungo essa \u00e8 stata popolata da Dunedain, ad un certo punto, a seguito delle continue scorrerie, si \u00e8 spopolata ed ha perso importanza. All'epoca della Guerra dell'Anello, la regione era ormai totalmente controllata dagli alleati di Sauron, sebbene vi fossero ancora un buon numero di insediamenti e villaggi dei Dunedain.\nDopo la Guerra dell'Anello, Aragorn divenuto Elessar, Re del Regno Riunito invia il suo esercito a sud, riconquistando questa regione insieme a Umbar.\nCitt\u00e0 e fortezze di Gondor.\nInoltre, Gondor possedeva questi avamposti:\nSimboli di Gondor.\nL'emblema del regno, che veniva portato anche su uniformi, scudi e armature, era una raffigurazione dell'Albero Bianco di Gondor su sfondo nero; la bandiera, per\u00f2, veniva esposta sulla Cittadella (la parte pi\u00f9 alta di Minas Tirith) solo nei periodi in cui a Gondor regnava il Re: lo stendardo nero, stemma della Casa di Elendil, presentava l'Albero Bianco, sormontato da sette stelle (simboleggianti i palant\u00edri) e dalla corona alata.\nI Sovrintendenti, invece, esponevano una bandiera bianca o color argento, e il sigillo era formato dalle lettere \u00abR.ND.R\u00bb (consonanti di Arandur \"servo del re\") sormontate da tre stelle.\nI principi di Dol Amroth avevano uno stendardo raffigurante un cigno d'argento (forse a ricordo delle barche di L\u00f3rien, e delle origini elfiche della casata).\nRe di Gondor.\nLa seguente \u00e8 una lista dei Re di Gondor, un reame di Arda, l'universo immaginario fantasy creato dallo scrittore inglese J.R.R. Tolkien.\nFino al 3319 S.E., Gondor era soltanto uno dei possedimenti n\u00famen\u00f3reani nella Terra di Mezzo, ed era amministrato direttamente dai re dell'isola. Successivamente all'Akallab\u00eath, Elendil, figlio di Amandil, fu incoronato re di Gondor, in quanto da parte di padre era imparentato con i Signori di And\u00fani\u00eb, e quindi, attraverso l'antenata Silmari\u00ebn, con gli antichi re di N\u00famenor.\nDi seguito sono elencati tutti i Re di Gondor, da Elendil fino all'inizio della Quarta Era, compreso il periodo di vuoto di potere che intercorse tra re \"E\u00e4rnur\" e re \"Elessar\", dovuto alla creduta estinzione della stirpe dei re, e durante il quale furono i Sovrintendenti a regnare.\nElendil fu il primo Re di Arnor, e lasci\u00f2 il trono al figlio Isildur. Elendil govern\u00f2 su entrambi i reami, di Gondor e di Arnor, in qualit\u00e0 di \"Alto Re dei D\u00fanedain in esilio\". Alla morte di Elendil, per\u00f2, i domini dei numenoreani furono divisi: a Meneldil figlio di An\u00e1rion fu assegnato il regno di Gondor, a Isildur quello di Arnor (mor\u00ec prima di tornare nel suo regno e lo scettro passo all'unico suo figlio superstite Valandil) . Di conseguenza, d'ora in poi le due corone furono divise, fin quando Elessar non le riun\u00ec nuovamente sotto di s\u00e9.\nE\u00e4rnur, l'ultimo dei re di Gondor, scomparve dopo aver accettato la sfida lanciatagli dal Re Stregone di Angmar e non fu mai pi\u00f9 rivisto; poich\u00e9 non aveva avuto figli prima della tragedia, e non trovandosi un erede abbastanza stretto, il potere a Gondor pass\u00f2 ai Sovrintendenti.\nNon \u00e8 risaputo se Eldarion, in quanto mezzelfo, insieme alle sue sorelle, abbia avuto anch'egli la scelta di seguire il destino degli uomini o degli elfi, potendo cos\u00ec raggiungere le terre immortali."}
{"id": "72679", "revid": "1718925", "url": "https://it.wikipedia.org/wiki?curid=72679", "title": "Nodo gordiano", "text": "L'espressione nodo gordiano trae origine da una tradizione letteraria e leggendaria a cui \u00e8 legato anche un aneddoto sulla vita di Alessandro Magno. Con il tempo, l'espressione ha assunto, in varie lingue, una valenza metaforica, andando a indicare un problema di intricatissima soluzione, che si presta a essere risolto, alla maniera di Alessandro, con un brutale taglio. Da questo aneddoto derivano espressioni come \u00abrecidere, o tagliare, il nodo gordiano...\u00bb: \n\"Portategli il discorso su argomenti,che richiedano acume e sottigliezza,\nvi sapr\u00e0 sciogliere il nodo gordianodi tutto, come la sua giarrettiera\"\nTradizione leggendaria.\nL'aneddoto risale gi\u00e0 all'VIII secolo a.C., periodo in cui il popolo dei Frigi stava costituendo un proprio Stato con una struttura politica, nell'entroterra dell'Anatolia (l'attuale Turchia), ma non era ancora stato eletto un re.\nL'oracolo di Telmisso (o Telmesso, l'attuale Makri), l'antica capitale della Licia, predisse che il primo uomo che fosse entrato in quella nuova citt\u00e0 su un carro trainato da dei buoi sarebbe diventato re. Il primo a entrare fu un misero contadino di nome Gordio, che, in conformit\u00e0 all'oracolo, fu nominato re e la cittadina prese il suo nome (che oggi corrisponde all'attuale Yassih\u00fcy\u00fck). Tale previsione fu interpretata anche mediante un segno degli dei, attraverso un'aquila atterrata sul carro stesso. Secondo lo storico Arriano, il figlio adottivo di Gordio, Mida (il noto re che trasformava in oro tutto ci\u00f2 che toccava), dedic\u00f2 quindi il sacro carro del padre alla divinit\u00e0 frigia Sabazio (che i Greci identificavano con Dioniso).\nIl carro fu legato permanentemente a un palo, assicurandone la stanga con un intricato nodo di robusta corda in corteccia di corniolo (\"Cornus mas\"), rimanendo cos\u00ec il saldo simbolo del potere regale e politico dei successivi re di Frigia, ben saldo nel tempio di Gordio, fino a quando non vi giunse Alessandro Magno nel IV secolo a.C., epoca in cui la stessa Frigia fu ridotta a satrapia (provincia) dell'impero persiano. \nLa profezia oracolare volle che chi fosse stato in grado di sciogliere quel nodo sarebbe diventato imperatore dell'Asia minore.\nDopo l'inverno 333-332 a.C., l'esercito di Alessandro Magno, in espansione dalla Licia verso l'entroterra, entr\u00f2 prima a Sagalassos e poi a Gordio. Qui, il condottiero prov\u00f2 a sciogliere il nodo, ma, non riuscendovi, decise semplicemente di tagliarlo a met\u00e0 con la spada. Da questo, ancor oggi, si usa dire \"soluzione alessandrina\" per indicare la risoluzione di un problema intricato in modo netto, semplice, rapido e deciso.\nLo storico Plutarco mise comunque in discussione la pretesa secondo cui Alessandro Magno avrebbe tagliato il nodo con un colpo di spada, e riferisce che, secondo Aristobulo di Cassandrea, Alessandro lo avrebbe semplicemente sfilato dalla staffa. Ad ogni modo, Alessandro and\u00f2 alla conquista dell'allora Asia conosciuta, fino al'Indo e all'Oxus, facendo, cos\u00ec, avverare la profezia.\nFonti.\nAlessandro era un personaggio di eccezionale celebrit\u00e0, e l'episodio del nodo gordiano era noto a ogni persona istruita dell'antichit\u00e0 e senza dubbio anche a tanti altri che non lo erano, dal III secolo a.C. fino alla fine dell'antichit\u00e0 e ben oltre. Le fonti letterarie sono Arriano, il propagandista di Alessandro (\"Anabasis Alexandri\" 2.3.1-8), Quinto Curzio Rufo (\"Historiae Alexandri Magni Macedonis\", 3.1.14), Giustino nella sua epitome delle \"Storie Filippiche\" di Pompeo Trogo (11.7.3), e Claudio Eliano (\"Sulla natura degli animali\" 13.1).\nInterpretazioni.\nIl nodo potrebbe esser stato, in realt\u00e0, un monogramma in forma di nodo, conservato da sacerdoti e sacerdotesse di Gordio. Robert Graves suggerisce che esso avrebbe potuto simboleggiare il nome ineffabile di Dioniso che, annodato come un monogramma, si sarebbe trasmesso attraverso generazioni di sacerdoti per essere rivelato unicamente ai re di Frigia.\nA differenza della fiaba, pochi elementi di un mito risultano completamente arbitrari: questo, ad esempio, preso nel suo complesso, sembra essere concepito per conferire una legittimazione a un cambio dinastico in questo regno centro-anatolico: cos\u00ec il \"taglio brutale del nodo... pose fine a un antico ordinamento.\" Il carro trainato da buoi sembra alludere a un viaggio pi\u00f9 lungo, piuttosto che a uno spostamento locale, forse collegando Gordio/Mida con un mito di fondazione attestato in Macedonia, di cui \u00e8 molto probabile che Alessandro fosse consapevole. A giudicare da questo mito, la dinastia frigia non poteva vantare un'origine risalente a tempi immemorabili, ma solo una genesi maturata all'interno di una classe subalterna locale, estranea alla casta sacerdotale, rappresentata dal contadino Gordio sul suo carro di buoi. Altri miti greci legittimano una dinastia sulla base del diritto di conquista, come nel caso di Cadmo, ma il tema dell'oracolo che conferisce legittimit\u00e0, declinato in questo mito, suggerisce che la dinastia precedente fosse una casta di re-sacerdoti connessa alla divinit\u00e0 oracolare.\n\u00abLe nature forti - o dovremmo piuttosto dire deboli? - non amano sentirsi porre questo problema; preferiscono quindi escogitare un qualche eroico \"al di l\u00e1 del bene e del male\", e tagliano il \"nodo gordiano\" invece di scioglierlo.\u00bb Carl Gustav Jung, \"Gli archetipi dell'inconscio collettivo\", ed. ristampa marzo 2019, traduzioni di Elena Schanzer e Antonio Vitolo, pag. 39.\nUn'ultima interpretazione giustificherebbe la tradizione del nodo credendo che la cultura gordiana fosse una cultura dell'attesa, esattamente come quella ebraica nei confronti del Messia (identificato qui con colui che scioglier\u00e0 il nodo). In questo modo si recupera la piena storicit\u00e0 dell'episodio, la sua valenza ideologica e anche una piccola parte delle strutture mentali dell'antico popolo frigio-gordiano."}
{"id": "72681", "revid": "1745361", "url": "https://it.wikipedia.org/wiki?curid=72681", "title": "Telegono", "text": "Telegono ( il cui nome significa \u00abnato lontano\u00bb, con riferimento alla lontananza dal padre) \u00e8 un personaggio della mitologia greca ed \u00e8 il Protagonista del secondo episodio della \"Telegonia\", un poema che conclude il ciclo troiano ad oggi andato perduto.\nGenealogia.\nFiglio di Odisseo e di Circe (o di Calipso).\nMitologia.\n\"Telegonia\".\nTelegono, saputo dalla madre Circe di essere figlio di Ulisse (che lo aveva rivelato al giovane dietro consiglio di Atena) e volendo conoscere il padre, s'imbarc\u00f2 alla sua ricerca. Gettato dalla tempesta a Itaca e credendo che fosse l'isola di Corcira, per sfamare l'equipaggio si diede a saccheggiare il paese ed a razziare una parte del bestiame appartenente al re. \nUlisse cos\u00ec intervenne a difendere i suoi beni, ma Telegono lo uccise accidentalmente sulla riva del mare con una bellissima lancia, che sulla punta aveva il pungiglione velenoso di un trigone (le cui ferite possono essere mortali) forgiata dal dio Efesto. Ulisse morente, ricordando la predizione di Tiresia, si fece condurre davanti lo straniero e cos\u00ec ebbe la spiegazione del tragico evento.\nAtena, accorsa inutilmente in aiuto del suo protetto, non pot\u00e9 fare altro che confortarlo e convincerlo ad arrendersi ai voleri del Fato.\nTelegono riconosciuto il padre, lo pianse a lungo e torn\u00f2 da Circe insieme a Penelope e Telemaco, portandosi dietro il cadavere di Ulisse che fu sepolto ad Eea. Circe rese immortali suo figlio e gli ospiti.\nTelegono spos\u00f2 Penelope e Circe Telemaco. Apollodoro in aggiunta rammenta che \"la dea dalle belle trecce\" mand\u00f2 suo figlio e la sua sposa a vivere nelle isole Fortunate. La leggenda ubbidisce alla predizione che Tiresia, nell\"'Odissea\", aveva fatto all'eroe, e che diceva che dal mare gli sarebbe venuta la morte.\n\"Odysseus Acanthoplex\".\nIn una tragedia ormai perduta di Sofocle, detta \"Odysseus acanthoplex\" (in greco classico: \u1f48\u03b4\u03c5\u03c3\u03c3\u03b5\u1f7a\u03c2 \u1f00\u03ba\u03b1\u03bd\u03b8\u03bf\u03c0\u03bb\u03ae\u03be, Odysseus Akanthopl\u0113x, \"Ulisse punto dalla spina\"), si racconta che un oracolo predisse a Odisseo che sarebbe morto per mano di suo figlio, cos\u00ec allontan\u00f2 Telemaco da Itaca. Quando Telegono arriv\u00f2 sull'isola, venne fermato da suo padre e scambiato per Telemaco, Ulisse si difese e nello scontro che ne scatur\u00ec fu ferito dalla lancia velenosa di Telegono. \nLa tragedia racconta anche le nozze tra Telegono e Penelope, di Telemaco e Circe dopo la morte di Ulisse.\nTelegono nella mitologia italica e romana.\nUlteriori elementi fornisce Igino, mitografo romano, secondo cui per ordine di Minerva Telegono port\u00f2 Penelope e Telemaco con s\u00e9, e sempre per ordine della dea si sarebbero celebrate le doppie nozze.\nIl nome di Telegono \u00e8 anche connesso con le leggende italiche, in quanto, sposata Penelope, Telegono avrebbe avuto un figlio, Italo, l'eroe eponimo dell'Italia. All'eroe \u00e8 anche attribuita la fondazione di Tusculo (oggi Frascati) e di Preneste (Palestrina).\nPareri secondari.\nAltre fonti consideravano il giovane figlio di Ulisse e Calipso."}
{"id": "72685", "revid": "1305772", "url": "https://it.wikipedia.org/wiki?curid=72685", "title": "Groninga (provincia)", "text": "La provincia di Groninga (olandese: \"Groningen\", /'xro\u02d1\u02b7n\u026a\u014b\u0259n/ ; in frisone \"Grinsl\u00e2n\"; in basso sassone \"Grunnen\") \u00e8 una delle 12 province che compongono i Paesi Bassi. Essa prende il nome dall'omonima citt\u00e0, che ne \u00e8 il capoluogo ed il centro pi\u00f9 importante.\nGeografia.\nLa provincia si trova all'estremo nord-est dei Paesi Bassi, fra la Germania (Land della Bassa Sassonia/\"Niedersachsen\") ad est, le province olandesi della Drenthe a sud e della Frisia ad ovest, e con il Mare del Nord (in particolare con il cosiddetto mare dei Wadden) a nord; essa comprende pure le due piccole isole disabitate di Rottumeroog e Rottumerplaat.\nIl territorio della provincia \u00e8 estremamente pianeggiante ed in gran parte dedicato all'attivit\u00e0 agricola, in particolare all'allevamento. Tuttavia vi si trova anche il grande giacimento di gas naturale di Slochteren, il maggiore sinora scoperto nell'Europa occidentale.\nLa popolazione \u00e8 di circa abitanti (2004), di cui circa vivono nel capoluogo, che \u00e8 un importante centro universitario ed industriale (in particolare per la produzione dello zucchero).\nIl dialetto locale \u00e8 noto come gronings, anche se le sue caratteristiche variano entro la provincia stessa (ad es. nella parte orientale esso \u00e8 molto simile al frisone)."}
{"id": "72692", "revid": "47767", "url": "https://it.wikipedia.org/wiki?curid=72692", "title": "San Marco evangelista", "text": ""}
{"id": "72695", "revid": "2128848", "url": "https://it.wikipedia.org/wiki?curid=72695", "title": "Groninga", "text": "Groninga (in olandese \"Groningen\"; pronuncia: /'xro\u02d1\u028a\u032fni\u014b\u0259n/ , in basso sassone \"Grunnen\") \u00e8 una citt\u00e0 ( abitanti) dei Paesi Bassi settentrionali, capoluogo della provincia omonima.\nPer via della sua universit\u00e0 e della sua vita culturale, Groninga \u00e8 considerata la pi\u00f9 importante citt\u00e0 dei Paesi Bassi settentrionali. Essa \u00e8 anche nota come \"Stad\" (citt\u00e0) e \"Groot Loug\" (grande villaggio). Gli abitanti di Groninga sono chiamati \"Stadjers\" (cittadini), anche per contrasto con la regione circostante, essenzialmente agricola.\nStoria.\nOrigini.\nGroninga sorse ai piedi dell'Hondsrug. Antichi reperti archeologici esaminati recentemente col Metodo del carbonio-14 testimoniano di insediamenti presenti in loco gi\u00e0 intorno al 3950-3720 a.C.\nGroninga si \u00e8, probabilmente, sviluppata da due nuclei diversi. Uno intorno al corrente \"Martinikerkhof\", e l'altro tra lo \"Zuiderdiep\" e il \"Verbindingskanaal\". La chiesa pi\u00f9 antica, oggi nota come Chiesa di San Martino, venne fondata intorno al 800, secondo recenti scavi archeologici.\nTuttavia la pi\u00f9 antica menzione scritta dell'insediamento, nota all'epoca come \"Villa Cruoninga\", risale solo al 1040 quando l'imperatore Enrico III il Nero lo dona al Vescovo di Utrecht.\nMedioevo.\nGroninga, in origine sotto forma di un \"Esdorp\", villaggio sorto attorno a uno spazio verde centrale, era un importante centro commerciale nel Medioevo, favorito dalla sua posizione al confine tra l'attuale provincia di Drenthe e quella della Frisia.\nDopo il 1040, col passaggio di Groninga al Principato di Utrecht, iniziarono a crearsi delle tensioni fra il vescovo e alcuni degli abitanti della citt\u00e0. Infatti la non continuit\u00e0 territoriale fra il Principato (\"Sticht\") e la citt\u00e0 di Groninga, intervallati dal Ducato di Gheldria (\"Oversticht\") impedivano un'autorit\u00e0 diretta del vescovo-sovrano sul territorio. Cos\u00ec il Vescovo Hartbert nomin\u00f2 suo fratello Rudolf burgravio di Groninga concedendogli l'ereditariet\u00e0 del titolo. Tuttavia le cose non migliorarono; si crearono due parti distinte della citt\u00e0, detti \"kluften\" o distretti. Da un lato, intorno all'allora chiesa di Santa Valpurga (odierna chiesa di san Martino), vi erano i simpatizzanti del vescovo (aristocratici e proprietari terrieri); e dell'altro, verso il fiume Aa, i cittadini (pescatori e commercianti) atti a difendere i loro interessi. Questo secondo nucleo sarebbe, forse, stato in origine frisona. Secondo la tradizione, come raffigurato in un quadro del XVI secolo conservato all'Aa-Kerk, Carlo Magno concede la Libert\u00e0 Frisona.\nNel 1215 venne nominato vescovo di Utrecht Otto II di Lippe, co-autore della Quinta crociata, che una volta tornato in patria decise di rinforzare il suo potere sullo Sticht. ll 28 luglio 1227 si combatt\u00e9 la Battaglia di Ane, fra le truppe del vescovo-principe di Utrecht e quelle della coalizione degli abitanti di Groninga e della Drenthe (per lo pi\u00f9 contadini) guidata da Rudolf II di Coevorden. Vinsero inaspettatamente questi ultimi, soprattutto a causa della migliore conoscenza del territorio. Dopo altre vane invasioni da parte della Chiesa e dei Frisoni, il nuovo vescovo Otto van Holland propose una soluzione pacifica dando autonomia agli abitanti della Drenthe in cambio dell'edificazione di conventi sul territorio.\nAscesa economica.\nLa crescita da villaggio a citt\u00e0 appare in questo periodo con la fondazione di una seconda parrocchia nel 1247 nella Aa-Kerk e la creazione di due conventi, uno dei Francescani e uno dei Domenicani. Inoltre venne fondato il pi\u00f9 antico ospedale cittadino, la \"Pelstergasthuis\", in seguito a una bolla del 1267 di Papa Clemente IV.\nNel 1251 Groninga ottenne un monopolio sul commercio del grano nella regione della Frisia. Divenuto fiorente mercato per gli intensi commerci con l'Inghilterra, Groninga divenne nel 1282 uno dei primi membri della Lega Anseatica.\nIl riconoscimento del Titolo di citt\u00e0, tuttavia, avvenne solo nei primi anni del XIV ad opera del vescovo Guido d'Avesnes.\nLibert\u00e0 Frisona.\nIn questo periodo la citt\u00e0 aderisce alla Libert\u00e0 Frisona, e nel 1361 divenne anche sede dell\"Upstalsboom\", Consiglio e organo d'appello della Frisia, sinonimo delle Libert\u00e0 della Regione. Tuttavia iniziarono assai rapidamente le lotte fra Schieringers e Vetkopers, dove i primi, forti soprattutto nel Gorecht, sostenevano la Libert\u00e0 Frisona indipendente; mentre i Vetkopers, in maggioranza ricchi possidenti dell'Ommelanden, volevano una Frisia governata da un signore. \nLa ricchezza della citt\u00e0 crebbe notevolmente e ben presto sia i Conti d'Olanda che i vescovi di Utrecht, provarono ripetutamente a far valere diritti territoriali sulla Frisia, approfittando della situazione instabile dell'area. Alberto I di Baviera, conte d'Olanda, una volta passato lo Zuiderzee nel 1398, fu dichiarato per mano dei \"Vetkopers\", signore di Frisia e delle Ommelanden. Ma la reazione degli \"Schieringers\" non si fece attendere, riuscendo a cacciare quasi subito l'invasore olandese. I \"Vetkopers\" chiesero quindi aiuto al vescovo Frederik van Blankenheim che invi\u00f2 le sue truppe ad assediare la citt\u00e0 di Groninga, senza per\u00f2 ottenere alcun successo. Nel 1419, per la prima volta attraverso un atto ufficiale, il vescovo di Utrecht fu riconosciuto come signore della citt\u00e0. Ma ben presto Groninga fu resa nuovamente libera. Ulteriori tentativi di sottomissione furono effettuati dai successori dei Conti d'Olanda della casa di Baviera, i Duchi di Borgogna.\nNel 1479, l'imperatore Federico III d'Asburgo riconobbe Groninga come citt\u00e0 libera dell'Impero. Nel 1480 l'imperatore conferm\u00f2 i privilegi e propose di darle il controllo sulla Frisia centrale. Ma il tributo richiesto fu eccessivo tanto che non se ne fece pi\u00f9 niente.\nControversie di dominazione.\nNel 1498, dopo pi\u00f9 di un secolo di guerra civile tra Schieringers e Vetkopers, l'imperatore Massimiliano I d'Asburgo cre\u00f2 la Signoria di Frisia, dove Groninga rimase una citt\u00e0 stato fortificata, e la cedette in feudo ad Alberto III di Sassonia come risarcimento di un debito di fiorini. Tuttavia i Frisoni non lo riconobbero tale e dovettero difendersi dagli attacchi del signore che assedi\u00f2 la citt\u00e0, invano, nel 1500. Ma le forze sassoni erano potenti, ad Alberto III succedette suo figlio, l'ambizioso Giorgio di Sassonia e la citt\u00e0 non poteva competere contro la sua coalizione. Cos\u00ec Groninga accett\u00f2 come suo signore protettore Edzardo I della Frisia orientale che la salv\u00f2 dall'assedio del 1506. Neanche Giorgio di Sassonia riusc\u00ec a sottomettere i Frisoni, tanto che nel 1515 vendette il feudo ai Duchi di Gheldria, dei quali Carlo II riusc\u00ec a sottomettere definitivamente la Frisia occidentale e la Frisia centrale solo nel 1524.\nIntanto, nel 1519 l'imperatore Massimiliano I mor\u00ec e gli succedette Carlo V che continu\u00f2 una politica permissiva nel rispetto degli storici diritti di autonomia dei paesi Bassi, ma allo stesso tempo aumento il giogo fiscale e inizi\u00f2 una progressiva centralizzazione amministrativa. Carlo V poco a poco riconquist\u00f2 una a una le provincie dei Paesi Bassi e nel 1536 fu la volta di Groninga, alla quale venne riconosciuto il suo ruolo di \"Citt\u00e0 Stato\" con la creazione della Signoria di Groninga.\nGuerra contro gli Spagnoli.\nQuando l'imperatore Carlo V abdic\u00f2 nel 1556, la Frisia pass\u00f2 a suo figlio Filippo II di Spagna cos\u00ec come il resto dei Paesi Bassi. Nel 1559 insieme a Papa Paolo IV riorganizzarono la Chiesa nei Paesi Bassi. In questo progetto il 12 maggio 1559, con la bolla \"Super universal\", venne fondata la nuova Diocesi di Groninga che comprendeva la citt\u00e0 e il Gorecht e il Drenthe, ritagliati dal'Arcidiocesi di Utrecht. Ma la forte pressione fiscale, centralizzazione del potere e l'affermarsi della fede calvinista causarono non poche tensioni. Nel 1566 la Frisia si un\u00ec alla ribellione contro il dominio spagnolo.\nTra il 1571 e il 1577 le Ommelanden insorsero e nominarono il primo statolder, George van Lalaing, detto Rennenberg. Anche Groninga e il Gorecht, cacciarono gli spagnoli e il Rennenberg fu riconosciuto statolder anche della citt\u00e0. Nel 1579 Groninga sottoscrisse l'Unione di Utrecht come provincia di \"Groningen en Ommelanden\". Tuttavia, l'anno seguente, il Rennenberg trad\u00ec la causa dei Paesi Bassi indipendenti dalla Spagna, e ricondusse Groninga con altre citt\u00e0 sotto la corona spagnola. \nSolo il 22 luglio 1594, Maurizio d'Orange riusc\u00ec a incorporare la Signoria sotto il controllo della Repubblica delle Sette Province Unite col nome di Stad en Lande. Per questa tardiva associazione Groninga fu sempre l'ultima di rango negli Stati Generali. Con l'arrivo di Maurizio d'Orange i protestanti conquistarono la citt\u00e0 e il culto cattolico fu proibito; il vescovo di Groninga dovette riparare a Bruxelles e alla sua morte (7 marzo 1603) la diocesi fu soppressa.\nEt\u00e0 d'Oro.\nIn questo periodo la citt\u00e0 e la sua popolazione crebbero notevolmente. Venne incrementata l'estrazione della torba, che ne fece la vera ricchezza economica, e per la quale si costru\u00ec anche lo \"Stadskanaal\" che portava direttamente al centro di Groninga. Nel 1614 vi fu aperta l'universit\u00e0, nota soprattutto per gli studi di teologia, venne ricostruita la guglia della Martinitoren e dotata di una nuova, possente cinta muraria dall'enorme sviluppo di ben . Tali fortificazioni le permisero di ricacciare l'assedio mosso nel 1672 dalle milizie degli arcivescovi di Colonia e di M\u00fcnster, alleati del re Luigi XIV di Francia.\nXIX secolo.\nIl suo ruolo di \"Capitale della Contea\" si concluse con l'occupazione Francese, anche se vi lasciarono aperta l'Universit\u00e0, come a Leida, contrariamente alle altre del Paese che vennero chiuse.\nLa torba rimase un significativo contributo alle finanze urbane, tanto che nel 1795 lo \"Stadskanaal\" venne esteso fino al villaggio di Ter Apel, al confine con la Germania, luogo di importanti giacimenti. Fra il 1866 e il 1876 venne scavato il Canale dell'Eems in direzione di Delfzijl, mentre l\"Hoornsediep\" venne sviluppato nel \"Noord-Willemskanaal\".\nTuttavia, fino ad allora non era mai stata possibile un'espansione urbana al di fuori delle mura a causa dell'importanza militare della citt\u00e0 come fortezza.\nDopo la Guerra franco-prussiana del 1870-71 fu chiaro che le piazzeforti militari come Groninga non avevano pi\u00f9 alcun significato e dal 1874 se ne inizi\u00f2 lo smantellamento. Al di fuori delle antiche mura vennero creati nuovi quartieri, prima a sud lungo la Hereweg, poi dall'Oosterpoort e infine verso nord.\nLa Seconda guerra mondiale.\nLa seconda guerra mondiale ha lasciato tracce profonde a Groninga. La citt\u00e0 venne occupata rapidamente e senza resistenza da parte dei tedeschi. In totale circa persone morirono a causa della guerra, fra cui cittadini ebrei.\nLa liberazione di Groningen nel 1945 cost\u00f2 una lotta feroce, anche a causa della relativamente grande guarnigione tedesca, tra cui le SS. Molti combattenti della resistenza furono arrestati e giustiziati prima dell'arrivo dei Canadesi. Gran parte della citt\u00e0 fu danneggiata, e l'intero lato settentrionale e orientale del \"Grote Markt\" (Piazza del Mercato Grande) vennero distrutti; la Martinikerk \u00e8 rimasta straordinariamente ben conservato.\nOggi Groninga \u00e8 un importante centro industriale, con giacimenti di gas naturale (forse i maggiori d'Europa) situati nella vicina Slochteren e per le industrie alimentari, in particolare per la raffinazione dello zucchero di barbabietola.\nMonumenti e luoghi d'interesse.\nIl centro cittadino \u00e8 compatto e circondato da un anello di canali; dagli anni settanta esso \u00e8 in gran parte vietato alle automobili (persino entro i Paesi Bassi, Groninga \u00e8 nota come una delle citt\u00e0 che pi\u00f9 favoriscono l'uso della bicicletta). \nGeografia antropica.\nMunicipalit\u00e0.\nGroninga costituisce una delle municipalit\u00e0 (\"gemeenten\") dei Paesi Bassi. Oltre alla citt\u00e0 propriamente detta, la \"gemeente\" di Groninga comprende anche i centri abitati di Dorkwerd, Engelbert, Hoogkerk, Leegkerk, Middelbert, Noorddijk, Noorderhoogebrug, Oosterhogebrug, Roodehaan, Ruischerbrug e Vierverlaten.\nInfrastrutture e trasporti.\nLa citt\u00e0 \u00e8 servita dall'aeroporto di Groninga-Eelde, situato nella cittadina di Eelde, nella provincia di Drenthe, a sud della citt\u00e0 e raggiungibile da Groninga tramite l'autostrada A28, parte della strada europea E232.\nLo scalo ferroviario principale \u00e8 la stazione di Groninga.\nCiclabilit\u00e0.\nGroninga \u00e8 famosa per essere la citt\u00e0 pi\u00f9 ciclabile del mondo, con la sua quota del 57% di spostamenti in bicicletta sul totale. \nIl centro storico ha una viabilit\u00e0 interamente ridisegnata per spostamenti a piedi, in bicicletta e per il trasporto pubblico. Il traffico automobilistico \u00e8 in parte interdetto ed in parte \"filtrato\" e forzatamente ridotto dalla non attraversabilit\u00e0 del centro stesso.\nAll'esterno del centro storico \u00e8 poi presente una fitta rete di piste ciclabili separate dal traffico motorizzato, in totale continuit\u00e0, con attraversamenti (dotati di precedenza) a tutti gli incroci.\nGroninga \u00e8 anche nota per il servizio giornalistico della trasmissione televisiva \"Report\", sulla mobilit\u00e0 in bicicletta ed il suo ruolo di buon modello anche per l'Italia.\nSport.\nLa citt\u00e0 ha una squadra di calcio professionale, il , che gioca nell'Eredivisie (Prima Divisione del campionato di calcio olandese).\n\u00c8 presente anche una squadra di pallacanestro, il GasTerra Flames, che gioca nella FEB Eredivisie, la massima serie del campionato olandese.\nL'11 maggio 2002 il cronoprologo del Giro d'Italia 2002 si \u00e8 disputato a Groninga con la vittoria dello spagnolo Juan Carlos Dom\u00ednguez."}
{"id": "72698", "revid": "169529", "url": "https://it.wikipedia.org/wiki?curid=72698", "title": "Assolutismo (politica)", "text": "L'assolutismo \u00e8 un sistema politico dove a regnare \u00e8 un'unica persona, sciolta da ogni vincolo.\nFilosofia della politica.\nL'assolutismo \u00e8 una forma di governo difesa dal filosofo inglese Thomas Hobbes. L'assolutismo si impone sul popolo privandolo dei diritti tramite un contratto siglato tra individui, che decidono di loro spontanea volont\u00e0 di privarsi dei poteri per conferirli a una sola persona.Il prodotto di questo contratto \u00e8 la figura del sovrano, grazie alla quale la moltitudine di individui pu\u00f2 vedersi come un corpo politico unitario. Da non confonderlo col dispotismo in cui il sovrano si impone arbitrariamente sui sudditi.\nStoria.\nL'Europa conobbe diversi governi assoluti (tipici dell'antichit\u00e0) soprattutto nel Seicento, quando la maggior parte degli stati europei erano regni. Parte di questi mut\u00f2 in forme di dispotismo illuminato: ci\u00f2 accadde in Prussia con Federico II, in Russia con Caterina II e nel Sacro Romano Impero con Maria Teresa."}
{"id": "72699", "revid": "1456895", "url": "https://it.wikipedia.org/wiki?curid=72699", "title": "Emilio Vedova", "text": "Biografia.\nGli esordi.\nNato a Venezia da una famiglia di artigiani-operai, inizia a lavorare in fabbrica, poi presso un fotografo e nella bottega di un decoratore. Il suo precoce ed appassionato interesse per il disegno e la pittura lo portano a lavorare intensamente da autodidatta fin dagli anni trenta, eseguendo schizzi veloci durante i suoi viaggi. Gi\u00e0 in questa prima fase, tra la seconda met\u00e0 degli anni trenta ed i primi anni quaranta, si confronta con la rappresentazione della realt\u00e0 con un lavoro di sperimentazione e ricerca che porter\u00e0 avanti per tutta la vita. I suoi tratti sono gi\u00e0 veloci e nervosi, caratterizzando quello che rimarr\u00e0 il suo stile inconfondibile. I suoi primi punti di riferimento vanno ricercati nella tradizione veneziana: l'ultima attivit\u00e0 di Tiziano, Tintoretto, Guardi, ma inizia a studiare anche le opere di Rembrandt, Goya e Daumier. Un altro grande spunto in questi anni di formazione \u00e8 costituito dall'architettura barocca veneziana, in particolare le chiese, che lo attrae particolarmente per il dinamismo delle linee, per il suo senso di instabilit\u00e0, i giochi di luce e per il suo \"tutto permesso\".\nFrequenta una scuola libera di nudo a Firenze e ritrae personaggi popolari del quartiere San Frediano, dove ha i primi contatti con gli ambienti antifascisti. Tornato a Venezia vive un periodo di stenti, ma riesce ad ottenere uno studio-soffitta a Palazzo Carminati dall'Opera Bevilacqua La Masa che supporta gli artisti poveri. Nel 1940 espone nudi e nature morte alla Galleria Ongania a Venezia.\nOpera inizialmente in contatto con il gruppo di Corrente (1942-43), in cui collaborano anche Renato Guttuso e Renato Birolli. Partecipa tra il 1944 e il 1945 alla Resistenza a Roma e in seguito sulle colline piemontesi, dove nel corso di un rastrellamento rimane ferito. Nel 1946, a Milano, \u00e8 tra i firmatari del manifesto \u201cOltre Guernica\u201d. Nello stesso anno a Venezia \u00e8 tra i fondatori della \"Nuova Secessione Italiana\" poi Fronte Nuovo delle Arti.\nIn questi stessi anni realizza una serie di pastelli, in cui riversa il suo stato d'animo turbato dall'esperienza della guerra: in opere come \"Assalto alle prigioni\" e \"Incendio del villaggio\" inizia la deformazione dei soggetti rappresentati, che \u00e8 qui ancora in una fase di transizione ma che poi maturer\u00e0 fino ad arrivare alla formulazione del linguaggio astratto.\nNel 1948 partecipa per la prima volta alla Biennale di Venezia, edizione che vede il tramonto delle pratiche pittoriche del movimento \"Novecento\". Nel 1952 una sala \u00e8 interamente a lui dedicata e segna il passaggio dal geometrismo schematico alla spontaneit\u00e0 del segno, delle linee spezzate e dei fendenti.\nNel 1949-1950, aderisce al progetto della importante collezione Verzocchi, inviando, oltre ad un autoritratto, l'opera \"Interno di fabbrica\".\nGli anni '50 e '60.\nAll'inizio degli anni cinquanta realizza i suoi celebri cicli di opere: \"Scontro di situazioni\", \"Ciclo della Protesta\", \"Cicli della Natura\". Nel 1951 partecipa alla I Biennale di San Paolo, vincendo un premio che gli permetter\u00e0 di trascorrere tre mesi in Brasile la cui estrema e difficile realt\u00e0 lo colpir\u00e0 profondamente, oltre che la natura maestosa. Sempre nel '51, viene organizzata e curata da Rodolfo Pallucchini la sua prima mostra personale all'estero, presso la Galleria Viviano di New York. In questa occasione vengono esposte molte delle cosiddette \"geometrie nere\": opere in cui le scelte cromatiche si riducono al bianco e nero e in cui Vedova si concentra quasi ossessivamente su costruzioni geometriche che generano labirinti, reticoli, strutture che imprigionano la figura umana. Questa attenzione per la geometria verr\u00e0 poi progressivamente abbandonata, e l'artista si concentrer\u00e0 invece sul segno e sul gesto che lo compie.\nSuccessivamente, entra a far parte del Gruppo degli Otto passando dal primo neocubismo delle \"geometrie nere\" a una pittura le cui tematiche politico-esistenziali hanno trovato via via espressione in una gestualit\u00e0 romanticamente automatica e astratta, motivo per il quale \u00e8 avvicinato alle poetiche dell'Informale. I sentimenti di protesta, paura e tensione sembrano avere pura traslazione pittorica, senza intermediazioni di alcun genere. Dal 1959 al 1962 i suoi quadri escono dai confini tradizionali: a Venezia si adattano agli angoli tra parete e pavimento e a Roma si scompongono in pi\u00f9 elementi, quasi per disorientare. Nel 1960 riceve il Gran Premio per la pittura. Nel 1961 collabora con Luigi Nono per la scenografie, i costumi e le proiezioni dell'opera \"Intolleranza '60,\" abbattendo i confini tra le arti, \"in una circolare di piani semoventi proiettanti immagini, suoni, azioni, rivoluzionando tutti i rapporti di ieri in materia di teatro\".\nDal 1961 lavora ai \"Plurimi\", prima quelli veneziani poi quelli berlinesi realizzati a Berlino tra il 1963 e il 1964 tra cui i sette dell\"'Absurdes Berliner Tagebuch \u201864\" presenti alla Documenta di Kassel nel 1964 dove espone anche nel 1955 nel 1959 e poi nel 1982. Questi ci appaiono come frammenti di quadri, forme spezzate di grandi dimensioni, dipinte su entrambi i lati e posizionate nello spazio in modo che lo spettatore abbia la possibilit\u00e0 di osservarle da diversi punti di vista. Achille Bonito Oliva ne parler\u00e0 come una \"teatralizzazione dei piani pittorici (...) un'invasione simultanea e pervadente della realt\u00e0 mediante la costruzione di quinte che scompongono la bidimensionalit\u00e0 del quadro a favore di una articolazione simultanea dei piani\". Nello stesso anno sperimenta i primi collage, realizzando i \"Rilievi\", conglomerati di carta da giornale, legni e ferri. La scelta di vivere per un periodo a Berlino \u00e8 giustificata dalla sua voglia di vivere in prima persona le paure e le tensioni sociali che serpeggiavano in quel periodo: \"Nel caso di questi miei plurimi berlinesi, una simultaneit\u00e0 di presenze, sentimenti, fatti avvenuti, che avvengono, che non possono non provocare in chi arriva in questa citt\u00e0 gravida di diverse \u00abpaure\u00bb: ieri, oggi, di latente dimenticanza; di equivoci; di malinconie anacronistiche; di reciproci antagonismi sovreccitati; di \"scontri di situazioni\". A Berlino sono tornato, sono venuto a lavorare per rendermi conto, \"de visu\", ancora, poter rintracciare, dopo le mostruose incrostazioni naziste, nelle strade, nella sua inquieta babelica vita, lo spirito democratico, critico, che anim\u00f2 un tempo Grosz, Dix, Beckmann... Dada Berlin!\".\nNel 1963 una sua opera viene esposta alla mostra \"Contemporary Italian Paintings\", allestita in alcune citt\u00e0 australiane. Nel 1963-64 espone alla mostra \"Peintures italiennes d'aujourd'hui\", organizzata in medio oriente e in nordafrica.\nDal 1965 al 1967 lavora a \"Spazio/Plurimo/Luce\" per l'EXPO di Montr\u00e9al. L'installazione video-sonora univa i vari spazi del padiglione italiano e consisteva nella proiezione di lastrine di vetro di Murano su dei pannelli a forma di vela con movimenti asincroni e accompagnata dalle note elettroniche di Marino Zuccheri. Segue un'intensa attivit\u00e0 didattica nelle Universit\u00e0 americane e poi alla Sommerakademie di Salisburgo e all'Accademia di belle arti di Venezia.\nLe ultime esperienze.\nNegli anni settanta realizza i \"Plurimi Binari,\" dove rinchiude in supporti metallici i suoi \"quadri spezzati\". Nei \"Carnevali,\" soggetto a lui caro per la componente di irrazionalit\u00e0 ed imprevedibilit\u00e0, la maschera entra nel quadro-installazione o anche come totem, issato su specchi riflettenti quasi a simulare la laguna. Negli anni ottanta, dopo un periodo di malattia passato in una clinica austriaca, realizza i \"Teleri\", cicli di grandi tele dove i colori esplodono, stesi sulla tela e rimaneggiati con vari materiali. Verranno esposti alla XL Biennale di Venezia e a Documenta 7. Dal 1985 lavora ai \"Dischi\", \"Tondi\" e \"Oltre\" dove la reminiscenza rinascimentale del formato circolare del quadro \u00e8 indagata e portata ai suoi limiti. Il colore fuoriesce dai confini del supporto e quest'ultimo si stacca dalla parete per arrivare sul soffitto e sul pavimento. Nel 1984 torna a collaborare con Luigi Nono per Prometeo, del quale l'artista si occuper\u00e0 esclusivamente delle luci. La pi\u00e8ce \u00e8 diretta da Claudio Abbado, con testi di Massimo Cacciari e la collaborazione per le scenografie di Renzo Piano. In \"\u2026in continuum,\" ciclo di opere del 1987 e 1988, lavora con delle matrici di tela che trasferiscono il bianco e il nero su supporti collocati a terra, dove il risultato finale non \u00e8 del tutto prevedibile. Nel 1997 riceve il Premio alla Carriera alla Biennale di Venezia. Tra le ultime mostre personali di rilievo la grande antologica al Castello di Rivoli nel 1998 e, dopo la sua scomparsa nel 2006, alla Galleria nazionale d'arte moderna e contemporanea di Roma e alla Berlinische Galerie di Berlino.\nMuore a Venezia all'et\u00e0 di 87 anni, a poco pi\u00f9 di un mese dalla scomparsa della moglie Annabianca. \u00c8 sepolto nel settore ortodosso del cimitero monumentale di San Michele.\nNel 2009 l'amico Renzo Piano, in collaborazione con la Fondazione Emilio e Annabianca Vedova, recupera una sala dei locali del Magazzini del Sale per creare uno spazio espositivo delle opere dell'artista, le quali sono prelevate dal magazzino ed esposte in perenne movimento su dei binari e sollevate da argani in grado di compiere anche rotazioni. Gli stessi magazzini furono utilizzati dall'artista come studio e nella prima met\u00e0 degli anni '70 furono salvati dalla demolizione su iniziativa del Comune, alla quale Vedova si oppose strenuamente difendendone il valore storico-culturale."}
{"id": "72703", "revid": "1762097", "url": "https://it.wikipedia.org/wiki?curid=72703", "title": "Lorenzo Da Ponte", "text": "\u00c8 conosciuto in particolare per essere stato librettista di Mozart in tre occasioni: per \"Le nozze di Figaro\" (1786), il \"Don Giovanni\" (1787) e \"Cos\u00ec fan tutte\" (1790).\nBiografia.\nNacque nel ghetto di Ceneda (oggi quartiere di Vittorio Veneto) da famiglia israelitica, primo dei tre figli di Geremia Conegliano e di Anna Cabiglio, figlia di Mos\u00e8 e sposata nel 1748, probabilmente morta di parto. Il padre, conciatore di pelli, discendeva da una casata della comunit\u00e0 ebraica di Conegliano che nel 1597 si era trasferita nella vicina Ceneda, per fondarvi una nuova comunit\u00e0 (vedi Comunit\u00e0 ebraica di Ceneda).\nSecondo H. Von Lohner, cui si rifanno tutti i biografi, Geremia era sposato con Rachele Pincherle, che potrebbe essere la seconda moglie, sposata nel 1750, che mor\u00ec dando alla luce il terzogenito di Geremia, Anania. Non \u00e8 ben chiaro se le mogli fossero due, Anna Cabiglio e Rachele Pincherle, o una sola, \nDate le modeste condizioni della famiglia e le limitazioni imposte agli israeliti, il giovane Emanuele ricevette una prima formazione da un pedagogo locale. Dotato di una notevole vivacit\u00e0 d'ingegno, integr\u00f2 la propria educazione leggendo da autodidatta.\nIl padre, dopo un decennio di vedovanza, s'invagh\u00ec della giovane cristiana Orsola Pasqua Paietta e, pur di sposarla, decise di convertirsi al cattolicesimo, insieme ai tre figli. Il battesimo avvenne il 29 agosto 1763 e fu officiato dal vescovo di Ceneda Lorenzo Da Ponte, il quale, com'era consuetudine, impose il proprio cognome alla famiglia Conegliano e ad Emanuele pure il nome (mentre il padre diveniva Gasparo, Baruch diventava Girolamo e Anania diventava Luigi).\nGrazie all'appoggio del prelato, Lorenzo entr\u00f2 nel seminario di Ceneda assieme al fratello Girolamo. Dopo la morte del vescovo, alla fine del 1769, pass\u00f2 al seminario della vicina diocesi di Concordia, situato allora a Portogruaro, dove nell'anno successivo ricevette gli ordini minori. Rimase al Collegio Marconi di Portogruaro dapprima come insegnante di retorica, quindi come vicedirettore. Il seminario gli offr\u00ec una formazione pi\u00f9 approfondita e regolare, in particolare in latino e in italiano. Affascinato da Dante, Petrarca, Ariosto e Tasso, cominci\u00f2 a comporre versi, gareggiando con i compagni di scuola (tra cui Michele Colombo). Di questo periodo \u00e8 una serie di poemetti dei quali si ricorda il \"Ditirambo sopra gli odori\", un'ode al vino.\nOrdinato sacerdote il 27 marzo 1773, nell'autunno successivo lasci\u00f2 Portogruaro e si trasfer\u00ec a Venezia, allora capitale della Repubblica Serenissima. Qui si mantenne impartendo lezioni di letteratura (latina, italiana e francese). Pur essendo prete nella chiesa di San Luca, dimostr\u00f2 un carattere libertino e condusse una vita spregiudicata; si un\u00ec a un'amante da cui ebbe due figli. Nel 1779 fu sottoposto a un processo dove venne accusato di \"pubblico concubinaggio\" e \"sequestro di una donna rispettabile\"; venne anche accusato di aver vissuto in un bordello, dove avrebbe anche organizzato i trattenimenti. Considerato colpevole, il 17 dicembre 1779 venne bandito per quindici anni dalla Repubblica di Venezia.\nRiparato a Gorizia, allora austriaca, si guadagn\u00f2 da vivere come scrittore, appoggiandosi agli ambienti nobiliari e culturali della citt\u00e0. Nel 1781 venne chiamato a Dresda da Caterino Mazzol\u00e0, \"poeta della corte\" sassone, che pi\u00f9 tardi lavorer\u00e0 alla \"Clemenza di Tito\" e che lo inizi\u00f2 alla sua nuova attivit\u00e0.\nGiunto a Vienna nel 1781, per interessamento di Antonio Salieri divenne poeta di corte dell'imperatore Giuseppe II. Va ricordato che in quegli anni era quasi d'obbligo che i libretti delle opere fossero scritti in lingua italiana. Da Ponte scrisse per vari musicisti libretti che ottennero grande successo, ma tre sono i libretti che gli diedero l'immortalit\u00e0, quelli scritti per le opere di Mozart: \"Le nozze di Figaro\" (1786) dalla commedia di Beaumarchais, \"Don Giovanni\" (1787) (al libretto diede qualche contributo anche Giacomo Casanova) e \"Cos\u00ec fan tutte\" (1790). Dopo la morte di Giuseppe II nel 1790, Da Ponte cadde in disgrazia presso la corte e nel 1791 si dovette allontanare da Vienna.\nSi diresse inizialmente a Praga (dove ritrov\u00f2 Giacomo Casanova) e poi a Dresda. Dall'autunno 1792 al 1805 visse a Londra, dove scrisse libretti per una compagnia operistica italiana e fece per dieci stagioni (1794-1804) l'impresario del \"King's Theatre\" allestendo 28 prime; si spos\u00f2 con Nancy Grahl, di vent'anni pi\u00f9 giovane. L'attivit\u00e0 di impresario si risolse in un disastro finanziario, che Da Ponte addebit\u00f2 nelle sue memorie al suo socio in affari William Taylor. In ogni caso il precipitare degli eventi lo indusse a lasciare il paese per trasferirsi negli Stati Uniti, seguito in breve dalla famiglia.\nInizialmente si stabil\u00ec a New York, per trasferirsi poi a Filadelfia (dove fu insegnante di lingua e negoziante) e, infine e definitivamente, a New York. Qui apr\u00ec una libreria e si dedic\u00f2 all'insegnamento della lingua e della letteratura italiana, fino a divenire nel 1825 il primo professore di letteratura italiana nella storia del Columbia College (oggi Columbia University), che ha sede a Manhattan. Dopo il fiorentino Carlo Bellini, dal 1779 al 1803 professore di Lingue moderne al College of William and Mary in Virginia, Da Ponte fu il secondo intellettuale italiano in assoluto a insegnare in una universit\u00e0 americana.\nSempre nel 1825 Da Ponte organizz\u00f2 la prima americana del \"Don Giovanni\" al Park Theatre di New York e da quel momento cerc\u00f2, ma con scarso successo, di promuovere la costituzione di un primo teatro operistico, promuovendo anche una \"tourn\u00e9e\" della nipote Giulia Da Ponte durante la quale vennero per la prima volta proposte negli Stati Uniti le musiche di Gioachino Rossini. A questo scopo, invit\u00f2 altri musicisti italiani, tra cui Piero Maroncelli, celebre anche come patriota, che, in esilio proprio per le sue idee, accett\u00f2 il trasferimento, con la moglie Amalia Schneider.\nDal 1823 al 1827 pubblic\u00f2 le sue \"Memorie\" in 3 volumi; una loro stesura definitiva venne redatta dal 1829 al 1830. Nel 1828, a settantanove anni di et\u00e0, venne naturalizzato cittadino degli Stati Uniti d'America.\nCollabor\u00f2 anche con il compositore italiano Antonio Bagioli, trasferitosi nel 1832 a New York, che spos\u00f2 la figlia adottiva del Da Ponte, Giulia.\nNel 1833 diede vita (associandosi al nobile Don Vincenzo Riva Finoli) a un teatro, l'Italian Opera House, che venne inaugurato trionfalmente nel mese di novembre con \"La gazza ladra\" di Rossini. Dopo solo due stagioni per\u00f2 la nuova impresa fall\u00ec e a sei anni dall'apertura il teatro fu distrutto da un incendio.\nCome gi\u00e0 per Mozart, anche il suo luogo di sepoltura non \u00e8 noto: sepolto nel vecchio cimitero cattolico di Manhattan, dietro la Old Saint Patrick's Cathedral di Mulberry Street (nella Little Italy), i suoi resti si mescolarono ad altri quando, nel 1848, le salme furono trasferite al nuovo cimitero del Calvario a Queens, dove oggi lo ricorda un cenotafio.\nAttivit\u00e0 di librettista.\nCome era costume dell'epoca, le opere di Da Ponte sono quasi tutte adattamenti di testi preesistenti, tranne due eccezioni: \"L'arbore di Diana\" e il \"Cos\u00ec fan tutte\", un lavoro originale concepito inizialmente per Salieri ed infine musicato da Mozart.\nLibretti viennesi.\nEdizione moderna a cura di Lorenzo della Ch\u00e0, Milano-Parma: Fondazione Bembo-Ugo Guanda Editore, 1999, due volumi. ISBN 88-8246-060-6\nLibretti londinesi.\nEdizione moderna a cura di Lorenzo della Ch\u00e0, Milano, Edizioni Il Polifilo, 2007, due volumi. ISBN 88-7050-464-6\nBibliografia.\nEdizioni delle \"Memorie\".\nDalle \"Memorie\" \u00e8 stata tratta recentemente una lettura teatrale da parte dell'artista David Riondino, musicata dal pianista Stefano Bollani.\nBiografie dedicate a Lorenzo Da Ponte.\nCome altri autori di autobiografie, anche Da Ponte ha ispirato diverse biografie."}
{"id": "72706", "revid": "1158199", "url": "https://it.wikipedia.org/wiki?curid=72706", "title": "Barcaccia", "text": ""}
{"id": "72715", "revid": "121021280", "url": "https://it.wikipedia.org/wiki?curid=72715", "title": "Fontana dei Quattro Fiumi", "text": "La Fontana dei Quattro Fiumi, o anche solo Fontana dei Fiumi, \u00e8 una fontana artistica di Roma posta al centro di piazza Navona, davanti alla chiesa di Sant'Agnese in Agone, progettata dallo scultore e architetto Gian Lorenzo Bernini e realizzata da un gruppo di scultori, tra cui figurano Giovan Maria Franchi, Giacomo Antonio Fancelli, Claude Poussin, Antonio Raggi e Francesco Baratta, tra il 1648 e il 1651.\nOpera di scultura e architettura barocca, la fontana ritrae i quattro fiumi principali della Terra, uno per ogni continente allora conosciuto: il Danubio, il Gange, il Nilo e il Rio de la Plata ed \u00e8 sovrastata dall'obelisco Agonale, proveniente dal circo di Massenzio sull'Appia Antica.\nStoria.\nLa fontana fu commissionata da papa Innocenzo X per decorare piazza Navona, sulla quale si stavano portando avanti i lavori di realizzazione di palazzo Pamphilj. Nel 1647 il pontefice aveva commissionato a Francesco Borromini la progettazione di una conduttura che portasse l'acqua dell'Aqua Virgo a piazza Navona e aveva bandito un concorso per la progettazione della fontana presso la piazza. Inoltre il papa manifest\u00f2 la volont\u00e0 di recuperare l'obelisco, poi detto Agonale, che giaceva in rovina nel circo di Massenzio sull'Appia Antica.\nIl concorso fu vinto da Gian Lorenzo Bernini che per ottenere l'incarico realizz\u00f2 un modellino argenteo in scala, alto circa un metro e mezzo, e lo regal\u00f2 a Olimpia Maidalchini, cognata del pontefice nonch\u00e9 personaggio di grande influenza nella Roma papalina. Un altro progetto fu presentato da Borromini, che prevedeva un obelisco alla cui base quattro grosse conchiglie con mascheroni gettavano acqua in una vasca.\nLa realizzazione dell'opera inizi\u00f2 nel 1648 e si concluse nel 1651 sotto la direzione del Bernini, che si avvalse di diverse maestranze scultoree tra cui Giovan Maria Franchi, Giacomo Antonio Fancelli, Claude Poussin, Antonio Raggi e Francesco Baratta.\nLe spese per la costruzione della fontana furono talmente elevate che, per finanziarle, il papa ricorse ad una tassazione sul pane, con contemporanea riduzione del peso standard della pagnotta. Il fatto scaten\u00f2 l'odio del popolo di Roma non tanto sul pontefice quanto sulla cognata, ritenuta responsabile indiretta del sopruso e gi\u00e0 invisa ai romani.\nDescrizione.\nLa fontana sorge al centro della piazza, nel punto in cui fino ad allora si trovava un \"beveratore\", una semplice vasca quadrata per l'abbeveraggio dei cavalli. Si compone di una base formata da una grande vasca ellittica a livello della pavimentazione stradale, sormontata da un grande gruppo marmoreo sulla cui sommit\u00e0 si eleva l'obelisco Agonale, imitazione di epoca domizianea, rinvenuto nel 1647 nel circo di Massenzio sulla via Appia. La sistemazione dell'obelisco sul gruppo scultoreo centrale ribad\u00ec la validit\u00e0 di un'innovazione che lo stesso Bernini aveva sperimentato nel 1643, con la realizzazione della fontana del Tritone, e che era contrario a tutti i canoni architettonici dell'epoca: il monolite non poggiava infatti su un gruppo centrale compatto, ma su una struttura cava, che lasciava cio\u00e8 un vuoto al centro e sulla quale erano poggiati solo gli spigoli della base dell'obelisco.\nLe statue in marmo bianco che caratterizzano la fontana hanno una dimensione maggiore di quella reale. I nudi rappresentano le allegorie dei quattro principali fiumi della Terra, uno per ciascuno dei continenti allora conosciuti, che nell'opera sono rappresentati come dei giganti che siedono appoggiati sullo scoglio centrale in travertino (opera di Giovan Maria Franchi del 1648): il \"Nilo\" (scolpito da Giacomo Antonio Fancelli nel 1650), il \"Gange\" (opera del 1651 di Claude Poussin), il \"Danubio\" (di Antonio Raggi nel 1650) e il \"Rio de la Plata\" (di Francesco Baratta, del 1651).\nIl disegno dei quattro colossi nudi che fungono da allegorie dei fiumi risalgono all'antico. I giganti del Bernini si muovono in gesti pieni di vita e con un'incontenibile esuberanza espressiva. Sull'antico, per\u00f2, prevale l'invenzione del capriccioso. Cos\u00ec il Danubio indica uno dei due stemmi dei Pamphili presenti sul monumento come a rappresentare l'autorit\u00e0 religiosa del pontefice sul mondo intero, il Nilo si copre il volto con un panneggio, facendo riferimento all'oscurit\u00e0 delle sue sorgenti, rimaste ignote fino alla fine del XIX secolo, il Rio della Plata possiede un sacco traboccante di monete d'argento, che simboleggiano il colore argenteo delle acque, e infine il Gange regge un lungo remo che suggerisce la navigabilit\u00e0 del fiume. Lo scultore ricerca uno studio pi\u00f9 attento dei movimenti e delle espressioni, che l'artista varia al massimo.\nSulla fontana sono raffigurati sette animali, a cui si aggiunge la colomba bronzea in cima all'obelisco e i delfinetti nello stemma dei Pamphili (opera di Nicola Sale del 1649), disseminati attorno a tutta la fontana ed in stretta relazione, insieme alle piante, con le personificazioni dei fiumi: sul lato occidentale un cavallo esce dalla cavit\u00e0 delle rocce con le zampe anteriori sollevate nell'atto di slanciarsi in un galoppo sfrenato sulle pianure danubiane coperte di fiori che incoronano la testa del fiume; un gruppo di fichi d'India e un coccodrillo (o un armadillo) che sembra uscito fuori da un bestiario medievale e spunta dall'angolo settentrionale, vicino al Rio della Plata; un leone sul lato orientale che sbuca, come il cavallo, dalla cavit\u00e0 delle rocce per abbeverarsi ai piedi di una palma africana (realizzata da Giobatta Palombo nel 1650) che si innalza fino alla base dell'obelisco; un dragone che si avvolge intorno al remo tenuto dal Gange; e poi un serpente di terra striscia nella parte pi\u00f9 alta, vicino alla base dell'obelisco, e infine un serpente di mare e un delfino (o un grosso pesce) nuotano nella vasca con le bocche aperte, avendo entrambi la funzione di inghiottitoio delle acque (un originale espediente).\nGli alberi e le piante che emergono dall'acqua e che si trovano tra le rocce sono anch'esse tutte rappresentate in scala pi\u00f9 elevata. Le creature animali e vegetali, generate da una natura buona e utile, appartengono a razze e a stirpi grandi e potenti. Lo spettatore, girando intorno all'imponente fontana, pu\u00f2 scoprire nuove forme o particolari che da un'altra visuale erano nascosti o quasi del tutto coperti dalla massa rocciosa. Il Bernini vuole suscitare meraviglia in chi ammira la fontana, componendo un piccolo universo in movimento ad imitazione dello spazio della realt\u00e0 naturale.\nSi tratta di un paesaggio in cui l'elemento pittorico tende a prevalere, con lo scoglio, con l'anfratto da cui esce un animale selvatico o su cui c'\u00e8 una pianta rampicante. Il Bernini riesce anche ad ottenere vive sensazioni atmosferiche: infatti un vento impetuoso colpisce la palma e ne scuote la chioma che urta contro la roccia, scompigliando anche la criniera del cavallo e dando l'impressione di sibilare tra gli anfratti della rupe.\nA lavoro concluso, il Bernini volle dare colore alle rocce, alla palma, alle peonie, alle agavi, e dispens\u00f2 vernice dorata in vari punti. Cos\u00ec, all'illusionismo dell'insieme, si aggiungeva una componente coloristica ancora pi\u00f9 accentuata.\nI letterati e i poeti contemporanei (escluso l'offeso Borromini) espressero il loro stupore per una fontana cos\u00ec straordinaria, sottolineando l'impressione del capriccioso e in alcune parti perfino dell'esotico che la scultura trasmette in colui che la osserva. Il Bernini, pi\u00f9 che nelle altre fontane, tende a valorizzare l'acqua come l'elemento essenziale della scultura; acqua che non zampilla, ma sgorga da vari punti delle rocce e si riversa nella grande vasca di base.\nLa tradizione, che vuole il Bernini rivale al contemporaneo Borromini, ha costruito la leggenda per la quale il personaggio che nella fontana impersona il Rio della Plata alzerebbe la mano verso la prospiciente chiesa di Sant'Agnese in segno di difesa. Questa rimane tuttavia solo una leggenda in quanto la costruzione della chiesa di Sant'Agnese in Agone inizi\u00f2 solo dopo, nel 1652.\nLo studio del modellino della fontana, realizzato dal Bernini come per altre sue opere, dimostra che l'artista immaginava inizialmente un'opera un po' diversa da quella che poi \u00e8 risultata. Le dimensioni e le proporzioni delle varie figure erano pi\u00f9 ridotte, cos\u00ec come alcuni elementi che simboleggiano i quattro fiumi risultano diversi dalla realizzazione finale. I resti di colorazione sul modello ligneo fanno supporre che l'intenzione era quella di realizzare le varie figure in bronzo. La scelta finale in favore del travertino ha comportato anche la modifica delle dimensioni delle strutture d'appoggio, che altrimenti non avrebbero sopportato il peso dell'obelisco.\nConservazione.\nLa fontana \u00e8 di propriet\u00e0 di Roma Capitale e la sua conservazione \u00e8 curata dalla Sovrintendenza capitolina ai beni culturali. L'irrigazione e l'eventuale svuotamento oltre che la manutenzione ordinaria dei serbatoi e dell'illuminazione artistica della fontana sono curati dalle societ\u00e0 Acea Ato 2 e Acea.\nUn primo restauro \u00e8 stato portato avanti dall'Istituto centrale per il restauro con un finanziamento da parte del Ministero per i beni e le attivit\u00e0 culturali di circa euro. L'intervento \u00e8 consistito principalmente nella pulizia della fontana da escrementi e vegetazione infestante, nel consolidamento delle aree danneggiate e dei getti per la fuoriuscita dell'acqua e nell'installazione di un impianto elettrostatico per l'allontanamento dei volatili.\nUn secondo restauro \u00e8 stato condotto nel 2021 dalla Sovrintendenza comunale per monitorarne lo stato conservativo e riparare alcuni danni minori come il distacco della mandibola del leone, dovuto all'eccessiva usura del giunto metallico, o il danneggiamento della ghirlanda che cinge il capo del Gange."}
{"id": "72718", "revid": "1226", "url": "https://it.wikipedia.org/wiki?curid=72718", "title": "Statua della libert\u00e0", "text": ""}
{"id": "72720", "revid": "2093951", "url": "https://it.wikipedia.org/wiki?curid=72720", "title": "Letterkenny", "text": "Letterkenny (in irlandese: \"Leitir Ceanainn\") \u00e8 la citt\u00e0 pi\u00f9 grande e popolata della contea di Donegal, nella Repubblica d'Irlanda, con circa 20.000 abitanti nel solo centro e nella zona rurale, e tra i 25 e i 30.000 nell'hinterland. Tuttavia non \u00e8 il centro amministrativo, dato che tale onore spetta a Lifford. \u00c8 situata all'inizio del pittoresco Lough Swilly a circa 60\u00a0km da Donegal Town e circa 35 da Derry.\nStoria.\nCentro commerciale nel XVII secolo, fu uno dei centri che pi\u00f9 soffr\u00ec la Grande carestia irlandese (1845-1849), prima di divenire nei primi anni venti del XX secolo una \"Town\" con proprio Consiglio cittadino nel momento in cui la Repubblica d'Irlanda abbandon\u00f2 la sterlina inglese per adottare il \"punt\", costringendo molte banche ad aprire varie filiali ad ovest di Derry.\nAlle banche si affiancarono varie industrie e servizi pubblici che consentirono alla citt\u00e0 un forte sviluppo: addirittura in certi periodi per molto tempo Letterkenny \u00e8 stata la citt\u00e0 dell'Unione europea con pi\u00f9 veloce tasso di crescita.\nEconomia e cultura.\nEdifici di interesse a Letterkenny sono la Cattedrale di St. Eunan, l'omonimo collegio, la \"Workhouse\" (oggi adibita a museo cittadino) e l'ospedale Saint Conal. Il \"Letterkenny Institute of Technology\" (LYIT) \u00e8 un istituto di grado superiore nella citt\u00e0.\nAccanto al settore bancario, il terziario \u00e8 l'aspetto pi\u00f9 rilevante dell'economia di Letterkenny: ci\u00f2 che d\u00e0 pi\u00f9 posti di lavoro \u00e8 il \"General Hospital\", sviluppatosi dall'ospedale psichiatrico di St. Colnan, la compagnia di assicurazioni Prudential Financial e il Dipartimento degli Affari Sociali e Familiari. Il settore manifatturiero ha segnalato negli ultimi anni un forte calo, sebbene la qualit\u00e0 del lavoro sia sempre elevata grazie alla crescita del settore dei servizi e del commercio.\nAccanto alla crescita economica, considerevole \u00e8 lo sviluppo culturale della citt\u00e0, con l'apertura del teatro \"An Grianan\" e la costruzione di un nuovo centro delle arti. Negli ultimi anni \u00e8 andato ad affermarsi un certo turismo, grazie al forte interesse storico e culturale che la contea suscita, cos\u00ec come la vita notturna che richiama numeri discreti di persone nei pub, ristoranti e nightclub.\nDa sottolineare il fatto che la vicinanza con l'Irlanda del Nord ha portato un certo adattamento agli stili di vita di oltre confine piuttosto che simili al resto della Repubblica d'Irlanda: l'economia cittadina, del resto, \u00e8 fortemente dipendente dai commerci nordirlandesi e dai cambi della lira sterlina con l'euro."}
{"id": "72721", "revid": "486946", "url": "https://it.wikipedia.org/wiki?curid=72721", "title": "Saimei", "text": ""}
{"id": "72726", "revid": "1305772", "url": "https://it.wikipedia.org/wiki?curid=72726", "title": "The Lamb Lies Down on Broadway", "text": "The Lamb Lies Down on Broadway \u00e8 il sesto album in studio del gruppo musicale britannico Genesis, pubblicato il 18 novembre 1974 dalla Charisma Records.\nSi tratta del primo album doppio del gruppo, nonch\u00e9 unico concept album da loro realizzato. \u00c8 anche l'ultimo lavoro della band nella formazione comprendente Peter Gabriel alla voce.\nComposizione e registrazione.\nI Genesis composero e arrangiarono gran parte dell'album nel luglio del 1974 presso la Headley Grange, una villa nell'East Hampshire gi\u00e0 nota per aver ospitato le registrazioni di due album dei Led Zeppelin. L'album fu interamente registrato in Galles, al Glasplant Manor nel Carmarthershire, tra agosto e ottobre del 1974, utilizzando uno studio mobile.\nDurante i missaggi che si svolsero agli Island Studios di Londra, il gruppo chiese a Brian Eno che stava lavorando al piano di sopra di filtrare alcune tracce di voce e di chitarra attraverso un sintetizzatore EMS VCS3; in cambio del favore, Phil Collins suon\u00f2 gratuitamente la batteria sul brano \"Mother Whale Eyeless\" del secondo album di Eno \"Taking Tiger Mountain (by Strategy)\". Il contributo di Eno fu accreditato in copertina con il termine \"Enossification\".\nDescrizione.\nL'intero album \u00e8 incentrato su un racconto ideato e scritto da Peter Gabriel e riportato per intero all'interno della copertina. Gabriel \u00e8 anche autore di tutti i testi delle canzoni tranne uno: \"The Light Lies Down on Broadway\", scritto a quattro mani da Mike Rutherford e Tony Banks.\nL'inizio della storia \u00e8 ambientato a New York nel 1974. Rael, un giovane portoricano fuoriuscito dal riformatorio di Pontiac, sbuca da un sottopassaggio pedonale di Manhattan sul cui muro ha appena lasciato la propria \"tag\" con la vernice spray, forse l'unico modo che conosce di affermare e fissare nel tempo la propria personalit\u00e0. Il nome \"Rael\" deriva dal cognome \"Gabriel\", oltre ad essere l'anagramma di \"real\" (\"reale\"). \u00c8 lo stesso Gabriel, nel prologo al racconto, a suggerire a modo suo ai lettori che sta usando il personaggio come proprio alter ego, dietro cui rifugiarsi \"se la storia non sta in piedi\".\nIl protagonista, attraversando Broadway, si imbatte dapprima in un agnello sdraiato fra i vapori dei riscaldamenti sotterranei, quindi in una densa nebbia che, solidificandosi come un muro di fronte a lui, gli corre velocemente incontro fino a travolgerlo: da quel momento, Rael \u00e8 trasportato in un'altra dimensione spazio-temporale, quasi interamente ambientata sottoterra, nella quale affronter\u00e0 una serie di avventure e di incontri con i pi\u00f9 vari personaggi, che vanno dal mitologico (\"Lilith\", le \"lamie\") al grottesco (gli \"Slippermen\"), oltre ad imbattersi ripetutamente nel fratello John. Proprio per salvare la vita di John, al termine della storia Rael dovr\u00e0 gettarsi fra le rapide di un fiume, salvo accorgersi \u2013 proprio in chiusura \u2013 che il fratello ha assunto le sue stesse sembianze, quasi divenendo la proiezione del suo io; immediatamente dopo, i due \u2013 assieme a tutta la scena e alla storia stessa \u2013 si dissolvono in una misteriosa foschia purpurea.\nCome Gabriel ha affermato in ripetute interviste, la storia non \u00e8 che un pretesto per dar forma a temi che riguardano la sua interiorit\u00e0, come il rapporto col sesso (\"Counting Out Time\", \"The Lamia\", \"The Colony of Slippermen\"), con la paura (\"In the Cage\") o con la morte (\"Anyway\", \"Here Comes the Supernatural Anaesthetist\"), il tutto non senza ironia: nel brano conclusivo \"it\", sorta di \"morale della favola\" il cui testo gioca interamente sull'uso impersonale del pronome neutro inglese, l'autore sembra mettere in guardia l'ascoltatore da interpretazioni troppo serie di tutta la storia: \u00abse pensi [che ci\u00f2] sia pretenzioso, sei stato preso in giro\u00bb e chiude l'intera opera ripetendo il verso: \"it's only knock and know-all, but I like it\", che storpia il titolo di un celebre brano dei Rolling Stones, \"It's Only Rock 'n Roll (But I Like It)\", sostituendo \"rock and roll\" con \"knock and know-all\" (traducibile pressappoco: \u00abcriticare e [fare il] saccente su tutto\u00bb).\nCoincidenza curiosa fra la trama e la storia dei Genesis, nel brano \"The Colony of Slippermen\" l'unico verso dell'intero album in cui l'alter ego di Rael/Gabriel, il fratello John, parla in prima persona (\"now can't you see / when the raven flies it's jeopardy...\") \u00e8 cantato da Phil Collins, che nel 1976 avrebbe davvero sostituito Gabriel come \"frontman\" del gruppo.\nIn anni seguenti si parl\u00f2 a lungo di un film ispirato all'album con Gabriel protagonista (se ne interess\u00f2 fra gli altri il regista surrealista cileno Alejandro Jodorowsky), ma il progetto non fu mai realizzato.\nPubblicazione e promozione.\nLa band aveva originariamente pensato di distribuire il nuovo lavoro in due singoli album pubblicati separatamente con sei mesi di distanza. Gabriel riteneva che questa idea sarebbe stata pi\u00f9 adatta, poich\u00e9 il tempo extra gli avrebbe dato pi\u00f9 tempo per poter lavorare sui nuovi testi. Tuttavia \"The Lamb Lies Down on Broadway\" venne alla fine pubblicato come doppio album il 18 novembre 1974, due giorni prima dell'inizio del tour.\nDall'album furono estratti due singoli: \"Counting Out Time\" e \"The Carpet Crawlers\".\nL'album fu eseguito dal vivo per 102 volte, nel corso di una tourn\u00e9e mondiale iniziata il 20 novembre 1974 a Chicago e terminata il 22 maggio 1975 a Besan\u00e7on, Francia. Il tour aveva un impianto scenico piuttosto complesso per l'epoca: su tre schermi posti dietro al gruppo erano proiettate in sincrono con la musica 1 450 diapositive, contenute in 18 cassette, tramite otto proiettori; Lo spettacolo si divideva in due parti: nella prima Peter Gabriel si presentava come Rael, nella seconda cominciava ad assumere le stravaganti sembianze dei personaggi di cui cantava (come \"The Lamia\" e lo \"Slipperman\"). In chiusura, prima del brano \"it\", veniva utilizzato un manichino-clone di Gabriel il cui volto era un calco dal vivo del viso del cantante, per creare l'illusione che vi fossero due Gabriel ai due lati opposti del palcoscenico.\nAccoglienza.\nA causa della sua maggiore complessit\u00e0, l'album ricevette inizialmente un riscontro di critica e pubblico pi\u00f9 freddo rispetto al precedente \"Selling England by the Pound\". Il successo delle rappresentazioni live che accompagnarono il disco durante il tour, in cui la teatralit\u00e0 ed i travestimenti di Gabriel toccarono l'apice della propria fama, misero in ombra il resto del gruppo. Ci\u00f2 accentu\u00f2 i malumori all'interno dei Genesis, portando all'inevitabile uscita di Gabriel dal gruppo, gi\u00e0 preannunciata ai compagni al termine delle registrazioni dell'album.\nNella sua recensione retrospettiva per AllMusic, Stephen Thomas Erlewine ha descritto la musica dell'album \u00abun duro e fantasioso lavoro che mette in risalto la formazione originale dei Genesis al proprio culmine [...] e non c'\u00e8 da meravigliarsi che Peter Gabriel abbia dovuto lasciare la band dopo questo disco: avevano raggiunto il massimo di quello che potevano fare insieme, ed era impossibile replicare il risultato di questo straordinario album.\u00bb Il portale OndaRock lo ha invece definito \u00abil lavoro di un gruppo ormai da tempo completamente maturo che con esso pose una tappa fondamentale in quel particolare genere trasversale che \u00e8 l'opera rock, una pietra miliare soprattutto per quanto riguarda le rappresentazioni live di questo tipo da parte di quella che probabilmente era l\u2019unica band che all'epoca poteva permetterselo, grazie al particolare modo di proporsi in scena.\u00bb\nNel giugno del 2015 la rivista \"Rolling Stone\" ha collocato l'album alla nona posizione dei 50 migliori album progressive di tutti i tempi.\nTracce.\nTesti di Peter Gabriel, musiche dei Genesis."}
{"id": "72730", "revid": "124693339", "url": "https://it.wikipedia.org/wiki?curid=72730", "title": "Digital Audio Tape", "text": "Il Digital Audio Tape, abbreviato in DAT, \u00e8 un supporto per la registrazione e riproduzione di audio introdotto da Sony nel 1987 .\nCaratteristiche.\nIn apparenza \u00e8 simile ad una musicassetta e utilizza un nastro magnetico da 1/8\" protetto da una analoga copertura, ma le dimensioni tuttavia sono circa la met\u00e0, ovvero 73\u00a0mm \u00d7 54\u00a0mm \u00d7 10,5\u00a0mm. Come suggerisce il nome, la registrazione non \u00e8 analogica, ma digitale. Il DAT registra a una frequenza di campionamento pi\u00f9 o meno elevata rispetto al CD (di 96, 48, 44.1 o 32 kHz) a 16 bit di quantizzazione e senza compressione audio..\nQuesto significa che tutto il segnale di input viene mantenuto. Il DAT produrr\u00e0 un clone identico se viene riprodotta una sorgente digitale, al contrario di altri supporti digitali come il Digital Compact Cassette o il minidisc (eccetto il Hi-MD) che usano una compressione di tipo \"lossy\".\nI DAT sono di durata variabile tra 15 e 240 minuti; la lunghezza del nastro di un DAT di 120 minuti \u00e8 di 60 metri circa.\nUtilizzo.\nIl DAT \u00e8 tuttora utilizzato dai grandi broadcaster in tutto il mondo, tra questi: RAI (Italia), BBC (Regno Unito), ZDF (Germania), ORF (Austria), RTSI (Radiotelevisione della Svizzera italiana), SVT (Svezia), NHK (Giappone), CBS (USA), ABC (USA), NBC (USA), YLE (Finlandia). \u00c8 inoltre largamente utilizzato nel mondo del cinema come sincronizzazione del master finale e naturalmente nella radiofonia, soprattutto quella pubblica. \u00c8 anche utilizzato nella masterizzazione in campo musicale, ma commercialmente fu un \"flop\": in parte perch\u00e9 costoso, cosicch\u00e9 il pubblico di largo consumo ebbe difficolt\u00e0 ad adeguarvisi, ma soprattutto perch\u00e9 con la facilit\u00e0 con cui permetteva la riproduzione di materiale audio minava seriamente alla base il mercato discografico e la tutela del copyright. Nessuna casa discografica si accoll\u00f2 quindi il rischio di promozioni vantaggiose che incentivassero da parte dei consumatori l'adozione di questo standard, nonostante l'introduzione nei registratori commercializzati di un sistema anticopia che, pur consentendo la duplicazione digitale dei nastri originali, inibiva l'ulteriore clonazione delle copie da questi ottenute. Il DAT rimase perci\u00f2 relegato all'area professionale, soprattutto in ambito editoriale.\nFu invece pi\u00f9 utilizzato nel campo informatico, grazie alla sua capienza, soprattutto per realizzare copie di sicurezza (\"backup\") o archiviare file di grandi dimensioni (grafica, animazioni ecc.), per essere infine soppiantato dalla diffusione del masterizzatore per CD."}
{"id": "72732", "revid": "119829058", "url": "https://it.wikipedia.org/wiki?curid=72732", "title": "Bit Error Ratio", "text": "In telecomunicazioni, in un sistema di trasmissione digitale il Bit Error Ratio (BER), \u00e8 il rapporto tra i bit non ricevuti correttamente e i bit trasmessi. Il BER \u00e8 un parametro molto importante perch\u00e9 fornisce una misura della qualit\u00e0 dell'intero sistema di comunicazione.\nDefinizione.\nLa sua formula \u00e8 pertanto:\nformula_1\nTale indice \u00e8 solitamente espresso come coefficiente di una potenza di base 10, pertanto un BER uguale a formula_2 equivale a dire 2 bit errati su 100.000 bit trasmessi.\nIl BER evidenzia quanto della originaria trasmissione viene perso o giunge distorto all'apparecchio ricevente a causa, ad esempio, di disturbi e rumore nel canale di trasmissione, di problemi degli impianti, di malformazioni originarie del flusso dati (errore \"bits-out\"). \nPer tempi sufficientemente lunghi il BER pu\u00f2 sostituire la \"probabilit\u00e0 di errore per bit\" che \u00e8 una quantit\u00e0 statistica e dunque fluttuante in maniera aleatoria di cui il BER rappresenta il valor medio nel tempo, pi\u00f9 facilmente calcolabile a posteriori.\nEsso \u00e8 qualitativamente legato al rapporto segnale/rumore (SNR) in maniera inversa: tanto maggiore \u00e8 il BER rilevato tanto minore \u00e8 il rapporto segnale/rumore e viceversa. \nL'indice \u00e8 ovviamente applicabile allo stesso modo per trasmissione di segnali via etere (radio-tv), via cavo (telefonia, telematica) o anche all'interno stesso di sistemi informatici.\nSolitamente, nelle trasmissioni telefoniche si definisce accettabile un BER massimo di formula_3 (1 bit errato ogni 1000 bit trasmessi), mentre nelle trasmissioni pi\u00f9 sofisticate come in Internet il limite di accettabilit\u00e0 \u00e8 di formula_4 (1 bit errato ogni 10 milioni di bit trasmessi).\nAllo stato odierno, la ricerca di un metodo per la trasmissione assolutamente esente da errori (trasmissione perfetta) non ha ancora avuto successo: in qualsiasi sistema e con qualunque tecnologia, il valore del BER, seppur molto piccolo nei sistemi sofisticati, \u00e8 sempre maggiore di zero. Per prevedere e correggere l'errore, dove questo non \u00e8 assolutamente tollerato (come Internet) ai normali pacchetti di dati vengono aggiunti dei bit di controllo di errore, che consentono al ricevente di riconoscere un'informazione errata ed eventualmente correggerla (FEC) o semplicemente richiedere la ritrasmissione del pacchetto (ARQ).\nVariazioni significative di BER si hanno al passaggio da una trasmissione cablata, pressoch\u00e9 esente da disturbi se non il rumore termico, ad una radiocomunicazione, molto pi\u00f9 soggetta a disturbi nel canale trasmissivo.\nMisura.\nPer la misura di BER di un apparato o collegamento si pu\u00f2 usare un opportuno strumento elettronico che genera una sequenza o stream (flusso) noto di bit in trasmissione messo in ingresso all'apparato di test, rileva il flusso digitale in uscita, fa un confronto o \"matching\" tra i due flussi numerici, rileva il numero di bit errati e infine calcola il rapporto tra bit errati e bit totali trasmessi ottenendo il BER."}
{"id": "72733", "revid": "599013", "url": "https://it.wikipedia.org/wiki?curid=72733", "title": "Dat", "text": ""}
{"id": "72734", "revid": "1873", "url": "https://it.wikipedia.org/wiki?curid=72734", "title": "Broletto", "text": "Il broletto (dal latino \"brolo\", cortile o campo recintato) o arengario a partire dall'XI secolo, identifica nelle citt\u00e0 lombarde l'area recintata dove si solevano svolgere le assemblee cittadine e l'amministrazione della giustizia. In seguito il termine venne usato per indicare il palazzo dei consoli, del podest\u00e0 e genericamente il palazzo municipale.\nDescrizione.\nIl broletto era costruito con il piano terra aperto a portico per consentire la presenza dei cittadini e per amministrare la giustizia davanti a numerose persone, mentre al piano superiore si trovava una grande sala per le riunioni del Consiglio Generale. \nDi solito parliamo di una struttura trecentesca, con archi a tutto sesto o a sesto acuto (dipende dal periodo), costruita in pietra o mattone a seconda della regione. \u00c8 costituito da due piani: quello inferiore che spesso \u00e8 un porticato aperto, dove si tenevano assemblee del popolo o il mercato, e uno superiore dove ci sono estese stanze, dove si svolgevano riunioni delle giunte o dove facevano udienze i giudici, con aperture (le finestre) abbastanza grandi. Spesso queste strutture si trovano vicino alle chiese principali della citt\u00e0, per la stretta relazione che si crea fra il mondo laico ed ecclesiastico in questo periodo. \nEsempi.\nSi trovano degli esempi pregevoli di broletto nelle seguenti citt\u00e0:"}
{"id": "72735", "revid": "712828", "url": "https://it.wikipedia.org/wiki?curid=72735", "title": "Sh\u014dtoku", "text": ""}
{"id": "72738", "revid": "1305772", "url": "https://it.wikipedia.org/wiki?curid=72738", "title": "Ago", "text": ""}
{"id": "72739", "revid": "1652635", "url": "https://it.wikipedia.org/wiki?curid=72739", "title": "Castelli di Cannero", "text": "Sono denominati Castelli di Cannero (in verbanese \"Castei de Caner\"), pur trovandosi nel territorio del comune di Cannobio, tre isolotti rocciosi situati nel lago Maggiore di fronte a Cannero Riviera su due dei quali si trovano delle rovine di antiche fortificazioni.\nStoria.\n e detti \"Malpaga\". \nVerso la fine del XIV secolo vi abitarono i fratelli Mazzardi, detti \"Mazzarditi\", originari di Ronco (Frazione di Cannobio).\nAi tempi a Cannobio vi era un'aspra contesa fra Guelfi e Ghibellini: fra la fine del 1403 e gli inizi del 1404 i Mazzardi si impossessarono del palazzo del pretorio di Cannobio, invasero Cannero, si impadronirono della Malpaga dalla quale per diversi anni compirono incursioni lungo l'intero Verbano senza disdegnare l'utilizzo di metodi violenti, allo scopo di crearsi una sorta di piccolo \"Stato privato\".\nNel 1412 divenne duca di Milano Filippo Maria Visconti. Nel 1414, dando seguito alle suppliche degli abitanti del litorale, Filippo Maria invi\u00f2 un esercito di 500 uomini, guidato da Giovanni Lonati per sconfiggere i Mazzarditi. La Malpaga, dopo un breve assedio, venne rasa al suolo e i Mazzarditi presero la strada dell'esilio, al pari dei castellani di Valtravaglia, i Franchignoni, che in modo analogo avevano approfittato della debolezza dello Stato centrale per crearsi un dominio analogo a quello mazzardo.\nIl feudo cannobiese venne concesso (1441) a Vitaliano I Borromeo passato in eredit\u00e0 al figlio Filippo, poi a Giovanni III (detto \"il Giusto\"), indi ai figli di questi, Giberto, Camillo, Ludovico, Francesco, il possesso comprese anche il piccolo arcipelago in cui era sorto il presidio fortificato dei cinque Mazzardi. Nel 1519 Lodovico Borromeo fece costruire una rocca detta \"Vitaliana\", in onore della famiglia padovana capostipite dei Borromeo. Dopo la morte di Lodovico la rocca fu progressivamente abbandonata a se stessa, la vicinanza con la riva la rendeva difficilmente difendibile.\nNel corso dei secoli successivi divenne rifugio di contrabbandieri, fu usata da pescatori \nAttualmente rimangono solo le rovine delle antiche fortificazioni, interessate per\u00f2 da un ambizioso programma di recupero.\nAttualit\u00e0.\nI ruderi sono uno degli scorci pi\u00f9 pittoreschi del lago, colonizzati da diverse specie di uccelli acquatici come cigno reale, gabbiano reale, smergo maggiore, che nidificano riparati negli anfratti inaccessibili.\nNegli ultimi anni sono state ripetutamente avanzate ipotesi di ristrutturazione della rocca Vitaliana.\nCinema.\nI Castelli di Cannero compaiono nel film giallo \"La stanza del vescovo\" di Dino Risi (1977)."}
{"id": "72742", "revid": "200568", "url": "https://it.wikipedia.org/wiki?curid=72742", "title": "Ago (botanica)", "text": "Gli aghi (singolare ago) sono le foglie di molte Conifere. Nessun'altra classe di piante ha foglie a forma di ago, sebbene non tutte le conifere abbiano foglie aghiformi. Queste foglie sono lunghe, strette, pi\u00f9 o meni cilindriche e pungenti.\nGli aghi di conifere, caduti, sono particolarmente resistenti alla degradazione, e quindi anche un buon materiale per la pacciamatura. La formica rossa li utilizza per costruire grandi nidi a cupola."}
{"id": "72746", "revid": "965949", "url": "https://it.wikipedia.org/wiki?curid=72746", "title": "Ago (medicina)", "text": "L'ago \u00e8 uno strumento utilizzato nella pratica medico-chirurgica, quasi sempre sterile, utile all'iniezione di fluidi, sospensioni, gel, in un qualsiasi distretto corporeo, oppure per il prelievo di un fluido. \nGeneralmente l'ago \u00e8 dritto, cavo in lunghezza, e pu\u00f2 essere fissato ad una siringa, ad esempio mediante semplice incastro (cosiddetto innesto \"luer slip\"), o con filettatura avvitante (\"luer lock\").\nGli aghi hanno dimensioni e calibro variabili, con la punta tagliata obliquamente, a becco di flauto, per ottenere un profilo tagliente in grado di perforare i tessuti con il minimo trauma. \nIl calibro viene indicato internazionalmente con il \"gauge\" (G) (parola inglese la cui pronuncia \u00e8 ge\u026a\u02a4 - gheig - , e non *\\\u0261\u0254\u02d0d\u0292\\ - gosg - come taluni credono pensando che la parola sia francese). Sono aghi regolari quelli che vanno da un minimo di 32 G (0,26 mm) ad un massimo di 18 G (1,20 mm). "}
{"id": "72749", "revid": "52076", "url": "https://it.wikipedia.org/wiki?curid=72749", "title": "Lai du Cor", "text": "Il Lai du Cor (talvolta indicato in italiano come \"Il corno magico\") \u00e8 un breve componimento (meno di 600 versi), scritto in Inghilterra tra il 1170 e il 1180, da Robert Biket, in lingua anglo-normanna.\nNel \"lai\" (genere di breve racconto a tematica cortese) si narra un'avventura che avviene alla corte di Re Art\u00f9: un valletto misterioso, mandato dal re Mangoun di Moraine (baia scozzese, ma il nome \u00e8 qui di fantasia), reca ad Art\u00f9 un corno dalle propriet\u00e0 meravigliose: l'uomo che riuscir\u00e0 a bere il vino contenutovi avr\u00e0 garanzia di avere una compagna di vita fedele. Nonostante i consigli alla prudenza, il re beve, e si trova inondato di vino da capo a piedi. La regina Ginevra tenta di discolparsi, ma il suo poco innocente discorso non ha altro risultato che di indurre il re a far bere tutti i cavalieri della corte e a farli egualmente sporcare, rivelando in questo modo a s\u00e9 stessi e agli astanti l'infedelt\u00e0 delle compagne. Solo un cavaliere, Caradoc, e la sua sposa superano la prova, ed ottengono in dono un feudo e il corno stesso. \nTraduzione di un tema-motivo di tradizione molto antica (se ne trovano esempi gi\u00e0 nelle \"Storie\" di Erodoto), il \"Lai du Cor\" immette nella letteratura francese e progressivamente in tutta la letteratura europea, una storia di grande fortuna, ripresa da testi francesi, inglesi, tedeschi, italiani, per giungere, in pieno XVI secolo, sino all'\"Orlando furioso\". A motivare tale apprezzamento sono la capacit\u00e0 del racconto di condurre una critica, pi\u00f9 o meno garbata, sulla solidit\u00e0 e solidariet\u00e0 di gruppi socialmente coesi (come ad esempio la corte), e di beffarsi della fedelt\u00e0 femminile, ma anche della credulit\u00e0 e stolidezza maschile."}
{"id": "72757", "revid": "1632387", "url": "https://it.wikipedia.org/wiki?curid=72757", "title": "Territorio", "text": "Il termine territorio deriva dal latino \"territorium\", che a sua volta deriva dal termine \"territor\" che significa \"possessore della terra\". Un territorio, quindi, \u00e8 un'area definita o delimitata che include porzioni di suolo o di acque.\nNel diritto.\nIl territorio in diritto \u00e8 la zona geografica sulla quale lo Stato esercita la sua sovranit\u00e0 ed \u00e8 uno dei suoi elementi essenziali.\nLa nozione \u00e8 rilevante nel diritto penale ai fini dell'applicabilit\u00e0 della normativa penale italiana \u00e8 sancita dall'art. 4 del codice penale: \u00abAgli effetti della legge penale \u00e8 territorio dello Stato il territorio della Repubblica, e ogni altro luogo soggetto alla sovranit\u00e0 dello Stato. Le navi e gli aeromobili italiani sono considerati come territorio dello Stato, ovunque si trovino, salvo che siano soggetti, secondo il diritto internazionale, a una legge territoriale straniera\u00bb. Risulta quindi essere territorio dello Stato la superficie terrestre compresa nei confini geopolitici dello Stato, il mare costiero e lo spazio aereo.\nIl territorio comprende la terraferma delimitata da confini che sono stabiliti tramite accordi bilaterali tra gli stati. Comprende anche i laghi e fiumi entro questo territorio.\nOltre alla terraferma e tutto ci\u00f2 che contiene, il territorio dello Stato comprende il sottosuolo fino alla profondit\u00e0 raggiungibile dall'uomo e lo spazio atmosferico che si trova al di sopra della terraferma; lo Stato ha diritto di impedire a qualsiasi velivolo di sorvolare il proprio territorio senza il suo consenso in base alla convenzione di Chicago del 1954.\nDopodich\u00e9, le acque territoriali sono zona economica esclusiva fino a 200 miglia oltre le acque territoriali, include il tratto di mare lungo le coste in base alla convenzione di Montego Bay del 1982. Questa zona \u00e8 riservata in primis all'utilizzazione delle risorse marine, ma \u00e8 anche consentito il transito di imbarcazioni di altri paesi, posizionamento di cavi, oleodotti e tubature; la piattaforma continentale si estende fino a 200 miglia dalla costa in base alla convenzione di Ginevra del 1958 ed \u00e8 utilizzata per sfruttamento esclusivo di giacimenti di gas e petrolio e per la loro ricerca.\nLe navi e gli aerei sono soggetti alla sovranit\u00e0 dello Stato di cui battono bandiera anche quando si trovano al di fuori dei suoi confini.\nLa sovranit\u00e0 di uno Stato si estende a parti del territorio che sono oltre i confini dello Stato in spazi internazionali (navi-aerei civili) o di un altro Stato (navi-aerei militari). Lo spazio extraterritoriale \u00e8 di tutti."}
{"id": "72761", "revid": "729019", "url": "https://it.wikipedia.org/wiki?curid=72761", "title": "Mao Zetan", "text": "Nato nel 1905 da una famiglia di condizioni medie, si iscrisse nel 1923 al Partito Comunista Cinese. Nel 1927 partecip\u00f2 alla Rivolta di Nanchang, ritirandosi con i comunisti sui monti Jinggang quando questa fin\u00ec. Nel 1935, all'et\u00e0 di 30 anni, rimase ucciso in battaglia mentre combatteva contro le forze del Kuomintang nella provincia di Jiangxi per coprire le forze in ritirata della Lunga marcia."}
{"id": "72764", "revid": "1573940", "url": "https://it.wikipedia.org/wiki?curid=72764", "title": "Mao Zemin", "text": "La sua data di nascita non \u00e8 certa, ma nacque probabilmente verso il 1895. Nel 1922, a 27 anni, si iscrisse al Partito Comunista Cinese, seguito dal fratello minore Mao Zetan nel 1923. Nel 1943 fu catturato in un'imboscata tesagli dal signore della guerra Sheng Shicai nella provincia di Xinjiang e fatto giustiziare pochi giorni dopo, il 27 settembre 1943, all'et\u00e0 di 48 anni."}
{"id": "72765", "revid": "1805885", "url": "https://it.wikipedia.org/wiki?curid=72765", "title": "Kukicha", "text": "Il kukicha (\u830e\u8336) \u00e8 un tipo di t\u00e8 verde, proveniente dal Giappone.\nSi ottiene con la raccolta e la successiva essiccazione dei rametti di tre anni che sono pressoch\u00e9 privi di teina. Presenta una combinazione insolita di foglie verdi e piccoli rametti. \u00c8 proprio l'unione tra i due componenti che produce il gusto unico del t\u00e8 kukicha, una sorta di mix tra il sapore prettamente erboso del t\u00e8 verde e il gusto dolce delle castagne. Il t\u00e8 kukicha contiene solo un decimo della teina del classico t\u00e8 verde.\nLa pianta da cui si ottiene questo t\u00e8 \u00e8 la \"Camellia sinensis\". Per prepararlo si aggiunge un cucchiaino di rametti per ogni tazza di acqua calda."}
{"id": "72767", "revid": "103381732", "url": "https://it.wikipedia.org/wiki?curid=72767", "title": "Variet\u00e0 di Poisson", "text": "Una variet\u00e0 di Poisson \u00e8 una variet\u00e0 differenziabile dotata di una struttura aggiuntiva che generalizza quella presente nelle variet\u00e0 simplettiche e quindi anche la struttura simplettica canonica di un fibrato cotangente tramite cui si formalizza la meccanica hamiltoniana. \nLe variet\u00e0 di Poisson sono caratterizzate dalla presenza di un'operazione sulle funzioni che soddisfa le propriet\u00e0 essenziali delle classiche parentesi di Poisson definite su un fibrato cotangente; tramite questa operazione \u00e8 possibile associare ad ogni funzione un campo hamiltoniano che generalizza le usuali equazioni di Hamilton. Molte delle definizioni e dei risultati del formalismo hamiltoniano possono essere estese a questo contesto pi\u00f9 ampio.\nDefinizione formale.\nUna variet\u00e0 di Poisson \u00e8 una variet\u00e0 differenziabile \"M\" sulla cui algebra delle funzioni formula_1 \u00e8 definita un'operazione bilineare formula_2 che soddisfa le seguenti propriet\u00e0:\nL'operazione formula_2 viene chiamata parentesi di Poisson, quando la parentesi di due funzioni \u00e8 nulla queste sono dette in involuzione. L'insieme formula_1 delle funzioni con le operazioni date dal prodotto ordinario e dalla parentesi di Poisson forma un'algebra di Poisson.\nLa regola di Leibniz permette di associare alla parentesi di Poisson un tensore (due volte controvariante) \"P\" attraverso l'identit\u00e0\ndetto il tensore di Poisson della variet\u00e0. D'altra parte l'identit\u00e0 di Jacobi ha come immediata conseguenza che se due funzioni \"f\" e \"g\" sono in involuzione con una terza funzione \"h\", allora anche formula_9 \u00e8 in involuzione con \"h\". Data una funzione \"h\" su una variet\u00e0 di Poisson il campo vettoriale hamiltoniano ad essa associato \u00e8 definito dalla relazione (soggetta anche ad altre convenzioni di segno):\nSe il tensore di Poisson \"P\" \u00e8 non degenere allora le uniche funzioni in involuzione con tutte le altre sono le funzioni costanti, se invece \u00e8 degenere possono esistere delle funzioni non costanti in involuzione con tutte le altre, esse prendono il nome di funzioni di Casimir. Il campo hamiltoniano associato ad una funzione di Casimir \u00e8 nullo. La possibilit\u00e0 di avere tensori di Poisson degeneri \u00e8 ci\u00f2 che rende il concetto di variet\u00e0 di Poisson pi\u00f9 generale di quello di variet\u00e0 simplettica.\nEsempi.\ndove formula_17 e formula_18 sono funzioni su formula_15 e quindi i loro differenziali formula_20 e formula_21 appartengono al biduale formula_22, il simbolo formula_23 indica il pairing tra formula_14 e il suo duale.\nViceversa ogni parentesi di Poisson lineare su uno spazio vettoriale finito-dimensionale definisce una struttura di algebra di Lie sul suo duale.\n\u00e8 possibile definire una struttura di Poisson non solo sul duale ma direttamente sull'algebra tramite\ndove il gradiente formula_29 \u00e8 definito tramite formula_30."}
{"id": "72769", "revid": "114385", "url": "https://it.wikipedia.org/wiki?curid=72769", "title": "Lingua ittita", "text": "La lingua ittita era una lingua indoeuropea del gruppo anatolico, parlata in Anatolia nel II millennio a.C. dal popolo degli Ittiti. \u00c8 la lingua anatolica pi\u00f9 ampiamente attestata e la sua decifrazione, all'inizio del XX secolo, ha inciso profondamente nella storia dell'indoeuropeistica. I testi ittiti, quasi tutti redatti in scrittura cuneiforme su tavolette d'argilla, provengono principalmente dall'Anatolia centrale, nucleo originario dell'Impero ittita, e in particolare dalla capitale \u1e2aattu\u0161a; si tratta principalmente di testi diplomatici e commerciali. Anche in ittita fu stilato il Trattato di Qade\u0161 nel 1259 a.C., il pi\u00f9 antico trattato di pace esistente.\nStoria.\nL'ittita \u00e8 detto anche nesiano - con le varianti \"nesico\", \"nesili\", \"nasili\" - da \"ne\u0161ili\", cio\u00e8 \"lingua di Ne\u0161a\" o \"Kane\u0161\", l'antica citt\u00e0 anatolica, importante centro commerciale del XVIII secolo a.C., che fu capitale del regno ittita ai tempi dei primi re Pithana e Anitta (oggi identificata con le moderne citt\u00e0 turche K\u00fcltepe oppure Nev\u015fehir). Nei testi multilingue la parte scritta in ittita \u00e8 preceduta del termine \"nesili\" (appunto \u00ablingua che si parla a Ne\u0161a\u00bb).\n\u00c8 detto anche \"hittita\" da \"Hittiti\", una variante di \"Ittiti\" che deriva da un'altra espressione ricorrente nelle iscrizioni, \"\u1e2batili\" (\"nella lingua di Hati\"), inizialmente interpretata come relativa al popolo estensore degli scritti, e solo in seguito identificata come propria del popolo non indoeuropeo degli Hatti, sottomessi proprio agli Ittiti in Anatolia. L'Anatolia antica era comunque un'area geografica multilingue e questo spiega il gran numero di testi multilingue ritrovati.\nLa scoperta e la decifrazione dell'ittita.\nLa scoperta della lingua ittita risale alla prima met\u00e0 del XIX secolo, quando Charles Texier individu\u00f2, presso la citt\u00e0 turca di Bogazk\u00f6i, le rovine di una grande citt\u00e0 (1834). Il sito sarebbe stato in seguito identificato con \u1e2aattu\u0161a, capitale dell'Impero ittita noto da fonti egizie; gli scavi sistematici ebbero inizio per\u00f2 solo nel 1906 con Hugo Winckler, che rinvenne enormi archivi reali redatti su tavolette di argilla in caratteri cuneiformi e risalenti fino al XX secolo a.C. La lingua che contenevano fu chiamata ittita, sulla scorta dell'ipotesi, formulata intorno al 1880 da Archibald Henry Sayce, secondo la quale il popolo misterioso sarebbe stato quello degli \"Hittim\" citati dalla Bibbia. Il nome fin\u00ec col prevalere sull'endoetnonimo \"Nesi\", appurato in seguito, anche quando fu chiaro che gli Ittiti non erano affatto da identificarsi con gli Hittim, adattamento ebraico di Hatti.\nLa lingua risult\u00f2 di difficile decifrazione, nonostante la leggibilit\u00e0 dei caratteri cuneiformi. Gli schemi linguistici dell'epoca non ammettevano la presenza di lingue indoeuropee in Anatolia in epoche cos\u00ec antiche, salvo la lingua frigia penetrata nella regione non prima del XII secolo a.C. circa, in seguito a una migrazione dalla Penisola balcanica storicamente attestata. I tentativi di comprensione dell'ittita si concentrarono perci\u00f2 sulla ricerca di affinit\u00e0 con lingue mesopotamiche non indoeuropee, quali l'accadico o il sumero, e furono condotti da orientalisti con poca dimestichezza con l'indoeuropeistica, disciplina tra l'altro solo di recente e provvisoria definizione. Soltanto nel 1915 un indoeuropeista ceco, Bed\u0159ich Hrozn\u00fd, si accost\u00f2, in parte casualmente, all'ittita e, applicando il metodo comparativo dell'indoeuropeistica alla lingua sconosciuta, riusc\u00ec a penetrarne il senso, identificando chiari elementi indoeuropei, come per esempio un \"vadar\" con il significato di \"acqua\". I risultati dei suoi studi, pubblicati nel 1917, furono accolti inizialmente con scetticismo, ma finirono presto con l'imporsi, anche se i rapporti dell'ittita con il resto della famiglia linguistica indoeuropea furono ancora a lungo oggetto di dibattiti.\nStoria della lingua.\nNon \u00e8 chiaro quando le lingue anatoliche si differenziarono tra di loro, anche se \u00e8 quasi certo che tale processo sia avvenuto dopo l'insediamento degli Anatolici nella loro sede storica. Anche la data di tale insediamento \u00e8 oggetto di dibattito, ed \u00e8 collocato in un lunghissimo intervallo che va dalla seconda met\u00e0 del IV millennio a.C., epoca delle prime penetrazioni di elementi indoeuropei in Anatolia secondo Marija Gimbutas, agli ultimi secoli del III millennio a.C. In ogni caso, i pi\u00f9 antichi documenti ittiti, risalenti al XX secolo a.C., mostrano tratti linguistici gi\u00e0 chiaramente delineati, e inoltre la presenza di notevoli influenze di elementi non indoeuropei di sostrato, soprattutto di origine hatita.\nL'evoluzione storica della lingua ittita \u00e8 strettamente legata alle vicende dell'Impero ittita, che raggiunse l'apogeo intorno al XIV-XIII secolo a.C. L'ittita era la lingua ufficiale dell'impero, e in ittita furono redatti la maggior parte degli scritti conservati presso gli archivi reali di \u1e2aattu\u0161a. Il termine autoctono per identificare la lingua, \"ne\u0161ili\", lascia tuttavia supporre che ad \u1e2aattu\u0161a la lingua sia stata introdotta a partire dalla regione di Nev\u015fehir, l'antica Nissa. Dopo la caduta dell'impero, gli Ittiti tornarono a frammentarsi in citt\u00e0-Stato e la loro lingua si avvi\u00f2 verso il declino, che fu compiuto intorno al XII secolo a.C. circa. Numerosi elementi ittiti si rintracciano per\u00f2 nelle lingue anatoliche del I millennio a.C.: il lidio, il cario, il pisidico, il sidetico e soprattutto il luvio, gi\u00e0 parlato in regioni confinanti e in certi periodi sottoposte al potere ittita.\nPeriodizzazione.\nLa storia della lingua ittita \u00e8 articolata dagli studiosi in tre grandi periodi (le sporadiche testimonianze pi\u00f9 arcaiche, dal XX al XVII secolo a.C., non rientrano in tale periodizzazione):\nClassificazione.\nLa decifrazione dell'ittita, e pi\u00f9 in generale delle lingue anatoliche, impose un vasto ripensamento dei paradigmi indoeuropeistici, e in particolare dell'impostazione neogrammaticale che considerava il greco e il sanscrito le forme pi\u00f9 arcaiche di sviluppo delle famiglia indoeuropea, e quindi pi\u00f9 vicine alla lingua comune ricostruita. L'ittita irruppe come la lingua indoeuropea di pi\u00f9 antica attestazione, e al tempo stesso si discostava sensibilmente dallo schema greco-sanscritista; per questo, inizialmente furono proposte ipotesi di classificazione che tentavano di isolare l'ittita e le altre lingue anatoliche dall'insieme delle lingue indoeuropee. Ci furono tentativi di considerare l'ittita non una lingua propriamente indoeuropea, ma un idioma di altra origine con forti influssi indoeuropei; oppure, in un secondo momento, una lingua s\u00ec indoeuropea, ma fortemente deteriorata a causa degli influssi di sostrato. Il progredire della linguistica anatolica, tuttavia, impose l'abbandono di tali formule di compromesso, e con esse del paradigma greco-sanscritista come modello per l'indoeuropeo, e la riformulazione fin dalle basi della lingua comune ricostruita.\nNel 1962 Edgar H. Sturtevant sugger\u00ec l'esistenza di un'unit\u00e0 \"indo-ittita\" antecedente allo stesso indoeuropeo, dalla quale sarebbero derivate parallelamente l'insieme anatolico e quello indeuropeo. Tale proposta, nella sua rigidit\u00e0, fu rigettata dai linguisti; tuttavia, l'evoluzione dell'indoeuropeistica fin\u00ec con il rivalutarla, sia pure indirettamente. A una prima ricostruzione della diaspora indoeuropea come sorta di \"esplosione\" contemporanea dei vari dialetti, i quali a loro volta avrebbero poi dato origine alle famiglie linguistiche storiche, si \u00e8 infatti sostituita una visione dello \"smembramento\" dell'indoeuropeo come processo scaglionato nel tempo, di durata plurimillenaria. In questo quadro, storicamente pi\u00f9 plausibile, l'insieme delle lingue anatoliche rappresenterebbe uno dei pi\u00f9 antichi filoni a essersi staccato dal tronco indoeuropeo, probabilmente gi\u00e0 a partire dalla migrazione di genti portatrici della cultura kurgan dalle steppe tra Caucaso e Mar Nero, patria originaria degli Indoeuropei, verso l'Asia Minore. Si tratta del processo collocato da Marija Gimbutas nella seconda met\u00e0 del IV millennio, quindi almeno cinque secoli prima del secondo evento migratorio storicamente attestato, all'inizio del II millennio a.C..\nUn'ipotesi radicalmente alternativa di ricostruzione dello sviluppo dell'indoeuropeo, la teoria della continuit\u00e0 sostenuta principalmente in ambito archeologico (tra i suoi principali propugnatori, Colin Renfrew), postula al contrario un'ubicazione della patria originaria indoeuropea in Anatolia, e quindi fa dell'ittita la pi\u00f9 antica (ricollocandola nel VII millennio a.C., quindi almeno venti secoli prima del termine individuato dai linguisti) e contemporaneamente la meno alterata delle lingue indoeuropee. Tale ipotesi, che lega il processo di indoeuropeizzazione a quello della diffusione dell'agricoltura neolitica, trova tuttavia l'opposizione della gran parte degli indoeuropeisti, che rimarcano l'incompatibilit\u00e0 di una tale antichit\u00e0 dell'ittita con la vicinanza linguistica alle altre lingue indoeuropee, e al tempo stesso l'eccessivo divario dialettale che lo separa dalla lingua che, in base a tale teoria, dovrebbe essergli pi\u00f9 prossima: il greco.\nDistribuzione geografica.\nA partire dal nucleo originario, collocabile nell'Anatolia centrale (Cappadocia), la lingua ittita si espanse nell'intera penisola, e ancor pi\u00f9 ampiamente in tutti i territori soggetti all'Impero ittita, come lingua \"ufficiale\" dello Stato - quindi anche in Siria e lungo le coste orientali del Mar Mediterraneo. Dopo la caduta dell'impero, dal XII secolo a.C., l'unit\u00e0 politica degli Ittiti si frantum\u00f2 in varie citt\u00e0-Stato, molte di lingua luvia; l'ittita si evolse in nuove forme, generalmente intrecciandosi allo stesso luvio, verso quelle che sarebbero emerse come le lingue anatoliche del I millennio: cario, licio, lidio, pisidio e sidetico, tutte attestate nell'Anatolia centro-meridionale. La continuit\u00e0 con l'ittita, probabilmente diffuso dalla fuga in regioni pi\u00f9 remote dell'impero per mettersi in salvo dall'invasione frigia, \u00e8 attestata dal ricorrere di forme onomastiche molto simili a quelle ittite.\nIl corpus dei testi ittiti.\nIl testo pi\u00f9 antico conosciuto in ittita (e in una lingua indoeuropea) \u00e8 il Proclama di Anitta, redatto ai tempi del regno Hattu\u0161ili I. Quasi tutti i testi in ittita, redatti in scrittura cuneiforme su tavolette d'argilla, provengono dall'Anatolia centrale, nucleo originario dell'Impero ittita. Sono concentrati in alcune localit\u00e0:\nAltri testi isolati provengono da localit\u00e0 minori dell'Impero, sempre nei pressi di \u1e2aattu\u0161a, e in localit\u00e0 comprese tra l'Anatolia e la Siria sotto controllo ittita in et\u00e0 imperiale; inoltre due testi (lettere inviate a faraoni) sono stati rinvenuti in Egitto, ad Akhetaton (oggi Amarna).\nLa classificazione del \"Catalogo dei testi ittiti\" (CTH, \"Catalogue des Textes Hittites\" dal 1971) \u00e8 numerata come segue:\nFonologia.\nLe caratteristiche strutturali della scrittura cuneiforme adottata dagli Ittiti rendono difficoltosa una ricostruzione esatta della fonetica, poich\u00e9 si trattava di una scrittura sillabica. Nel vocalismo, sfugge in particolare la situazione delle vocali lunghe e dell'alternanza vocalica, e inoltre spesso /e/ e /i/ non sono differenziate; nel consonantismo, non vengono distinte le occlusive sorde dalle sonore ed \u00e8 imprecisa la resa dei gruppi consonantici, in ogni posizione. Come nelle altre lingue anatoliche, non c'\u00e8 la \"r-\" iniziale, fenomeno collegabile con quanto avviene in greco e armeno, che prima della \"r-\" iniziale tendono allo sviluppo di una protesi vocalica. La traslitterazione dal cuneiforme all'alfabeto latino \u00e8 pertanto pi\u00f9 convenzionale che realmente aderente alla fonetica dell'ittita.\nVocali.\nNonostante i limiti della grafia adottata, \u00e8 comunque chiaro che l'ittita era una lingua con a/o indifferenziate (\"lingue /a/\"). Altri dati significativi, connessi alla sopravvivenza in ittita delle laringali, sono alcune alterazioni del timbro vocalico accanto a tali suoni; per esempio, l'ittita \"\u1e2banti\" (\"davanti\") mostra un'alterazione del timbro originale indoeuropeo di \"*H2enti\", con un'articolazione aperta della \"*e\" (/e/), forse come allofono condizionato dalla vicina laringale. Non sembra, per contro, che l'ittita - n\u00e9 alcun'altra lingua anatolica - abbia mai sviluppato una /o/.\nLe vocali dell'ittita sono:\nVa tuttavia osservato che la distinzione fonologica tra vocali brevi e vocali lunghe \u00e8 rara; di norma le lunghe sono allofoni delle rispettive brevi, condizionate dalla posizione dell'accento. L'ittita presenta fenomeni di alternanza vocalica, anche se non sempre adeguatamente rispecchiati dalla grafia; per esempio, al nominativo-accusativo \"watar\" (\"acqua\") corrisponde il genitivo \"wetana\u0161\".\nConsonanti.\nLe occlusive sono organizzate in un sistema che fa dell'ittitia una lingua \"centum\", ma - sempre a causa dei limiti intrinseci della scrittura cuneiforme - non \u00e8 chiaro se esistessero vari tipi di occlusive o se al contrario fossero tutte confuse in una sola serie sorda, come in tocario. Gli scribi ittiti adottavano un espediente grafico, detto legge di Sturtevant, per distinguere sorde e sonore all'interno delle parole: la serie -VC-CV- rendeva un'occlusiva sorda (esempio: \"a-ap-pa\" = /apa/, \"dopo, dietro\"; cfr. greco \u1f00\u03c0\u03cc, licio \"ep\u00f1\"), albanese \" a-pra-pa\" = /prapa/pas/, \"mbrapa\"; cfr. mentre -V-CV- rendeva una sonora (esempio: \"a-pa-a-\" = /aba-/, \"quello, egli\"; cfr. licio \"ebe\", \"qui\"). A inizio e a fine parola tale espediente non era applicabile; secondo Melchert, a inizio parola c'erano solo sorde, e a fine solo sonore.\nLe occlusive dell'ittita sono:\nL'ittita possedeva una sola affricata, alveolare sorda, resa dal grafema \"z\":\nScarso credito ha ottenuto il tentativo di \u00c9mile Benveniste di considerare tale fonema una fricativa /ts/ propria gi\u00e0 dell'indoeuropeo e conservata solo in ittita.\nLe laringali, scomparse in tutte le altre lingue indoeuropee, sopravvivono nelle lingue anatoliche; in ittita, sono trascritte come \"\u1e2b\". La teoria delle laringali, ipotizzata da Ferdinand de Saussure fin dal 1879 per spiegare alcune anomalie delle lingue indoeuropee allora note, trov\u00f2 cos\u00ec nell'ittita una decisiva conferma. A parte le laringali, in ittita le fricative si riducono, come d'altra parte nello stesso indoeuropeo, alla sola /s/ (fricativa alveolare sorda), al pi\u00f9 con un allofono sonoro /z/.\nLe fricative dell'ittita sono:\nIl grafema utilizzato per indicare /s/ \u00e8, convenzionalmente, \"\u0161\". /h/ e /\u0266/, traslitterate rispettivamente \"hh\" (o \"\u1e2b\u1e2b\") e \"h\" (o \"\u1e2b\") erano distinte: /h/ \u00e8 la faringale fricativa sorda - l'indoeuropea \"*H1\"; /\u0266/ \u00e8 una faringale sonora - le indoeuropee \"*H2\" e \"*H3\", in ittita rispettivamente con \"colorazione vocalica\" /a/ e /o/ (in realt\u00e0, in ittita, /a:/).\nLe sonanti indoeuropee vocalizzano in \"u-\" o in \"-a\": *r\u0325 &gt; \"ur\", *l\u0325 &gt; \"ul\", *m\u0325 &gt; \"un/an\", *n\u0325 &gt; \"un/an\". Ad esse vanno aggiunte le approssimanti /w/ e /j/:\nGrammatica.\nNome.\nNell'analisi della lingua ittita bisogna considerare almeno due periodi: quello antico e quello medio e recente. I sostantivi, che potevano essere di due generi, comune, o animato, (maschile e femminile) e neutro, erano declinati usando 8 casi (nominativo, genitivo, dativo, ablativo, direttivo, accusativo, vocativo, e strumentale), quantunque per il vocativo venisse spesso usata in realt\u00e0 la radice indeclinata. Alcuni studiosi ritengono per\u00f2 che in realt\u00e0 l'ittita presentasse soltanto 5 casi, accorpando genitivo, dativo, direttivo ed ablativo in un unico caso obliquo, modificabile di volta in volta tramite l'utilizzo di un suffisso.\nNella fase antica, i sostantivi del genere neutro e i sostantivi del genere comune non animati mostrano 7 casi (gli 8 gi\u00e0 menzionati meno il vocativo che raramente si diversifica dal nominativo); i sostantivi comuni animati, invece, solo nominativo, genitivo, dativo, accusativo. Nella fase recente il sistema dei casi si riduce via via perdendo l'uso del direttivo e dello strumentale.\nPronome.\nPronome personale.\nI pronomi personali hanno una forma tonica, isolata, e una forma enclitica, che si appoggia alla parola che la precede.\nForma tonica.\n3\u00b0 persona.\nap\u0101- &lt;quello/egli&gt;\nPronome dimostrativo.\nIl pronome dimostrativo \u00e8 \"k\u0101-\" (questo) e \"ap\u0101-\" (quello).\nPronome relativo, interrogativo e indefinito kui\u0161, kuit.\nIl pronome relativo \u00e8 \"kui\u0161\" in maschile e femminile e \"kuit\" in genere neutro, tradotto: che/ il quale/ chi?/ chi ; v. in latino \"\"quis\" e \"quid\"\".\nVerbo.\nI verbi ittiti sono costituiti da una radice, la base semantica, e da una desinenza personale, che identifica la persona ma anche il tempo. I verbi le cui radici subiscono un fenomeno di apofonia, ossia che cambiano vocale, sono apofonici.\nIl verbo pu\u00f2 avere una forma attiva e una forma medio-passiva con valore di \"stativo\". La coniugazione attiva si rif\u00e0 a un'uscita in -\"mi\" e una in -\"hi\".\nNumero.\nEsistono due numeri: singolare e plurale.\nModi e tempi.\nIl verbo ha tre modi finiti: indicativo, imperativo e voluntativo, e tre modi indefiniti: infinito, participio e supino.\nIndicativo.\nL'indicativo Ittita ha due tempi: presente e preterito. \nPresente.\nIl presente corrisponde al nostro e pu\u00f2 anche avere valore di futuro e di \"presente storico\".\nTalvolta il futuro si pu\u00f2 rendere anche per mezzo di una costruzione perifrastica: \"pai\"- (andare) o \"uwa\"- (vedere) + presente.\nEs. \"appanzi \u2192\" dalla radice \"app\"- (prendere) \u2192 (essi) prendono\nEs. \"dalahhi\" \u2192 dalla radice \"dala\"- (lasciare) \u2192 (io) lascio\nPreterito.\nIl preterito coincide con l'imperfetto e il passato remoto.\nEs. \"e\u0161ir\" \u2192 dalla radice \"e\u0161-\"/ \"a\u0161\"- (essere) \u2192 (essi) erano/ furono\nEs. \"kar\"(\"a\")\"pun\" \u2192 dalla radice \"kar\"(\"a\")\"p\"- (sollevare) \u2192 (io) sollevavo/ sollevai\nImperativo.\nEs. \"e\u0161ten\" \u2192 dalla radice \"e\u0161\"- /\"a\u0161\"- (essere) \u2192 (voi) siate!\nEs. \"pau\" \u2192 dalla radice \"pai\"-/ \"pe\"-/ \"piya\"- (dare) \u2192 (egli) dia!\nVoluntativo.\nEs. \"pe\u0161kellu\" \u2192 dalla radice \"pe\u0161ki\"- (dare) \u2192 (io) voglio dare\nEs. \"uwallu\" \u2192 dalla radice \"uw\"- (vedere) \u2192 (io) voglio vedere\nInfinito.\nHa la stessa funzione dell'infinito italiano. \u00c8 presente in tutti i verbi, tranne in \"e\u0161\"-/ \"a\u0161\"- (essere), \"ki\u0161\"- (divenire), \"ar\"- (stare), in tutti i verbi che hanno solo forma medio-passiva (\"media tantum\") e in alcuni verbi apofonici, ossia quelli che cambiano la vocale alla radice (come ak\"(\"k\")-/ ek\"(\"k\")- &lt;morire&gt;, ar\"-/ er\"- &lt;giungere&gt; e \"\u0161ak(k)\"-/ \"\u0161ek(k)\"- &lt;sapere&gt;).\nPu\u00f2 uscire in -\"wanzi\" (Infinito I) o in -\"wanna\", o anche -\"anna\", (Infinito II).\nEs.\n\"aku\"-/ \"eku\"- (radice) \u2192 akuwanna (mangiare)\n\"tepnu\"- (radice) \u2192 tepnuwanzi (sminuire)\nParticipio.\nIl participio Ittita corrisponde grossomodo all'italiano, con la dovuta differenza che il participio passato di un verbo Ittita pu\u00f2 anche avere diatesi attiva; infatti il participio di \"wi\u0161uriya\"- (opprimere): \"wi\u0161uryant-\" ha il significato di \"opprimente/ opprimere\" e non di \"oppresso\".\nSi forma mediante l'aggiunta del suffisso -\"ant\"- alla radice del verbo.\n\"kuen\"-/ \"kun\"- (radice di uccidere) \u2192 \"kunant\"- (ucciso)\nPu\u00f2 avere funzione di attributo, di predicato (nel costrutto \"e\u0161-\" (essere) + participio) o di avverbio (nel costrutto \"hark-\" (avere) + participio).\nSupino.\nIl supino \u00e8 un modo che ha valore finale (o \"incoativo\"). \u00c8 usato con il verbo \"dai\"-/ \"tiya\"- (mettere) e pi\u00f9 raramente con \"ep\"-/ \"ap\"- (prendere) con l'aggiunta del suffisso -\"u(w)an\".\nEs. \"Memi\u0161kiwuan\" \"dei\u0161\" \u2192 supino di \"memi\u0161ki\"- (parlare) con il verbo \"dai\"- (iniziare/ mettersi) \u2192 (egli) inizi\u00f2 (si mise) a parlare \u2192 \"a parlare\" \u00e8 il fine\nCongiunzioni.\nIn ittita sono presenti i connettivi \"nu\" (in arcaico anche \"\u0161u\" e \"ta\"), che corrisponde a \"e\"; -\"ma\" &lt;ma, e&gt; enclitico con valore avversativo; -(\"y\")\"a\" &lt;e, ma, anche&gt; enclitico; \"m\u0101n\" (in arcaico \"takku\"), ossia \"se\" in frase ipotetica.\nVocabolario.\nIl vocabolario dell'ittita, pur essendo perlopi\u00f9 composto da parole di radice indoeuropea, presentava un notevole sostrato derivante dalle lingue parlate dalle popolazioni (gli Hatti) precedentemente stabilite nei territori facenti parte dell'organizzazione statale ittita, anche se meno numerose che nelle lingue anatoliche contemporanee all'ittita (il luvio e il palaico); a differenza di queste, presenta invece abbondanti influenze dell'urrita. I pi\u00f9 recenti studi linguistici sull'ittita mostrano tuttavia che i prestiti furono in realt\u00e0 assai meno numerosi di quanto ipotizzato inizialmente, e che il lessico di diretta matrice indoeuropea \u00e8 la componente ampiamente dominante nel vocabolario della lingua.\nEsempi.\nEsempi di lessico ittita:\nSistema di scrittura.\nL'ittita era scritto su pietra o, pi\u00f9 comunemente, su tavolette d'argilla in una scrittura cuneiforme derivata da quella gi\u00e0 presente in Anatolia prima dell'arrivo dei popoli anatolici indoeuropei: quella dell'accadico. Prima dell'uso delle tavolette d'argilla l'ittita era scritto su tavole di legno, come attesta la formula - \"kan \u1e2bandan\" (\"secondo l'iscrizione su legno\") che ricorre in numerosi documenti. Accanto al sistema cuneiforme esisteva anche una scrittura geroglifica, anch'essa generalmente trascritta su argilla in cuneiforme in epoche pi\u00f9 recenti (a partire dal XVIII secolo a.C.) e utilizzata pi\u00f9 ampiamente per il luvio."}
{"id": "72771", "revid": "696787", "url": "https://it.wikipedia.org/wiki?curid=72771", "title": "Thorgal", "text": "Thorgal \u00e8 una serie a fumetti fantastico-fantascientifica sceneggiata da Jean Van Hamme e disegnata da Grzegorz Rosinski. Ambientato tra i vichinghi, il fumetto ha per protagonista Thorgal Aegirsson, detto \"il figlio delle stelle\". Curato nell'ambientazione, presenta, oltre ai frequenti richiami alla mitologia norrena, anche numerose componenti fantascientifiche.\nLa serie \u00e8 stata pubblicata a partire dal 1980 e ha avuto degli \"spin-off\".\nTrama.\nThorgal, eroe lontano dai canoni \"howardiani\", non \u00e8 un forzuto supereroe, ma un uomo comune che possiede solo alcune particolari abilit\u00e0 che lo distinguono dagli altri. Le sue origini misteriose sono sconosciute anche a lui stesso: da orfano \u00e8 stato adottato da un \"clan\" vichingo, ma probabilmente \u00e8 figlio di alcuni naufraghi spaziali.\nI vari episodi della serie seguono una precisa \"continuity\": Thorgal cresce e si sposa con Aaricia, dalla quale ha due figli, Jolan e Lupa. In alcuni episodi \u00e8 un semplice comprimario delle avventure vissute dalla moglie o dai figli.\nEpisodi.\nTesti di Jean Van Hamme e disegni di Grzegorz Rosinski\nTesti di Yves Sente e disegni di Grzegorz Rosinski\nTesti di Xavier Dorison e disegni di Grzegorz Rosinski\nTesti di Yann e disegni di Grzegorz Rosinski\nTesti di Yann e disegni di Fred Vignaux\nSpin-off.\n\"I Mondi di Thorgal - Kriss di Valnor\" - Yves Sente (testi) - Giulio De Vita (disegni)\nXavier Dorison, Mathieu Mariolle (testi) - Roman Surzhenko (disegni)\nXavier Dorison, Mathieu Mariolle (testi) - Fred Vignaux (disegni)\n\"I Mondi di Thorgal - Lupa\" - Yann (testi) - Roman Surzhenko (disegni)\n\"La Giovinezza di Thorgal\" - Yann (testi) - Roman Surzhenko (disegni)"}
{"id": "72775", "revid": "1318658", "url": "https://it.wikipedia.org/wiki?curid=72775", "title": "Ago di Vicat", "text": "L'ago di Vicat o apparecchio di Vicat \u00e8 un dispositivo ideato dall'ingegnere francese Louis Vicat, che serve a determinare il tempo di presa di calci idrauliche e di cementi normali o speciali. \nCaratteristiche.\nQuesto apparecchio \u00e8 costituito da un'asta scorrevole che porta all'estremit\u00e0 inferiore un ago cilindrico di acciaio della sezione di 1 mm2 detto ago di Vicat.\nL'equipaggio mobile ha un peso complessivo di 300 g.\nUn indice fissato all'asta permette di determinare i suoi spostamenti verticali.\nEsecuzione della prova.\nPer l'esecuzione della prova si confeziona un impasto di acqua e cemento e lo si colloca in un cilindro tronco conico di ebanite o altro materiale plastico, appoggiato su una lastra di vetro.\nSi porta l'ago a sfiorare la superficie superiore dell'impasto e lo si lascia scendere sotto il proprio peso.\nSi definisce inizio della presa il momento in cui l'ago si arresta a 3 mm di distanza dalla lastra di vetro, termine della presa \u00e8 il momento in cui l'ago non penetra pi\u00f9 di 0,5 mm nella pasta.\nLa prova va eseguita in un ambiente mantenuto a temperatura di 20 \u00b1 2\u00a0\u00b0C e con umidit\u00e0 relativa non inferiore al 75%.\nAltri utilizzi.\nL'apparecchio di Vicat viene utilizzato anche per determinare le proporzioni di acqua e cemento contenuti nella pasta normale.\nIn questo caso, al posto dell'ago si utilizza, in corrispondenza dell'estremit\u00e0 inferiore, un cilindretto metallico del diametro di 1 cm detto sonda di Tetmajer.\nPer l'esecuzione della prova si procede come nel caso precedente, portando la sonda a sfiorare la superficie superiore dell'impasto.\nSi lascia cadere la sonda sotto il proprio peso e se questa si arresta a 6 mm dal fondo dell'anello allora la pasta \u00e8 definita pasta normale."}
{"id": "72776", "revid": "54253", "url": "https://it.wikipedia.org/wiki?curid=72776", "title": "Ago magnetico", "text": "L'ago magnetico \u00e8 una sottile sbarretta di acciaio magnetizzata, di solito a forma di rombo.\nViene sospesa nel suo baricentro, permettendole di ruotare intorno ad esso e di posizionarsi sulle linee di forza del campo magnetico.\nSe vincolato lungo l'asse verticale e lontano da qualsiasi altra forza magnetica, rimane soggetto alla sola forza magnetica terrestre, posizionandosi parallelamente al meridiano terrestre, un estremo sar\u00e0 rivolto verso nord e si chiamer\u00e0 polo nord, l'altro polo sud.\nAgo della bussola.\nL'ago della bussola \u00e8 un ago magnetico multiplo che viene posto sulla rosa della bussola per orientarla.\n\u00c8 solitamente composto da una parte bianca e da una colorata (nera o rossa).\nEssendo magnetizzato si orienta sempre secondo la direzione nord - sud, e per poter ruotare \u00e8 appoggiato su un perno."}
{"id": "72780", "revid": "455046", "url": "https://it.wikipedia.org/wiki?curid=72780", "title": "Petko Slavejkov", "text": "Biografia.\nSlavejkov nacque il 17 novembre 1827 a Veliko T\u0103rnovo, nella casa di Ra\u010do Kazangijata, in una vecchia famiglia di artigiani. Suo padre non era una persona istruita, ma aveva un fiero spirito bulgaro.\nPetko Slavejkov studi\u00f2 a Veliko T\u0103rnovo, Drjanovo, Trjavna. Si impegn\u00f2 molto nello studio anche da autodidatta condotto nelle biblioteche dei monasteri intorno a Veliko T\u0103rnovo. Grande importanza per la sua formazione ebbe la lettura di \"Storia slavobulgara\" di Paisij di Hilendar. In seguito studi\u00f2 a Svi\u0161tov da Emanuil Vaskidovi\u010d, allarg\u00f2 le proprie conoscenze di greco e conobbe le opere della letteratura serba ed europea. Nel 1843 divenne maestro a Veliko T\u0103rnovo. Una sua satira in versi contro due vescovi greci gli procur\u00f2 vari problemi ma anche una certa popolarit\u00e0. Dopo questo episodio fu costretto ad abbandonare T\u0103rnovo e a insegnare in altre citt\u00e0 e paesi - tra cui Vidin, Vraca, Pleven, Berkovica, Bjala, Elena.\nSi dedic\u00f2 anche a ricerche etnografiche. Raccolse 2263 detti popolari, proverbi, indovinelli. Grazie a Nikola Mihajlovski venne a contatto con la letteratura russa. Nel 1852 presso una stamperia di Bucarest uscirono i suoi primi libri - \"Smesena kitka\" (Mazzo di fiori misti) e \"Pesnopojka\" (Canzoniere) e un \"Basnenik\" (Libro di favole).\nNel 1853 scrisse il poema \"Bojka, la voivoda\" ispirandosi ai moti insorti durante la guerra di Crimea (1853-1856) e tanti canti patriottici. Dopo il fallimento dell'Insurrezione del nonno Nikola a T\u0103rnovo (1856) Petko Slavejkov concentr\u00f2 i suoi sforzi sul risveglio della coscienza nazionale. Lavorando come insegnante, fece uscire a T\u0103rgovi\u0161te il giornale satirico bulgaro \"Gajda\" (Zampogna). Per un certo periodo lavor\u00f2 a Varna, poi part\u00ec alla volta di Istanbul, dove fu invitato a redigere la traduzione bulgara della Bibbia dall'Associazione biblica bulgara.\nA Istanbul pubblic\u00f2 vari giornali e riviste, tra cui \"Gajda\" (1863-1867), \"Makedonija\" (1866-1872), \"Ru\u017eica\" (1871) \"P\u010delica\" (1871) \"\u010citali\u0161te\" (1872-1873) \"Zv\u0103n\u010datij Glum\u010do\" (Il giullare a campanelli) (1872), \"\u0160uto\u0161\" (Il buffone) (1873-1874), \"Kosturka\" (1874). In quel periodo Slavejkov divenne il pi\u00f9 noto scrittore bulgaro a Istanbul. Pubblic\u00f2 pi\u00f9 di 60 libri, giornali e riviste (originali e tradotte). Partecip\u00f2 alla lotta per l'indipendenza della Chiesa bulgara.\nA causa dell'articolo \"Dvete \u010dasti i vlasti\" (Le due caste e poteri) sul giornale \"Makedonija\" fu arrestato e accusato di legami con il comitato rivoluzionario a Bucarest.\nNel 1873 scrisse il poema famoso \"Izvor\u0103t na Belonogata\" (La Sorgente di Biancopiede). Nel 1874 fond\u00f2 il ginnasio bulgaro a Odrin (l'antica Adrianopoli), dove lott\u00f2 contro l'influenza greca sui bulgari. Pi\u00f9 tardi insegn\u00f2 a Stara Zagora. Scrisse poesie rivoluzionarie, e dopo l'Insurrezione di Aprile fu incatenato e rinchiuso nelle prigioni turche.\nDurante un incendio a Stara Zagora perse i suoi manoscritti e 15000 detti popolari. Durante la guerra di liberazione russo-turca (1877-1878) condusse le truppe del generale Mihail Skobelev attraverso i valichi dei monti Balcani (Stara planina), e fu testimone della vittoria a monte \u0160ipka seguendo le truppe fino a San Stefano.\nDopo la liberazione della Bulgaria dal giogo ottomano lott\u00f2 insieme a Petko Karavelov per una costituzione democratica nel parlamento. Divent\u00f2 presidente del Parlamento (1880) e ministro dell'istruzione e degli affari interni (1880-1881). Pubblic\u00f2 i giornali \"Osten \" (1879), \"Zelokupna Bulgaria\" (1879), \"Nezavisimost\" (L'Indipendenza) (1880-83), \"T\u0103rnovska constituzia\" (1884), \"Istina\" (1886), \" Sofijski dnevnik \" (1886) e \" Pravda \" (1888).\nPer le sue idee democratiche e partecipazione nelle lotte politiche venne arrestato, ottenne il divieto di insegnare e una riduzione della pensione. Profondamente amareggiato muore a Sofia il 1\u00ba luglio 1895.\nIl figlio pi\u00f9 giovane di Petko Slavejkov, Pen\u010do Slavejkov, divenne, al pari del padre, un illustre poeta.\nOpere.\nCon le sue opere Petko Slavejkov contribuisce allo sviluppo della lingua letteraria bulgara. Scrive canti e poemi patriottici e lirica d'amore e paesaggistica sotto l'influsso dei poeti russi dell'epoca. Oltre ad essere il primo poeta della nuova Bulgaria \u00e8 traduttore, filologo, folklorista, fondatore della letteratura bulgara per bambini, autore di libri di scuola. Studia le usanze bulgare, la ritualit\u00e0, demonologia. Scrive sotto diversi pseudonimi."}
{"id": "72782", "revid": "123464258", "url": "https://it.wikipedia.org/wiki?curid=72782", "title": "Letteratura bulgara", "text": "La letteratura bulgara \u00e8 la pi\u00f9 antica tra le letterature slave. Gioc\u00f2 un ruolo decisivo per la nascita e la crescita delle altre letterature slave. Nella sua lunga storia, dalla met\u00e0 del IX secolo fino ai giorni nostri, conobbe momenti di slancio, forza creativa e gloria e momenti tragici, che rallentarono il suo sviluppo per lunghi periodi.\nAncora nei primi secoli la letteratura bulgara conobbe due momenti di fioritura (nel periodo tra il X e l'XI secolo e nel XIV secolo) e per due volte dovette prendere atto delle conseguenze nefaste di un giogo straniero. Particolarmente pesante fu la caduta della Bulgaria sotto il giogo ottomano (alla fine del XIV secolo), quando vennero distrutti i focolari culturali, i monumenti e i libri, vennero perseguitati gli scrittori e molti di essi furono costretti a fuggire nei paesi slavi vicini.\nLa letteratura bulgara antica (secoli IX-XVIII).\nLa letteratura nel primo impero bulgaro (secoli IX-XI).\nIl regno di Boris I fu il momento dell'ingresso della Bulgaria nell'area della cultura cristiana, a seguito del suo battesimo nell'865 d.C. Egli rafforz\u00f2 l'uso della lingua slava nella liturgia, accogliendo gli allievi di Cirillo e Metodio. Suo figlio Simeone, oltre ad ampliare i confini dell'impero fino a Bisanzio, sostenne le opere letterarie bulgare, sia ecclesiastiche sia laiche, e fece della capitale dell'impero Preslav, un centro culturale, mentre ad Ocrida nasceva un'importante scuola letteraria. Dopo Simeone gli zar suoi successori non seppero mantenere stabile la vita politica del paese, lasciando decadere quindi anche quella culturale, e, nel 1018, dopo che l'impero bizantino conquist\u00f2 una ormai indebolita Bulgaria, la letteratura slava venne anch'essa sopraffatta dalla civilt\u00e0 greco-bizantina.\nClemente e Naum e la scuola di Ocrida.\nSan Clemente di Ocrida (\u0421\u0432\u0435\u0442\u0438 \u041a\u043b\u0438\u043c\u0435\u043d\u0442 \u041e\u0445\u0440\u0434\u0438\u0441\u043a\u0438) fu uno degli allievi di Cirillo e Metodio che fuggirono dalla Grande Moravia e furono accolti da Boris I. Dopo essersi formato presso i due santi si rifugi\u00f2 in Bulgaria e nell'863 fu inviato nelle terre macedoni, probabilmente il suo luogo natale, per continuare l'evangelizzazione e l'istruzione di questi popoli. Nell'893 lo zar Simeone I lo mise a capo della diocesi di Ocrida, investendolo automaticamente del titolo di \"\"primo vescovo di lingua bulgara\", fino alla morte nel 916.\nVi \u00e8 attestazione solo delle sue opere posteriori al periodo moravo, e di alcune non esiste assoluta certezza della paternit\u00e0. I sermoni della raccolta \"Pou\u010denije\" (\u041f\u043e\u0479\u0447\u0454\u043d\u0438\u0465) sono sicuramente suoi e sono uno dei primi esempi di uno stile letterario prettamente slavo, con diversi linguaggi, di livello semplice per le prediche alle classi umili, mentre di stile alto e di retorica greca verso le classi colte. Pare che Clemente sia stato un riformatore dell'alfabeto utilizzato, creando l'alfabeto cirillico, a sostituzione dell'alfabeto glagolitico, creato da San Cirillo e fino ad allora utilizzato.\nSan Naum di Preslav (\u0421\u0432\u0435\u0442\u0438 \u041d\u0430\u0443\u043c \u041f\u0440\u0435\u0441\u043b\u0430\u0432\u0441\u043a\u0438), detto anche San Naum di Ocrida, fu un altro allievo di Cirillo e Metodio, emigrato anch'esso dalla Grande Moravia verso la Bulgaria di Boris I e principalmente attivo nella scuola della capitale Preslav, nella Bulgaria orientale. Dall'893 in poi si spost\u00f2 ad Ocrida dove collabor\u00f2 con Clemente. Non sono rimasti suoi scritti.\nLa letteratura nel secondo impero bulgaro (secoli XII-XIV).\nL'opera di copisti e traduttori. Gli esicasti. Eutimio di T\u0103rnovo e la riforma linguistica. Le sorti della scuola di T\u0103rnovo.\nCinque secoli di dominio ottomano.\nLa caduta di T\u0103rnovo nel 1393 e quella dell'ultima roccaforte Vidin, tre anni pi\u00f9 tardi, segnarono la conclusione di una graduale conquista turca iniziatasi circa un trentennio prima con l'occupazione di Adrianopoli. L'annientamento del complesso sociale di nazionalit\u00e0 bulgara parve totale e quando, in et\u00e0 romantica, i patrioti di questa dimenticata nazione si proposero all'Europa, non mancarono le incredulit\u00e0 e i dubbi polemici sulla legittimit\u00e0 di una tradizione reputata ormai da secoli estinta. Una certa continuit\u00e0 continu\u00f2 comunque ad esistere. La poesia e la prosa neobulgare sono state linguisticamente e spiritualmente generate dalla stessa antica matrice che cre\u00f2 fra i bulgari un'espressione artistica scritta, all'inizio del II millennio.\nI turchi instaurarono nella penisola balcanica un regime di occupazione militare che si mantenne secolarmente senza trasformarsi in vera annessione, cio\u00e8 senza produrre una assimilazione tra vinti e vincitori. Soprattutto in Bulgaria le preoccupazioni strategiche prevalevano su quelle economico-sociali, dato che si trattava di una zona avanzata dello schieramento ottomano di fronte all'Europa centrale. Le citt\u00e0 e i villaggi situati su vie di comunicazione particolarmente importanti vennero occupati dai turchi, ma le campagne restarono in massima parte bulgare. Nei confronti di questi ultimi venne adottata, soprattutto nei primi due secoli di dominazione ottomana, una politica di tolleranza religiosa che coincise con un sostanziale rispetto delle consuetudini e delle tradizioni locali. L'islamizzazione fu imposta, pi\u00f9 che dagli organi amministrativi, dalle oggettive condizioni economico-sociali di quei ceti che avevano privilegi di da conservare o che dovevano inserire comunque la loro attivit\u00e0 nella vita dello stato.\nIn tal modo i concetti di bulgaro e di contadino andarono sempre di pi\u00f9 identificandosi. Fino a che l'impero ottomano fu forte e l'organizzazione interna non si guast\u00f2, i rapporti fra i dominatori e la massa cristiana (\"raya\") vennero regolati di norme tributarie per cui il versamento di contributi in natura o in denaro assicurava una relativa tranquillit\u00e0. In queste condizioni la nazione bulgara pot\u00e9 conservarsi. Ben poco per\u00f2 aggiunse alla propria perpetuazione fisica. La vita spirituale si ridusse a un livello primitivo, l'arte di scrivere e leggere nella lingua nativa fu quasi ovunque dimenticata, la religione cristiana perse il significato essenzialmente nazionale conferitole secoli prima dalla chiesa cirillo-metodiana. Soprattutto in quest'ultimo campo si crearono grandi ostacoli al perdurare di una continuit\u00e0 nazionale bulgara. Se tutto il potere politico era ottomano, quello religioso toccava ai greci.\nLa chiesa greca si era assicurata il monopolio dell'amministrazione cristiana nelle terre soggette alla Sublime Porta fin dal tempo della conquista di Costantinopoli da parte da Maometto II. La tendenza turca a considerare greco tutto il territorio europeo, dal Bosforo sino alla Serbia, facilit\u00f2 questa azione. Anche amministrativamente, l'Impero turco era diviso in Anatolia, ovvero territorio metropolitano, e in \"Rumelia\" (in turco: Rumeli), cio\u00e8 \"terra dei rumi\" (greci). In Rumelia il clero greco aveva potest\u00e0 di assicurare i servizi liturgici e d'amministrazione religiosa fra i cristiani sovrapponendosi ad altre precedenti amministrazioni ecclesiastiche le quali, come quella bulgara, non avevano avuto alcun riconoscimento ufficiale dai turchi. I contadini bulgari si strinsero naturalmente ai loro sacerdoti e ai loro monasteri, ma le superiori autorit\u00e0 della chiesa greca a poco a poco sostituirono il clero bulgaro con sacerdoti di lingua greca. Il pericolo maggiore per la cultura e la coscienza nazionale dei bulgari venne perci\u00f2 pi\u00f9 da parte ellenica che non da parte turca.\nL'opposizione religiosa dei cristiani ai musulmani creava alla Sublime Porta problemi politici connessi con l'azione di propaganda della cristianit\u00e0 europea fra i correligionari soggetti al sultano. Nel XV secolo i cristiani della Bulgaria attesero la liberazione dagli eserciti Ladislao III, sconfitto invece a Varna nel 1444. Oltre un secolo pi\u00f9 tardi una vasta congiura ispirata dall'occidente cattolico e soprattutto dall'Austria e da Zsigmond B\u00e1thory di Transilvania, sfoci\u00f2 in una insurrezione a T\u0103rnovo. Ne furono animatori, insieme con elementi locali, alcuni mercanti di Ragusa, sulla costa dalmata). Nella vecchia capitale del secondo impero venne proclamato zar col nome di \u0160i\u0161man III un preteso discendente dell'ultima dinastia. La repressione turca pot\u00e9 soffocare in poco tempo il movimento che rivel\u00f2 ad ogni modo il perdurare di un'idea statale bulgara legata alla corona degli Assenidi e dei \u0160i\u0161manidi.\nAncora pi\u00f9 attiva fu la politica cattolica nel Seicento, secolo nella Controriforma e della lotta antiottomana conclusa da Giovanni III di Polonia sotto le mura di Vienna. Tra i cristiani bulgari l'autorit\u00e0 della chiesa di Roma come possibile ispiratrice di un moto antiturco si consolid\u00f2 grazie all'attivit\u00e0 di prelati cattolici bulgari educati in Italia, tra cui Pet\u0103r Par\u010devi\u010d (1612-1674), arcivescovo di Marcianopoli.\nQuesto ripetersi di congiure o tentativi insurrezionali in collisione con le potenze cristiane, indusse i turchi ad aggravare il regime poliziesco. In generale, le condizioni di vita nell'impero ottomano peggiorarono anche per il sensibile declino della potenza militare e dell'organizzazione interna dello Stato.\nMentre in occidente si sviluppavano nuove energie economiche e si ampliavano gli scambi, in Turchia i ceti dominanti restavano ancorati ad un sistema agrario che sempre pi\u00f9 accentuava l'oppressione dei contadini. Il malcontento si estese di zona in zona, e di generazione in generazione, esplodendo sia in proteste a carattere religioso o politico sia in rivolte militari. La legge coranica si dimostr\u00f2 sempre pi\u00f9 conservativa e anacronistica. I poteri locali si svincolarono gradualmente da quello centrale della Sublime Porta. La corruzione nel commercio e soprattutto nell'attribuzione delle cariche laiche ed ecclesiastiche divenne un fenomeno cronico di pressoch\u00e9 totale diffusione. Solo una concreta forza poteva opporsi ai soprusi che nessun giudice era in grado di prevenire o punire:questa forza si espresse in varie forme di banditismo. Vi furono banditi al servizio di determinati capi turchi e altri che proteggevano invece la popolazione cristiana, disertori e predoni stagionali (cio\u00e8 che tornavano alle loro case, protetti da un'assoluta omert\u00e0, nei mesi invernali).\nI bulgari erano in maggioranza contadini, ma non di rado si tramutavano in fuorilegge. Il loro rivoluzionarismo nacque dalla generale crisi dello stato turco. Il mito del \"hajdutin\" (\u0445\u0430\u0439\u0434\u0443\u0442\u0438\u043d), ossia del bandito buono assunse gradualmente un significato politico fino a che le compagnie di questi indomiti fuorilegge dei monti Balcani divennero una specie di esercito partigiano per la riscossa nazionale. Ma perch\u00e9 tutto ci\u00f2 assumesse un carattere dinamico e innovatore dovettero trascorrere molti e molti anni.\nNel XVIII secolo le ribellioni, le proteste dei cristiani di Turchia si intensificarono anche sotto lo stimolo, pi\u00f9 o meno diretto, delle novit\u00e0 politiche che maturavano in occidente. In epoca illuministica, l'Europa conobbe un originale travaglio anche fra le dimenticate popolazioni balcaniche. Furono gli albori di un risorgimento destinato a realizzarsi cento anni pi\u00f9 tardi.\nI bulgari non vi parteciparono subito in maniera chiara. Anche in questo settore ideologico e spirituale tra essi e il resto della cristianit\u00e0 si frappose la cultura greca. Nel Settecento, la riscossa greca coinvolse infatti la maggior parte di quei bulgari che, per posizione sociale potevano partecipare in qualche modo alla vita pubblica. Si aprirono scuole greche e ad esse affluirono figli di commercianti o artigiani bulgari. Fino al primo XIX secolo, l'evasione culturale delle campagne bulgare vebbe intesa come un inserimento nella vita greca. Una scuola di lingua bulgara non era allora concepita poich\u00e9 il concetto stesso di bulgaro era in contrasto con quello di persona istruita. Per un popolo che ignorava persino la possibilit\u00e0 di fissare per iscritto i suoni della propria lingua (si arriv\u00f2 a scrivere qualche testo bulgaro con caratteri greci, dimenticando tutto un passato), che non di rado doveva ricorrere all'interprete per intendersi col confessore e che conservava una tradizione nazionale soltanto se confinata in sperduti villaggi, questa attrazione verso la risorgente cultura greca ebbe naturalmente effetti spesso positivi. Per il tramite greco, i bulgari stabilirono contatti con il mondo europeo in cui si elaborava il grande rivolgimento del 1789. Gli stessi primi banditori di un risorgimento nazionale esclusivamente bulgaro si formarono alla scuola greca.\nL'et\u00e0 risorgimentale coincise con l'ultimo secolo di dominazione turca in Bulgaria. La riscossa nazionale fu animata, tra il XVIII ed il XIX secolo, da esponenti di una rudimentale borghesia. Le corporazioni artigiane, dette in bulgaro \"esnafi\"\" (\u0435\u0441\u043d\u0430\u0444\u0438), i commercianti che pi\u00f9 erano in contatto con l'estero (in gran parte attraverso Ragusa e altri porti dalmati) i primi intellettuali delle citt\u00e0 e delle campagne conquistarono poco per volta posizioni sociali sufficienti a liberarli da quella specie di complesso di inferiorit\u00e0 che gravava sui bulgari. Intere categorie di persone di lingua bulgara si contrapposero sia ai greci che ai turchi, creando pi\u00f9 o meno coscientemente un vero e proprio movimento nazionale. Da loro nacquero i partiti bulgari di tipo occidentale e anche la nuova letteratura del Risorgimento.\nAll'antagonismo bulgaro-turco, derivato dalla discriminazione religiosa tra musulmani e \"infedeli\", si aggiunse la rivalit\u00e0 bulgaro-greca, acuitasi in et\u00e0 risorgimentale e legata alla questione della chiesa. Il patriarcato greco di Costantinopoli si era assicurato, sotto il dominio ottomano, non solo la gestione spirituale della Rumelia, ma anche un potere economico basato sulla gerarchia religiosa. Vescovi, metropoliti, patriarchi riscuotevano tributi non meno gravosi di quelli percepiti dai visir e dai pasci\u00e0. La sede del patriarcato era situata nel quartiere costantinopolitano che i turchi chiamavano \"\"Fener\" ed i greci \"Fanari\"\". Qui abitavano molti greci ed in genere cristiani balcanici che collaboravano con la Sublime Porta ottenendone cariche e favori. Lottando contro i fanarioti, i bulgari dell'et\u00e0 risorgimentale intendevano perci\u00f2 scuotere sia la dominazione ecclesiastica greca sia quella turca.\nLa letteratura del risorgimento.\nI \"risvegliatori\"..\nPadre Paisij di Hilendar e la \"Storia slavobulgara\".\nL'identificazione del primo risvegliatore nel monaco Paisij di Hilendar (1722-1798)\u00e8 divenuta un postulato della contemporanea storiografia letteraria bulgara ed in genere \u00e8 con il suo nome che viene dato inizio alla storia della letteratura bulgara moderna.\nPaisij nacque nell'eparcato di Samokov, probabilmente a Bansko. Sembra che abbia compiuto gli studi a Rila. Nel 1745, ventitreenne, entr\u00f2 nel monastero di Hilandar sul monte Athos, dove suo fratello Lavrentij era gi\u00e0 igumeno e dove convivevano religiosi bulgari e serbi, sempre in contatto con i vicini monasteri greci. In seguito egli dovette affermarsi tra i pi\u00f9 attivi monaci e occupare pure cariche religiose. Pi\u00f9 d'una volta gli vennero affidate missioni presso monasteri confratelli in Bulgaria ed in altri paesi limitrofi. Questi suoi frequenti contatti con persone ed ambienti diversi influirono certamente sulla sua evoluzione culturale e psichica. Egli stesso accenn\u00f2 a polemiche con altri monaci, suscitate dalle rivalit\u00e0 nazionali. Il desiderio di dimostrare che i bulgari non erano meno ricchi di storia dei greci o dei russi o dei serbi lo indusse a compilare una sua sintesi, basata su documenti di varia natura ed origine e infine raccolta sotto il titolo \"\"Istorija slavjano-bolgarskaja o narode i o car\u011b i o svjatyh\u044a bolgarskih\u044a i o v\u044cseh d\u011bjanie i bitie bolgarskaja\" (in bulgaro antico: \u0406\u0441\u0442\u043e\u0440\u0456\u0430 \u0421\u043b\u0430\u0432\u0463\u043d\u043e\u0431\u043e\u043b\u0433\u0430\u0440\u0441\u043a\u0430\u044f \u0461 \u043d\u0430\u0440\u043e\u0434\u0463 \u0438 \u0461 \u0446\u0430\u0440\u0463 \u0438 \u0461 \u0441\u0432\u0463\u0442\u0438\u0445\u044a \u0438 \u0461 \u0432\u044a\u0441\u0463\u0445\u044a \u0434\u0463\u0430\u043d\u0456\u0454 \u0438 \u0431\u0438\u0442\u0456\u0454 \u0431\u043e\u043b\u0433\u0430\u0440\u0441\u043a\u0430\u044f; in bulgaro moderno: \u0418\u0441\u0442\u043e\u0440\u0438\u044f \u0421\u043b\u0430\u0432\u044f\u043d\u043e\u0431\u043e\u043b\u0433\u0430\u0440\u0441\u043a\u0430\u044f \u0437\u0430 \u043d\u0430\u0440\u043e\u0434\u0430 \u0438 \u0437\u0430 \u0431\u044a\u043b\u0433\u0430\u0440\u0441\u043a\u0438\u0442\u0435 \u0446\u0430\u0440\u0435 \u0438 \u0441\u0432\u0435\u0442\u0446\u0438, \u0438 \u0437\u0430 \u0432\u0441\u0438\u0447\u043a\u0438 \u0431\u044a\u043b\u0433\u0430\u0440\u0441\u043a\u0438 \u0434\u0435\u044f\u043d\u0438\u044f \u0438 \u043c\u0438\u043d\u0430\u043b\u043e - \"Storia slavobulgara della nazione e dei re e dei santi bulgari e di tutti gli avvenimenti e fatti bulgari\"), pi\u00f9 nota semplicemente come \"Istorija slavjanobolgarskaja\" (\"Storia slavobulgara\"). Probabilmente si accinse alla raccolta del materiale nel 1760 e termin\u00f2 l'opera due anni pi\u00f9 tardi nel monastero di Zograf. Nel frattempo comp\u00ec un viaggio nella Serbia austriaca, a Sremski Karlovci, dove trov\u00f2 altro prezioso materiale. Sugli ultimi anni della vita di Paisij si hanno poche notizie, si sa solamente che si impegn\u00f2 nella diffusione della propria opera fra i compatrioti, facendone egli stesso varie copie.\nLa storia slavobulgara \u00e8 il primo testo importante della nuova letteratura e per questo ha suscitato l'interesse di molti storici e filologi. Si tratta di una compilazione che tradisce le origini culturalmente modeste dell'autore ma che vive tutta in un genuino sentimento d'amor patrio espresso in uno stile non elaborato eppure di commovente efficacia.\nFonti principali di Paisij furono:\nLa parte esclusivamente espositiva della storia slavobulgara riveste oggi un interesse molto limitato. Sono invece ancora largamente note ai bulgari quelle pagine di Paisij in cui prevalgono l'ardore polemico e la passione pubblicistica. La esortazione ad approfondire le conoscenze sul passato della propria nazione potrebbe esser dettata, invece che da contingenti rivalit\u00e0 locali, da un'ispirazione non indegna dei romantici occidentali:\nL'esaltazione delle glorie bulgare non si disperde in pura retorica, ma conserva sempre quella particolare umanit\u00e0 e vivacit\u00e0 che le derivano dalla tendenza a discutere con i vari denigratori e a stabilire confronti di sapore companilistico:\nLa lingua di Paisij non \u00e8 ancora bulgaro moderno basato su di una morfologia popolare ormai estranea alle forme declinate e alla vecchia struttura slavo-ecclesiastica, ma gi\u00e0 si avvicina all'intonazione della viva parlata del tempo. Bench\u00e9 gran parte della storia slavobulgara sia tradotta o compilata dal russo e risenta perci\u00f2 del testo originale non di rado vi affiorano espressioni caratteristiche del linguaggio bulgaro, della sua immediata concretezza e talvolta anche della sua bonaria rozzezza. Per alcuni passi si pu\u00f2 parlare di ricerca stilistica, ossia di una maniera particolare di costruire la frase e di elencare i concetti, che ci illumina sulle embrionali tendenze letterarie della lingua bulgara nel XVIII secolo. In questo senso la storia slavobulgara pu\u00f2 essere considerata un monumento letterario e non soltanto un documento storico.\nLa letteratura della Bulgaria indipendente (dal 1878 ad oggi).\nIl XX secolo.\nAll'inizio del XX secolo apparvero nuove correnti letterarie d'avanguardia, che si opponevano al secolo precedente, cercando una nuova estetica. Nella letteratura bulgara avvenne un distacco forte dalla tradizione di Ivan Vazov e di Canko Cerkovski, ma si mantennero le distanze anche da Pen\u010do Slavejkov. Si imitavano soprattutto le correnti straniere, il simbolismo, il futurismo ed il socialismo letterario.\nIn genere ogni autore si formava prendendo spunto nel corso del tempo dalle varie correnti internazionali. Ad ogni modo una caratteristica comune di tutti gli autori bulgari del periodi fu la rottura con gli schermi ideologici precostruiti e la coscienza di una frammentazione dello spirito.\nDa ricordare anche la figura di Elias Canetti, scrittore di lingua tedesca, Premio Nobel per la letteratura, nel 1981.\nKiril Hristov.\nKiril Hristov (\u041a\u0438\u0440\u0438\u043b \u0425\u0440\u0438\u0441\u0442\u043e\u0432, 1875-1944), si propose subito in contrasto con gli ideali della pubblica opinione, esprimendo un distacco dalle norme dell'utilitarismo tradizionale e la sfiducia nei principi in precedenza consacrati. Nei suoi versi si potevano trovare echi di Nietzsche e del suo individualismo, ma senza celebrarne un lato \"eroico\" come Pen\u010do Slavejkov, che si concretizzava nel pensiero e nella poesia. Sulle prime il poeta si lasci\u00f2 trasportare dall'antidottrinalismo ad esaltare eccessivamente l'attimo fuggente. La poesia \"\"Donne e vino, vino e donne!\" (\u0416\u0435\u043d\u0438 \u0438 \u0432\u0438\u043d\u043e, \u0432\u0438\u043d\u043e \u0438 \u0436\u0435\u043d\u0438!) si espresse contro la saggezza tipica di Vazov e venne definita \"anacreontica\". L'anacreontismo fu il punto di partenza delle successive conquiste di Hristov, che continuarono prendendo spunto nel corso del tempo dalle novit\u00e0 estetiche internazionali; si fece molto influenzare dall'ambiente di Napoli e dalla cultura tedesca.\nLa poesia di Hristov si basava sull'individualismo, ma non mancarono versi patriottici, con una considerazione della guerra come un gioco, come espresse nel suo dramma teatrale \"Bojan il mago\"\" (\u0411\u043e\u044f\u043d \u043c\u0430\u0433\u0435\u0441\u043d\u0438\u043a\u044a\u0442), dove si trovava un'esaltazione della guerra, in grado di infiammare l'animo del popolo. Il tema dell'amore ricorreva frequentemente, ma volutamente velato da antispiritualismo e materialismo\nPejo Javorov.\nNei decenni di evoluzione dopo Petko Slavejkov e i \"Giovani\" la poesia bulgara aveva realizzato le condizioni per esprimersi internazionalmente, cosa che fece con Pejo Javorov (\u041f\u0435\u0439\u043e \u042f\u0432\u043e\u0440\u043e\u0432, 1877-1914), autore di melodie stilisticamente e spiritualmente perfette. Di famiglia modesta, dopo essere emerso e venuto all'attenzione di Kr\u0103stev e di Slavejkov, ebbe una vita tormentata, costellata di dolori che si impressero nella sua poetica. Fervido sostenitore dell'indipendenza dei \"fratelli\" macedoni, perse la donna che amava nel 1910. Di l\u00ec in breve, prima di partire per la guerra balcanica si spos\u00f2 con una sua ammiratrice, la cui gelosia rese talmente difficile la vita coniugale, che port\u00f2 dapprima la donna al suicidio, seguita dal poeta stesso, che rimase prima cieco, e poi mor\u00ec.\nIn primis Javorov si fece influenzare dal socialismo e dall'irredentismo macedone, ma poi si fece coinvolgere dagli stimoli individuali e dalla ricerca di linguaggio melodico, aprendo la via al simbolismo bulgaro, ma nel contempo accostandosi anche ad altre correnti come dimostra l'uso delle onomatopee. In \"\"Calliope\" (\u041a\u0430\u043b\u0438\u043e\u043f\u0430) il poeta costru\u00ec su di uno stato d'animo i pensieri di un fabbro, che si mescolavano con il rumore della battitura del ferro. In \"Sul campo\" (\u041d\u0430 \u043d\u0438\u0432\u0430\u0442\u0430) raffigur\u00f2 una realt\u00e0 esterna, la vita dei contadini, elaborandola introspettivamente, facendola diventare un ambiente psichico e annullando con l'armonia il crudo linguaggio dei contadini. Fece riemergere la spiritualit\u00e0 bulgara in \"Armeni\"\" (\u0410\u0440\u043c\u0435\u043d\u0446\u0438), dove alcuni esuli di questo popolo oppresso cantavano disgrazie gi\u00e0 note ai bulgari. Anche il buio ed il cammino verso la morte erano temi della lirica javoroviana. Anche se ricche di sfumature musicali, le immagini conservavano la loro concretezza.\nJavorov si mantenne comunque profondamente bulgaro, facendolo divenire per\u00f2 un fatto psichico, che interpretava l'ambiente che lo circondava, attraverso gli occhi di \"bulgaro\", vedendo sempre un'ombra, in tutta la luce del proprio paese. Non riusc\u00ec invece ad avere una piena realizzazione nella drammaturgia, dove usava la morte, tema universale nella poesia, come espediente troppo facile come unica fuga di fronte alle situazioni.\nDim\u010do Debeljanov.\nFra gli ispiratori della poesia bulgara dopo la prima guerra mondiale vi era Dim\u010do Debeljanov (\u0414\u0438\u043c\u0447\u043e \u0414\u0435\u0431\u0435\u043b\u044f\u043d\u043e\u0432, 1887-1916). Fu un simbolista, con non poche derivazioni da Javorov. I suoi versi esprimono desolazione ed evasione dalla ragione. Il poeta \u00e8 talento stroncato, sfiduciato e confinato nella miseria cittadina, fino a sacrificarsi per egoismi e miti pi\u00f9 forti di lui. La guerra rappresent\u00f2 la sua ultima speranza, anche se moralmente se ne sentiva estraneo, ma ne trov\u00f2 solo la propria morte.\nPeriodo interbellico.\nNel periodo tra le due guerre mondiali si cerc\u00f2 invano di sintetizzare le conquiste fatte da Javorov, ma solo con la prosa di Elin Pelin si ottennero grandi risultati. Gli altri generi ottennero miglioramenti ma non ci furono personalit\u00e0 di spicco, mentre nella poesia prendeva sempre pi\u00f9 piede il modernismo. Si affinava invece la critica letteraria, soprattutto dopo l'uscita della \"Storia della nuova letteratura bulgara\" (\u0418\u0441\u0442\u043e\u0440\u0438\u044f \u043d\u0430 \u043d\u043e\u0432\u0430\u0442\u0430 \u0431\u044a\u043b\u0433\u0430\u0440\u0441\u043a\u0430 \u043b\u0438\u0442\u0435\u0440\u0430\u0442\u0443\u0440\u0430) di Bojan Penev (\u0411\u043e\u044f\u043d \u041f\u0435\u043d\u0435\u0432) che abbandon\u00f2 il positivismo critico per le interpretazioni neospiritualistiche. Si intensificarono comunque i contatti con le letterature straniere e fecero il loro ingresso temi slegati dalla realt\u00e0 locale. Alcuni esponenti del periodo furono:\nLa sinistra letteraria.\nGi\u00e0 dalla fine del XIX secolo fece la propria comparsa sullo scenario bulgaro il socialismo scientifico, introdotto da Dimit\u0103r Blagoev (\u0414\u0438\u043c\u0438\u0442\u044a\u0440 \u0411\u043b\u0430\u0433\u043e\u0435\u0432, 1856-1924), che divulg\u00f2 le idee marxiste. Il gruppo di Blagoev, attraverso la rivista \"Novo Vreme\" introdusse il socialismo nella letteratura, contrapponendo all'individualismo \"aristocratico\" di Pen\u010do Slavejkov, una letteratura d'impegno sociale a fini rivoluzionari. Da \"Novo Vreme\" non si svilupp\u00f2 una nuova corrente letteraria autonoma, ma le teorie marxiste influenzarono alcuni poeti a passare a posizioni d'avanguardia.\nGeo Milev.\nGeo Milev (\u0413\u0435\u043e \u041c\u0438\u043b\u0435\u0432, 1895-1925) fu il primo a dare al socialismo bulgaro un concreto significato artistico. Partito dal simbolismo e influenzato dall'espressionismo tedesco, si fece guidare dalle nuove correnti poetiche russe verso il marxismo, attraverso il futurismo di Vladimir Majakovskij. Fu col poema \"\"Settembre\" (\u0421\u0435\u043f\u0442\u0435\u043c\u0432\u0440\u0438), di stile majakovskiano, con versi brevi e martellanti, i quali esprimevano l'avanzare della massa proletaria e la lotta per immagini, che si esprimeva tutta l'originalit\u00e0 di Milev. Lo stile majakovskiano rimaneva per\u00f2 stemperato dalla continua ricerca di un'armonia di fondo.\nHristo Smirnenski.\nHristo Smirnenski (\u0425\u0440\u0438\u0441\u0442\u043e \u0421\u043c\u0438\u0440\u043d\u0435\u043d\u0441\u043a\u0438, 1898-1923) espresse entusiasmo per la sinistra proletaria, ma fu segnato pi\u00f9 dalla malattia che dalla lotta politica. Se stilisticamente non si differenzi\u00f2 da Milev, in lui la causa rivoluzionaria aveva un valore simbolico di uscita dalle tenebre e dalla sofferenza. La tubercolosi, male di cui era afflitto, era una pena collettiva. Fu nella prosa che dimostr\u00f2 il suo carattere di persona rassegnata.\nNikola Vapcarov.\nNikola Jonkov-Vapcarov (\u041d\u0438\u043a\u043e\u043b\u0430 \u0419\u043e\u043d\u043a\u043e\u0432-\u0412\u0430\u043f\u0446\u0430\u0440\u043e\u0432, 1909-1942) fu membro del partito comunista clandestino e per questo fucilato. Lo stile della sua poesia, come Milev, si avvicinava al modello di Majakovskij, ma spaziava su una pi\u00f9 concreta gamma sociale, i temi della nuova estetica socialista, lasciandosi trasportare da un entusiasmo di partito che lo port\u00f2 a produrre frasi quasi romantiche. Le sue poesie erano un inno alla nuova civilt\u00e0 della tecnica e del progresso, come indicava il titolo della sua raccolta, \"Canti del motore\"\" (\u041c\u043e\u0442\u043e\u0440\u043d\u0438 \u043f\u0435\u0441\u043d\u0438). Tutta l'opera del poeta era permeata di una fede/fiducia in un mondo migliore nel futuro."}
