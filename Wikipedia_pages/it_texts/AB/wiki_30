{"id": "48774", "revid": "574958", "url": "https://it.wikipedia.org/wiki?curid=48774", "title": "Walter Bonatti", "text": "Soprannominato \u00ab\"il re delle Alpi\"\u00bb, \u00e8 stato una delle figure pi\u00f9 eminenti dell'alpinismo mondiale. Oltre che alpinista e guida alpina, fu autore di libri e numerosi reportage nelle regioni pi\u00f9 impervie del mondo, molti dei quali come inviato esploratore del settimanale \"Epoca\".\nBiografia.\nNato nel 1930, figlio di Angelo Bonatti (1888-1973) e Agostina Appiani (1899-1951), aveva una sorella deceduta in giovane et\u00e0; inizia la sua attivit\u00e0 sportiva facendo il ginnasta nella societ\u00e0 monzese Forti e Liberi. Nel 1948 compie le sue prime scalate sulle Prealpi lombarde, ma gi\u00e0 dall'anno successivo inizia un susseguirsi di imprese dalle difficolt\u00e0 estreme, cercando soluzioni ai problemi alpinistici dell'epoca e spostando sempre pi\u00f9 avanti i limiti dell'umanamente possibile. Per mantenersi in quegli anni svolge il duro lavoro di operaio siderurgico presso la Falck, andando sulle montagne lombarde solo la domenica dopo il turno di notte del sabato.\nNel 1949 Walter Bonatti ripete la via Ratti-Vitali sulla parete ovest della Aiguille Noire de Peuterey (seconda ripetizione), la via di Cassin sulla parete nord delle Grandes Jorasses (quinta ripetizione con l'amico Andrea Oggioni) e la via di Vitale Bramani e Ettore Castiglioni sulla parete nord-ovest del Pizzo Badile.\nNel 1950 tenta la sua prima grande impresa in apertura di una nuova via: la parete est del Grand Capucin, una parete di granito rosso mai scalata prima, nel gruppo del Monte Bianco. Il 24 luglio parte alla volta di quella guglia di 400\u00a0m di granito, insieme con il monzese Camillo Barzaghi, ma una violenta tormenta li fa desistere dopo solo poche decine di metri e sono costretti a bivaccare vicino al Rifugio Torino, poich\u00e9 quest'ultimo \u00e8 troppo costoso per le loro tasche. Dopo tre settimane riprova la scalata, questa volta con Luciano Ghigo, che ha casualmente incontrato nello stesso campeggio in fondovalle. Ma anche in questa occasione, dopo i primi tre giorni di bivacchi in parete, il tempo si guasta e una violenta tempesta di neve, complice un muro liscio e verticale di 40\u00a0m da superare, li costringe a una ritirata lunga e difficile per le condizioni in cui avviene. La conquista viene rimandata.\nNel 1951 ritenta con Luciano Ghigo il Grand Capucin. \u00c8 il 20 luglio. Questa volta due giorni bastano per coprire la distanza scalata l'anno precedente in tre giorni e anche il muro verticale di 40\u00a0m viene superato. Ma ancora una volta il tempo volge al peggio e sono costretti ad un ulteriore bivacco in parete, appesi alle corde, in mezzo alla tempesta. Il giorno seguente giungono in cima e riescono a raggiungere il Rifugio Torino solo la notte seguente, in mezzo alla tempesta. \u00c8 la prima volta che una via porta il nome di Bonatti. I festeggiamenti che seguono la riuscita di questa impresa per\u00f2 durano poco: Agostina, la madre di Walter, infatti, muore per l'emozione della vittoria del figlio. Al ritorno dei due alpinisti, Gaston R\u00e9buffat definir\u00e0 questa scalata come \"la pi\u00f9 grande impresa su roccia realizzata fino ad oggi, un'impresa di cui l'alpinismo italiano pu\u00f2 andare fiero. \u00bb\nNel 1952 \u00e8 la volta dell'Aiguille Noire de Peuterey per la cresta sud, con Roberto Bignami.\nRichiamato alle armi, \u00e8 in prima istanza assegnato alla Scuola Motorizzazione della Cecchignola. In seguito alle sue proteste, viene riassegnato al 6\u00ba Reggimento alpini; qui frequenta numerosi corsi di alpinismo, che gli fruttano un ottimo allenamento.\nNel febbraio 1953 compie la prima invernale della parete nord della Cima Ovest di Lavaredo con Carlo Mauri (affrontando elevate difficolt\u00e0 con temperature di 24 gradi sotto zero) e qualche giorno dopo salgono anche la Cima Grande, quest'ultima nord gi\u00e0 salita in invernale nel 1938 da Fritz Kasparek. Poco prima della fine dell'inverno, con Bignami, in due giorni di scalata, raggiunge la vetta del Cervino aprendo una variante direttissima lungo gli strapiombi della \"cresta del Furggen\". In estate, sempre con Bignami, compie delle \"prime\" sulle Alpi Centrali della Val Masino (Torrione Fiorelli per la parete nord, Picco Luigi Amedeo per lo spigolo sud-ovest, Torrione di Zocca per lo spigolo est), oltre alla scalata del Monte Bianco per il canalone nord del Colle del Peuterey e al Pizzo Pal\u00f9 per la parete nord lungo la via Feult-Dobiasch, percorsa in condizioni quasi invernali.\nPer l'ottimo livello dell'attivit\u00e0 svolta viene ammesso al CAAI (Club Alpino Accademico Italiano) . In seguito, nel 1954, consegue il brevetto di guida alpina.\nTra il 14 marzo e il 18 maggio 1956 compie la prima traversata scialpinistica delle Alpi con Luigi Dematteis, Alfredo Guy e Lorenzo Longo. Si tratt\u00f2 di 66 giorni complessivi, 1795\u00a0km percorsi, di dislivello. In realt\u00e0 vi fu anche un altro gruppo che negli stessi giorni, dall'11 marzo al 19 maggio 1956 comp\u00ec la traversata. Il gruppo era formato da Bruno Detassis con Catullo Detassis e Alberto Righini. L'inseguimento ebbe termine al rifugio Maria Luisa in val Formazza, dove la pattuglia Detassis si dovette fermare a causa delle condizioni meteorologiche. All'interno del rifugio, i due gruppi firmarono un accordo per completare congiuntamente la traversata, dal Colle del Teodulo al Col di Nava, pur mantenendo l'indipendenza organizzativa. Il 19 maggio, all'Alpe Monesi, i sette uomini furono festeggiati dai dirigenti del Club Alpino Italiano e della FISI (Federazione Italiana degli Sport Invernali). La FISI ha riconosciuto, come prima nella storia dell'alpinismo, la traversata di Bonatti.\nIl K2.\nSempre nel 1954 partecipa alla spedizione italiana capitanata da Ardito Desio, che porter\u00e0 Achille Compagnoni e Lino Lacedelli sulla cima del K2; con i suoi 24 anni \u00e8 il pi\u00f9 giovane della spedizione.\nIl giorno prima che Lacedelli e Compagnoni raggiungano la vetta, Walter Bonatti scende dall'ottavo campo verso il settimo per recuperare le bombole d'ossigeno lasciatevi la sera prima da altri compagni. Con questo carico sulle spalle, insieme ad Amir Mahdi, risale fino all'ottavo campo e di l\u00ec, dopo una pausa ristoratrice, fino al luogo in cui Compagnoni e Lacedelli avrebbero dovuto allestire il nono campo.\nI due per\u00f2, soprattutto per scelta di Compagnoni, non allestiscono il campo dov'era stato previsto la sera prima di comune accordo con Bonatti, ma lo fissano circa 250 metri di dislivello pi\u00f9 in alto. Bonatti e Mahdi riescono ad arrivare nei pressi del luogo concordato poco prima del tramonto, ma non vengono aiutati da Compagnoni e Lacedelli, che invece d'indicar loro la strada per la tenda si limitano a suggerire da lontano di lasciare l'ossigeno e tornare indietro; cosa impossibile, visto il buio che incombe, l'enorme sforzo che gi\u00e0 hanno sostenuto i due dalle prime ore del giorno, e vista soprattutto l'inesperienza di Mahdi a quelle quote e su quei terreni. Il calare delle tenebre rende a Bonatti e Mahdi impossibile individuare la tenda dei due di testa; si ritrovano cos\u00ec soli a dover affrontare una notte all'addiaccio nella \"zona della morte\" con temperature stimate intorno ai -50\u00a0\u00b0C, senza tenda, sacco a pelo o altro mezzo per potersi riparare. Solo alle prime luci dell'alba del giorno successivo i due possono muoversi e ritornare verso il campo 8, dove giungono in mattinata; Mahdi riporta seri congelamenti alle mani ed ai piedi, ed in seguito subisce l'amputazione di alcune dita.\nIl caso K2.\nBonatti rimase talmente deluso dall'atteggiamento dei suoi compagni da prediligere da allora in poi imprese alpinistiche condotte prevalentemente in solitaria. Altra delusione umana per Bonatti venne dall'atteggiamento del capo spedizione, Ardito Desio, che si rifiut\u00f2 sempre di andare in fondo all'accaduto dando solo la sua come unica verit\u00e0 circa la cronaca dell'impresa. Il contratto firmato da Bonatti prima della partenza per il K2, tra l'altro, gli imped\u00ec di rilasciare interviste e resoconti della spedizione per un periodo di due anni. La versione dei fatti secondo Bonatti venne divulgata solo nel 1961, con la pubblicazione del suo libro \"Le mie montagne\".\nNel 1964 il giornalista Nino Giglio pubblica sulla Nuova Gazzetta del Popolo un articolo che ripercorre la vicenda lanciando diverse accuse a Bonatti. Secondo questa versione dei fatti, Bonatti avrebbe prima convinto Mahdi a seguirlo ventilandogli la possibilit\u00e0 di salire in vetta in maniera indipendente; poi, avrebbe forzato la permanenza a 8.000 metri nella speranza di sostituire, il giorno seguente, uno dei due alpinisti (Compagnoni e Lacedelli) designati alla salita nel tentativo alla vetta; ed infine, durante la notte avrebbe utilizzato l'ossigeno delle bombole per sostentarsi, intaccandone la scorta, e mettendo a repentaglio il tentativo di vetta stesso. Bonatti intenta una causa per diffamazione al giornalista, e la vince; nel 1967 viene pubblicato sul medesimo giornale un articolo di rettifica. Da quel momento Bonatti inizia a battersi affinch\u00e9 venga pubblicata tutta la verit\u00e0 su quella notte, anche perch\u00e9 la spedizione era stata finanziata con soldi pubblici e pertanto, secondo Bonatti, agli italiani andava fornita la verit\u00e0 sull'impresa. L'alpinista sostiene di non aver mai inteso nella sua battaglia cercare una gloria personale o una maggior considerazione per ci\u00f2 che aveva fatto nella spedizione al K2.\nNel 1994 il dottore australiano Robert Marshall rintraccia la prima foto scattata in vetta al K2, che era stata pubblicata sull'annuario svizzero \"Berge der Welt\" del 1955. Tale foto mostra che le maschere dell'ossigeno erano state utilizzate fino in vetta, e l'ossigeno non era finito a quota 8.400 come sostenevano le versioni ufficiali del Club Alpino Italiano, redatta da Compagnoni e presentata da Desio.\nSempre nel 1994 Lino Lacedelli, intervistato da Roberto Mantovani per la Rivista della Montagna, dichiara, a proposito della posizione del nono campo: \"Io volevo fermarmi prima, pi\u00f9 in basso. Per\u00f2 Compagnoni non ne volle sapere\" e aggiunge che quella di spostarsi pi\u00f9 su della quota concordata con Bonatti \"non fu una decisione saggia\". Lo stesso anno il CAI commissiona a Mantovani una revisione storica degli eventi relativi al K2, pubblicata poi sul Catalogo Ufficiale del Museo Nazionale della Montagna di Torino, e in seguito pubblica sulla propria rivista un articolo nel quale viene riconosciuto il contributo di Bonatti alla conquista del K2. Bonatti tuttavia non si dichiara soddisfatto a causa di alcuni nodi irrisolti.\nSi dovr\u00e0 attendere il 2004, solo dopo la morte di Ardito Desio, perch\u00e9 il Club Alpino Italiano, a seguito delle risultanze della propria Commissione d'Inchiesta, rettifichi ufficialmente l'errata relazione di Desio accogliendo molte delle obiezioni di Bonatti. In quell'anno il CAI richiede a \"tre saggi\" (lo scrittore Fosco Maraini e i docenti universitari Alberto Monticone e Luigi Zanzi) di effettuare un'analisi in chiave storico-critica della relazione realizzata nel 1954 da Ardito Desio. La relazione dei \"tre saggi\" viene pubblicata nel 2004, e nel 2007 viene inclusa nel libro \"K2. Una storia finita\" a cura di Luigi Zanzi. Il libro contiene anche l'introduzione a cura del presidente generale del CAI, Annibale Salsa e i contributi di Zanzi, Camanni, Erich Abram e Roberto Mantovani Il CAI dichiara che tale relazione \u00e8 da considerarsi la versione definitiva ed ufficiale della spedizione del 1954; la relazione sposa in molti punti la versione di Bonatti.\nDopo il Club Alpino Italiano, anche la Societ\u00e0 Geografica Italiana pone termine alla vicenda risalente al 1954 e chiarisce il ruolo di Bonatti nel raggiungimento della vetta. La versione definitiva della vicenda viene stilata in un incontro organizzato nel dicembre 2008 a Villa Celimontana a Roma (sede storica della Societ\u00e0), con la presenza di Annibale Salsa (presidente del CAI), Franco Salvatori (presidente della Societ\u00e0 Geografica Italiana), Claudio Smiraglia (presidente del Comitato Glaciologico Italiano, gi\u00e0 allievo di Ardito Desio), Agostino Da Polenza (organizzatore della spedizione al K2 del cinquantenario) e Roberto Mantovani (storico della montagna).\nInformato in anticipo dalla Societ\u00e0 Geografica Italiana della revisione che sarebbe stata effettuata, Walter Bonatti cos\u00ec risponde in una lettera:\nIl Monte Bianco.\nNel 1955, a met\u00e0 agosto, dopo due tentativi frustrati dal cattivo tempo, in sei giorni scala in solitaria il pilastro sud-ovest del Petit Dru, nel gruppo del Bianco, restando in parete per sei giorni. Questa \u00e8 considerata un'impresa che segna una tappa indimenticabile nella storia dell'alpinismo. Dopo cinque giorni di arrampicata su verticalit\u00e0 assolute e con punti di ancoraggio aleatori, Bonatti si trova di fronte a una parete insormontabile. Non c'\u00e8 possibilit\u00e0 di traversare a destra o a sinistra in quanto la roccia \u00e8 troppo liscia e non \u00e8 possibile nemmeno ritirarsi in doppia, a causa delle caratteristiche della parete appena superata. Bonatti collega tutti i cordini e il materiale da roccia che ancora gli resta a formare un \"grappino\" da lanciare alla fine di un lunghissimo pendolo. Lo tenta almeno una decina di volte e alla fine riesce a uscire dalla situazione di stallo e a raggiungere la vetta.\nCos\u00ec sintetizza l'impresa Reinhold Messner:\nNello stesso anno entra a far parte delle guide di Courmayeur.\nNel dicembre del 1956 con l'amico/cliente Silvano Gheser tentano l'ascensione invernale della \"Via della Poire\" sul versante della Brenva del Monte Bianco. Durante l'avvicinamento incontrano altri due alpinisti (Jean Vincendon e Fran\u00e7ois Henry) che hanno in programma lo Sperone della Brenva, una via di discreta difficolt\u00e0 solo di poco discosta dal loro itinerario. L'ascensione di entrambe le cordate inizia alle 4 del mattino di Natale, orario ideale per l'itinerario di Vincendon e Henry, ma gi\u00e0 troppo tardi per quello che dovrebbero percorrere Bonatti e Gheser. Infatti, dopo qualche ora di sole le condizioni del ghiaccio peggiorano e la cordata di Bonatti \u00e8 costretta a discendere sulla Brenva e a seguire la cordata di Vincendon. L'arrampicata prosegue senza problemi con le due cordate che si tengono in contatto vocale, su due vie diverse ma parallele. Alle ore 16, raggiunta la parte finale dell'ascesa, la cordata di Bonatti \u00e8 pi\u00f9 avanti di circa 100\u00a0m. Ma nel frattempo nessuno si \u00e8 accorto dei segni premonitori di un cambiamento di tempo che sta giungendo dal versante opposto: col sopraggiungere del buio, un'ora pi\u00f9 tardi, si scatena una tempesta di una violenza inaudita.\nNe scaturisce un bivacco di 18 ore di durata a quota 4.100\u00a0m, durante il quale le due cordate non riusciranno pi\u00f9 a tenersi in contatto. Bonatti, superata indenne la notte (invece Gheser incomincia a soffrire di congelamento a un piede), la mattina del 26 dicembre, in un momento di calma del vento, raggiunge in pochi minuti l'altra cordata poco pi\u00f9 sotto e concorda di fare cordata comune per coprire insieme, perdurando le pessime condizioni atmosferiche, gli ultimi 200\u00a0m che mancano alla vetta e poi, giunti al Colle della Brenva, decidere che itinerario seguire verso la salvezza.\nDelle due soluzioni possibili (scendere direttamente verso Chamonix lungo i pendii del Grande e del Piccolo Plateau resi ormai pericolosamente instabili dalla neve appena caduta, oppure raggiungere la cima del Monte Bianco e poi, attraverso la via normale, cercare rifugio presso il locale invernale dell'Osservatorio Vallot) Bonatti sceglier\u00e0 la seconda. La pi\u00f9 sicura, ma anche la pi\u00f9 dolorosa, in quanto richiede agli alpinisti, ormai stanchi e provati, di riprendere il cammino in salita per altri 500\u00a0m di quota in una terribile tormenta. La cordata di Vincendon inizialmente lo segue. Bonatti avanza con la sua cordata il pi\u00f9 velocemente possibile, in quanto si rende necessario consentire a Gheser, ormai colpito da gravi congelamenti (avr\u00e0 alcune dita di entrambi i piedi e di una mano amputate), di ricevere cure urgenti. Arrivano alla Vallot con il sopraggiungere della notte. La cordata di Vincendon ha nel frattempo rinunciato, per sfinimento: a 200\u00a0m dalla vetta del Monte Bianco \u00e8 ritornata sui suoi passi, optando per l'altra possibilit\u00e0 (raggiungere direttamente Chamonix).\nMa la notte li obbliga a bivaccare in un crepaccio a 4.600\u00a0m. Bonatti li chiamer\u00e0 inutilmente nella tempesta senza ricevere risposta. Bonatti e Gheser vengono raggiunti e salvati il 30 dicembre al Rifugio Gonella dalle guide alpine Gigi Panei, Sergio Viotto, Cesare Gex e Albino Pennard. \"Sulla cresta rocciosa appena sotto la capanna - scrive Bonatti nel libro 'Montagne di una vita' - riconosco l'amico Gigi Panei. Lo vedo balzare verso di me con un impeto in cui intuisco ansia, commozione e affetto. Seguono poi gli altri amici saliti con lui. Ricorder\u00f2 sempre con quanta gratitudine li abbracciai\". La storia verr\u00e0 poi conosciuta come l'\"affare Vincendon e Henry\". Dopo cinque giorni di freddo e sfinimento, Vincedon e Henry i componenti di quest'ultima cordata muoiono nell'attesa che le squadre di soccorso, bloccate per\u00f2 dal maltempo, li prelevino (ancora vivi li raggiunger\u00e0 un elicottero che per\u00f2 cadr\u00e0 sul ghiacciaio).\nNel 1957 si stabilisce a Courmayeur. Dopo un lungo periodo di convalescenza resosi necessario per i postumi dell'ultima ascensione, Bonatti si rivolge all'ultima grande parete vergine del massiccio del Monte Bianco: la parete nord del Grand Pilier d'Angle. Sul Grand Pilier d'Angle aprir\u00e0 tre vie: una nel 1957 sullo spigolo nord-est con Toni Gobbi, una nel 1962 sulla parete nord con Cosimo Zappelli e l'ultima nel 1963 sempre con Zappelli sulla parete sud-est.\nIl 9 marzo 1961 Bonatti realizza insieme a Gigi Panei la prima invernale della \"Via della Sentinella Rossa\" sul versante della Brenva del Monte Bianco, impiegando solo 11 ore dal bivacco de la Fourche.\nPatagonia, Ande, Karakorum e altre vette.\nNel gennaio del 1958 si reca in Patagonia (Argentina), per partecipare a una spedizione organizzata dall'italo-argentino Folco Doro Altan nella regione della cordigliera glaciale Hielo Continental, con l'intenzione di raggiungere la vetta ancora inviolata del Cerro Torre (3.128\u00a0m). Come compagno di scalata vuole con s\u00e9 il lecchese Carlo Mauri. In totale saranno quindi 6 andinisti e 2 alpinisti. Per evitare la competizione generata dall'inattesa e contemporanea presenza di una spedizione trentina, oltre che venendo meno i finanziamenti promessi da varie istituzioni a causa degli atteggiamenti polemici assunti dagli organizzatori italo-argentini di entrambe le parti, il gruppo di cui faceva parte Bonatti decide di spostarsi sullo Hielo Continental, per attaccare il Cerro Torre dal lato ovest. Ne segue un difficoltoso spostamento non solo per l'inclemenza del tempo, ma anche perch\u00e9, per mancanza di soldi, solo in parte possono usufruire di trasporto animale.\nSolo il 2 febbraio, con l'arrivo del bel tempo, tentano la scalata, partendo in quattro: Bonatti e Mauri compongono il team che tenter\u00e0 la vetta, Folco Doro e Ren\u00e9 Eggmann che hanno il compito di aspettarli, installando un campo avanzato. Ma devono desistere quando ormai mancano solo alcune centinaia di metri dalla cima, data la mancanza dell'attrezzatura minima necessaria (hanno ormai esaurito corde e chiodi) che sono riusciti a portarsi appresso a causa dello spostamento di versante. Nel corso della stessa spedizione il 4 febbraio scalano il Cerro Mariano Moreno in due cordate (Bonatti con Doro, Mauri con Eggmann), vetta ancora inviolata che nelle mappe del tempo figurava come una zona bianca con scritto \"inexplorado\". Per giungere in vetta e ridiscendere al secondo campo sono costretti a una marcia ininterrotta di 30 ore e oltre 70\u00a0km tra ghiacciai e pareti, vincendo una gara contro il tempo, la cattiva sorte e l'esaurimento dei viveri. Il 7 febbraio, con Carlo Mauri, \u00e8 poi la volta del Cerro Adela, battendo sul filo di lana i trentini Cesare Maestri e Luciano Eccher, che incontreranno durante la discesa. I due trentini infatti avevano rinunciato fin dall'inizio al Cerro Torre e stavano cercando di scalare per primi il Cerro \u00d1ato e il Cerro Adela. Sempre nella stessa giornata la cordata di Bonatti effettua il concatenamento di Cerro Doblado, Cerro Grande e Cerro Luca. Quest'ultimo era una vetta ancora inviolata, del gruppo del Cerro Grande, che i due battezzano in omaggio al figlio di Mauri, nato da poco.\nSempre nel 1958 Bonatti partecipa alla spedizione nella regione himalayana del Karakorum diretta da Riccardo Cassin. Assieme con Mauri il 6 agosto raggiunge la vetta del Gasherbrum IV (7.925\u00a0m) senza servirsi di bombole d'ossigeno, tracciando un itinerario di grande difficolt\u00e0. Nonostante il successo, si deteriora sempre pi\u00f9 il rapporto di Bonatti col CAI, di cui Bonatti critica il funzionamento e la legittimit\u00e0 dell'organizzazione, che ritiene essere troppo burocratica e sterile.\nNel 1959 si susseguono numerose le sue scalate sia in Italia che in Francia. \u00c8 di questo periodo la prima al Pilastro Rosso di Brouillard con l'amico Andrea Oggioni. Apre varie vie al Petit Mont Gruetta e sulla parete nord-ovest della Grivola. Ritorna sulla parete sud del Monte Maudit e in settembre realizza anche la prima solitaria della via Major al Monte Bianco.\nNel maggio del 1961 si sposta nelle Ande peruviane, sulla Cordigliera Huayhuash, dove completa la prima ascensione al Nevado Rondoy Norte con Andrea Oggioni, Giancarlo Frigieri e Bruno Ferrario.\nLa tragedia del Pilone Centrale.\nSempre nel 1961 effettua con Oggioni e Gallieni un tentativo di scalata del Pilone Centrale del Fr\u00eaney, una cima fino ad allora inviolata, facente parte del gruppo del Monte Bianco, sul versante sud. Lungo il percorso, al Bivacco della Fourche, incontra la cordata francese guidata da Pierre Mazeaud (comprendente anche Pierre Kohlmann, Robert Guillame e Antoine Vieille) e le due cordate decidono di unirsi ed effettuare insieme l'ambizioso tentativo. Ma una violenta tormenta di neve, che continuer\u00e0 per pi\u00f9 di un'intera settimana, blocca le due cordate a soli 100\u00a0m dalla cima del Pilone. A dare l'allarme sono le guide alpine Gigi Panei e Alberto Tassotti, che non avendo avuto pi\u00f9 notizie di Bonatti si recano al Bivacco della Fourche e scoprono, leggendo il libro del rifugio, qual \u00e8 la destinazione dell'inedita cordata franco-italiana.\nIntanto, Bonatti e gli altri suoi compagni, impossibilitati per tre giorni sia a salire che a scendere (Kohlmann \u00e8 anche colpito da un fulmine che si scarica sul suo apparecchio acustico - era parzialmente sordo - incidente al quale sopravviver\u00e0, ma che lo far\u00e0 sprofondare in un totale isolamento acustico e che probabilmente dar\u00e0 il via alla pazzia che gli causer\u00e0 la morte), decidono di tentare la discesa, ma solo tre di loro (Bonatti, Gallieni e Mazeaud) riescono a giungere vivi a valle. Gli altri quattro muoiono per lo sfinimento, mentre nella neve fresca si aprono la via verso la salvezza. Vieille muore ai Rochers Gruber; Guillaume cade in un crepaccio del ghiacciaio del Freney; al Canalino dell'Innominata \u00e8 la volta di Oggioni, bloccato da un nodo delle corde ghiacciate sull'ultima parete di ghiaccio, a meno di un'ora dalla salvezza. Kohlmann a soli 10 minuti dalla Capanna Gamba, con met\u00e0 volto da giorni ustionato e reso pazzo dalla scarica del fulmine, vedendo Gallieni mettersi le mani in tasca per ripararsi dal freddo, pensa che questo voglia estrarre una pistola per ammazzarlo e lo aggredisce. Gallieni e Bonatti, ormai sfiniti, dopo essere riusciti a bloccarlo si vedranno costretti a fuggire verso la capanna Gamba per chiamare i soccorsi. Giunti alla capanna (che faticheranno a trovare dato che non era stato lasciato alcun segnale luminoso da chi vi dormiva) troveranno le mal organizzate squadre di soccorso addormentate.\nGrandes Jorasses e Cervino.\nIn quattro giorni di scalata, tra il 6 e il 10 agosto 1964, sale per la prima volta alla Punta Whymper per la parete nord, una delle sei cime delle Grandes Jorasses, insieme a Michel Vaucher. Si tratta di un itinerario estremamente difficile (valutato da loro ED) che verr\u00e0 ripetuto solo nel 1976 da Pierre B\u00e9ghin e Xavier Fargeas, che realizzano anche la prima invernale (valutandola ED+), e sempre Pierre B\u00e9ghin nel 1977 con la prima invernale solitaria.\nNel 1965, otto giorni dopo un primo tentativo di attacco alla parete nord del Cervino in cordata con Gigi Panei e Alberto Tassotti fallito a causa del maltempo (tra il 14 e il 15 febbraio Bonatti, Panei e Tassotti furono costretti ad un drammatico bivacco in parete di 24 ore con raffiche di polvere gelata che li investirono, avvolti nei loro sacchi imbottiti, a 100 chilometri all'ora, e si salvarono grazie ad una rocambolesca ritirata: quattrocento metri di calate a corda doppia nella bufera), il 22 febbraio di quell'anno Bonatti chiude la propria carriera alpinistica con un'altra impresa considerata straordinaria, aprendo in cinque giorni una via nuova in solitaria invernale sulla mitica parete nord del Cervino, sommando cos\u00ec in un'unica scalata tre diversi exploit: la prima ascesa in solitaria della parete, la prima salita invernale della stessa e l'apertura di una nuova via.\nQuesta via sulla nord del Cervino di 1200\u00a0m di difficolt\u00e0 ED+ non ha avuto molte ripetizioni; le pi\u00f9 note sono:\nAddio all'alpinismo estremo: Bonatti reporter ed esploratore.\nDopo l'impresa del Cervino, che gli vale la Medaglia d'oro della Presidenza della Repubblica, a soli 35 anni, Bonatti si ritira dall'alpinismo estremo.\nSuccessivamente decide di trasferire il suo alpinismo estremo dalla verticalit\u00e0 delle pareti alle distese del mondo orizzontale, alla ricerca di una propria ragione d'essere, di un modo di vivere a misura d'uomo. Il confronto leale con la natura rimane perci\u00f2 elemento imprescindibile dal quale ripartire per i viaggi d'esplorazione in tutte le terre del pianeta, portando a conoscenza di molti, durante la lunga collaborazione con il settimanale Epoca (durer\u00e0 fino al 1979), ci\u00f2 che pochissimi potevano vivere. La sua filosofia nell'affrontare un viaggio sar\u00e0 sempre: storia, paesaggio naturale e avventura personale devono divenire un'unica cosa, devono fondersi cos\u00ec da vivere nella natura esperienze per ogni uomo uniche.\nNel 1965, tra maggio e luglio, Bonatti discende in canoa per 2500\u00a0km i fiumi Yukon e Porcupine (affluente), attraversando i territori del Klondike e dello Yukon (Canada e Alaska).\nNel 1966 Bonatti si trova in Africa e sale il Kilimangiaro in Tanzania e in Uganda esplora il Ruwenzori ripercorrendo il percorso del Duca degli Abruzzi del 1906 e raggiungendone la cima. Inoltre attraversa un territorio selvaggio di 1200\u00a0km da solo per provare la convivenza pacifica con gli animali feroci.\nNel 1967 Bonatti giunge sull'Alto Orinoco ed entra in contatto con la popolazione indigena dei waikas Yanoami.\nCon due spedizioni (1967 e 1978) andr\u00e0 alla ricerca delle sorgenti del Rio delle Amazzoni.\nNell'ottobre 1968 si reca a Sebanga, nell'isola di Sumatra per studiare il comportamento della tigre al cospetto dell'uomo ed entra in contatto con i sakai, una popolazione di aborigeni provenienti originariamente dalle giungle malesi.\nNel 1969 visita le Marchesi, dove ripercorre nella giungla il viaggio-fuga di Melville (dai pi\u00f9 ritenuto una semplice invenzione a fini novellistici), quando era scappato dall'imbarco della baleniera dove prestava servizio, ed era poi stato prigioniero dei cannibali. Ritrova i luoghi precisi narrati da Melville e comprova la veridicit\u00e0 di tale storia.\nNel 1970 \u00e8 a Capo Horn, sempre in solitaria. Sale anche il monte Aconcagua (6957m) la cima pi\u00f9 alta delle Ande.\nNel 1971 \u00e8 in Australia, dove esplora il \"centro rosso\" e le sponde orientali del Lago Eire, nel Deserto Simpson. Nello stesso anno esplora per 500 chilometri i fiordi della Patagonia. Parte dalla Penisola di Taitao per arrivare fino alla Laguna di San Rafael, alla testata del ghiacciaio. Sempre nel 1971, col suo compagno Folco Doro Altan con cui ha gi\u00e0 scalato le vette patagoniche nel 1958, naviga lungo l'intero corso del fiume Santa Cruz dal Lago Viedma fino all'Atlantico, con l'intento di ricordare la prima esplorazione del geografo Francisco Moreno avvenuta nel 1877, seguita a quella nel 1834 del giovane Charles Darwin che aveva dovuto rinunciare all'impresa dopo ventun giorni per le difficolt\u00e0 incontrate nel risalire con le scialuppe del Beagle l'impetuosa corrente.\nNel 1972 \u00e8 in Zaire e in Congo, sul vulcano Nyiragongo e tra i pigmei. Nel 1973 Bonatti decide di ripercorrere un celebre itinerario fluviale nelle regioni dell'Amazzonia venezuelana, quello compiuto tra il 1799 e il 1804 dal barone Alexander von Humboldt, descritto nei trenta volumi del \u201cViaggio nelle regioni equinoziali del Nuovo Continente\u201d. L'avventura durer\u00e0 due mesi e si snoder\u00e0 lungo i corsi d'acqua Adabapo, Casiquiare, Padamo ed il grande Orinoco, a bordo di diverse imbarcazioni in uso nella zona. Le impressioni che ne ricaver\u00e0 Bonatti sono sorprendentemente simili a quelle che Humboldt scriveva 174 anni prima nel suo diario.\nNel 1974 \u00e8 in Nuova Guinea tra i Dani. Nel 1975 \u00e8 sulle Terre Alte della Guayana.\nNel 1976 \u00e8 in Antartide, dove esplora le Valli Secche McMurdo, con il prof Carlo Stocchino, oceanografo e meteorologo del CNR, leader della spedizione, il dott. Ivo Di Menno, tecnico elettronico, l'amm. Enrico Rossi, idrografo e ufficiale di Stato Maggiore della Marina Italiana e l'alpinista neozelandese Gary Ball.\nNel 1978 torna in Sudamerica, alla ricerca delle sorgenti del Rio delle Amazzoni. Trovandole dimostra l'errore di una precedente spedizione che ha cementato una targa commemorativa che segnala le sorgenti in un luogo sbagliato.\nNel 1985-1986, con due compagni, ritorna in Patagonia sullo Hielo Continental, con l'intento di compiere una spedizione in completa autosufficienza, procurandosi il cibo lungo il percorso e senza utilizzare mezzi di trasporto. Ma le difficolt\u00e0 si fanno insuperabili risultando impossibile procurarsi il cibo senza contravvenire ai divieti di caccia imposti dalle autorit\u00e0 (non potendo vivere di pesca perch\u00e9 tutte le acque della Patagonia sono oligotrofiche, cio\u00e8 prive di qualsiasi forma di vita). I tre componenti del gruppo sono costretti a rinunciare a proseguire con il loro proposito originario e la spedizione assumer\u00e0 per forza di cose caratteristiche alpinistiche, impegnandosi nella salita ad una vetta inviolata, alla quale verr\u00e0 conferito il nome di Punta Giorgio Casari, in ricordo di un amico scomparso.\nIl ritorno al grande pubblico.\n\u00c8 solamente dopo la revisione finale del CAI pubblicata nel 2008 a chiarimento della vicenda del K2 - con la convalida della versione di Bonatti - che Bonatti accetter\u00e0 di partecipare a trasmissioni televisive (la prima, dopo tanti anni di esilio, nel 1983 intervistato da Enzo Biagi e poi a \"Che tempo che fa\", su RAI3 il 17 gennaio 2009). In passato si era sempre limitato a conferenze relative alle sue imprese e viaggi, avendo sempre cura di evitare commenti sulle vicende del K2, a cui dedicava invece ampi spazi nei propri libri, considerandole troppo lunghe e complesse da poter essere esaurite nel breve spazio di un'intervista.\nAl contempo venuto meno l'ostracismo in Italia nei confronti di Bonatti messo in atto dalle testate e dal mondo della montagna, iniziano a giungere - riscoperto in patria dal grande pubblico con decenni di ritardo - premi a riconoscimento della sua attivit\u00e0.\nVita familiare.\nWalter Bonatti \u00e8 stato sposato dal 1972 al 1979 con Giulia Carron-Ceva, da cui divorzi\u00f2, e fu poi a lungo compagno dell'attrice Rossana Podest\u00e0 che nel 1980 rilasci\u00f2 un'intervista in cui diceva che avrebbe scelto un uomo come Walter Bonatti per fuggire su un'isola deserta. L'alpinista-esploratore, appena reduce da un divorzio, le scrisse. I due quindi s'incontrarono a Roma dandosi appuntamento all'Ara Coeli e si aspettarono per quasi due ore: lei all'Ara Coeli, lui, che aveva confuso i monumenti, davanti all'Altare della Patria. Quando lei lo trov\u00f2, lo apostrof\u00f2: \u00abche razza di esploratore sei che non riesci a trovare una persona a Roma?\u00bb. Da allora la coppia si altern\u00f2 tra l'appartamento di Roma, la villa all'Argentario in Toscana e il casale di Dubino in provincia di Sondrio, dove si trasfer\u00ec successivamente a vivere, nella parte alta del paese.\nQuando nel corso dell'estate 2011 fu diagnosticato a Bonatti un cancro al pancreas, Rossana Podest\u00e0 scelse di tenergli nascosta la notizia per timore che egli si suicidasse. \"Il Re delle Alpi\" mor\u00ec nella notte tra il 13 e il 14 settembre 2011 all'et\u00e0 di 81 anni. Rossana Podest\u00e0 fu allontanata dal letto di morte dal personale medico, con la motivazione che la coppia non era unita in matrimonio.\nI funerali civili si sono svolti a Lecco, presso Villa Gomes, il 18 settembre 2011, dopodich\u00e9 il corpo \u00e8 stato cremato e le ceneri tumulate presso il piccolo cimitero di Portovenere che si trova a picco sul mare, nella tomba di famiglia della sua convivente l'ex attrice Rossana Podest\u00e0 e dove \u00e8 stata sepolta pure lei nel 2013.\nPrincipali salite sulle Alpi.\nNel seguente elenco sono riportate le salite pi\u00f9 significative di Walter Bonatti sulle Alpi.\nTelevisione.\nWalter Bonatti partecip\u00f2 a due serie di \"sketch\" della rubrica pubblicitaria televisiva su Rai1 \"Carosello\", pubblicizzando: nel 1957 il chinotto Recoaro per le Terme di Recoaro; nel 1968 l'Amaro Medicinale Giuliani della Medicamenta Omnia.\nEventi postumi.\nIl Museo Nazionale della Montagna di Torino, che dall'agosto 2016 conserva l'archivio Bonatti costituito da mezzo milione di pezzi - Bonatti era un conservatore puntiglioso dei suoi materiali - e che lo sta facendo inventariare da Veronica Lisino, Marco Ribetti e Roberto Mantovani, ha ritrovato le bozze di un libro di Bonatti relativo alla prima ascensione del Gasherbrum IV nel 1958, scalato da Bonatti con una squadra composta da Carlo Mauri, Roberto Cassin, Bepi De Francesch, Toni Gobbi, Giuseppe Oberto, Donato Zeni e Fosco Maraini, libro mai pubblicato da Bonatti forse per evitare di mettersi in concorrenza con \"Gasherbrum IV\" di Fosco Maraini, che pure aveva partecipato alla scalata e aveva fornito il racconto della spedizione.\nIl dattiloscritto inedito - \"La montagna scintillante\" - gi\u00e0 corretto all'epoca da Gianni Vattimo, \u00e8 stato pubblicato nell'agosto 2018 dal Museo della Montagna, con introduzione di Roberto Mantovani, stretto amico e studioso di Bonatti, e presentato nel corso della \"Colazione Bonatti\", il 6 agosto 2018, sulla \"Vedetta alpina\" del Monte dei Cappuccini, la terrazza della sede del Museo della Montagna a Torino.\nOpere.\nReportage di Walter Bonatti.\nQui sotto il lungo elenco di reportage di Walter Bonatti:"}
{"id": "48775", "revid": "729019", "url": "https://it.wikipedia.org/wiki?curid=48775", "title": "Riccardo Cassin", "text": "Biografia.\nRiccardo Cassin nasce in una famiglia umile: il padre Valentino, costretto ad emigrare in Canada, si stabilisce a Nicomen, nei pressi di Mission, dove trova la morte a soli 29 anni in un incidente di lavoro in una cava, nel novembre 1913. Rimasto orfano e senza il fondamentale sostegno finanziario del padre, Cassin trascorre la sua infanzia con la madre vedova e la sorella minore nella casa del nonno materno a Savorgnano, nei pressi del fiume Tagliamento, proprio nei luoghi dove imperversa la prima guerra mondiale.\nNel 1926 si trasferisce a Lecco per motivi di lavoro e comincia a dedicarsi a diverse attivit\u00e0 sportive. Inizialmente le attivit\u00e0 alpinistiche sulle guglie delle Grigne in estate e sugli sci in inverno sono alternate agli incontri di pugilato, ma in seguito abbandona quest'ultimo sport.\nAnni '30: l'epoca del sesto grado.\nFu certamente una delle figure pi\u00f9 importanti dell'alpinismo dell'epoca del sesto grado, prima della Seconda guerra mondiale. Probabilmente la lista delle sue prime ascensioni non ha eguali, avendo risolto, grazie alla sua tenacia e decisione, i maggiori problemi alpinistici dell'epoca, sia sulle Dolomiti che sulle Alpi Occidentali.\nIl 1934 e il 1935 sono gli anni del grande alpinismo dolomitico di Cassin. Nel 1934 compie la prima ascensione della Piccolissima delle Cime di Lavaredo. Nel 1935, dopo aver ripetuto la grande via di Emilio Comici sulla parete nord-ovest della Civetta, scala il fantastico spigolo sud-est della torre Trieste e, con Vittorio Ratti, apre una via di estremo ardimento sulla parete nord della Cima Ovest di Lavaredo, impresa ambitissima dopo che nel 1933 gli ampezzani Angelo e Giuseppe Dimai e il triestino Emilio Comici avevano salito la Nord della Grande.\nNel 1937 Cassin sposta la sua attenzione al granito delle Alpi Centrali. In tre giorni, funestati dal maltempo, compie la prima salita dell'enorme parete nord-est del Pizzo Badile assieme a Ratti ed Esposito ed alla cordata dei comaschi Molteni e Valsecchi, che moriranno di sfinimento lungo la discesa. Anche questa via oggi \u00e8 famosissima e frequentemente percorsa. Per tale impresa il C.O.N.I. assegn\u00f2 a Cassin nel 1938 la medaglia d'oro al Valore Atletico.\nProbabilmente la sua impresa pi\u00f9 importante, e pietra miliare dell'alpinismo, avviene tra il 4 e il 6 agosto 1938 sul massiccio del Monte Bianco. Con Ugo Tizzoni ed Gino Esposito, compie la prima salita dello sperone Walker della parete nord delle Grandes Jorasses. La salita di Cassin \u00e8 ulteriormente sensazionale perch\u00e9 si trattava della prima volta che l'alpinista si recava sul Monte Bianco e non aveva mai visto la parete se non su una cartolina che gli era stata inviata dall'amico giornalista Vittorio Varale. Giunto al rifugio Torino si fece indicare la posizione delle Grandes Jorasses dal gestore.\nPer Cassin, prima della guerra, vi sar\u00e0 ancora il tempo per aprire un altro importante itinerario nell'area del Monte Bianco, nel 1939, sulla parete settentrionale dell'Aiguille de Leschaux.\nLa Resistenza.\nRiccardo Cassin partecipa alla Resistenza come partigiano combattente. Il 26 aprile 1945 partecipa al combattimento contro un nutrito distaccamento delle Brigate Nere che tentavano di raggiungere la colonna Mussolini nell'Alto Lario. Nei primi scontri cadono i suoi amici Alfonso Crotta, poi Vittorio Ratti, suo compagno di cordata con cui aveva aperto le vie alla Nord della cima Ovest della Lavaredo e sulla Nord Est del Badile. Il mattino del 27 aprile, mentre dalla massicciata della ferrovia spara con un bazooka contro un gruppo di repubblichini asserragliati in un caseggiato, viene ferito.\nDopoguerra: organizzatore e capo-spedizione.\nIl dopoguerra vede Cassin impegnato soprattutto come organizzatore e capo-spedizione.\nInspiegabile la sua esclusione dalla spedizione nazionale al K2 capitanata da Ardito Desio.\nCassin l'anno precedente aveva condotto con Desio la ricognizione sul posto, ma fu lasciato a casa in seguito al risultato di discussi esami medici. Desio, oltre a Cassin, lascia a casa anche altri importanti alpinisti dell'epoca tra cui Cesare Maestri, Gigi Panei e Toni Gobbi. \nCassin nel 1958 guida invece la spedizione che porta sulla vetta del Gasherbrum IV Walter Bonatti e Carlo Mauri.\nNel 1961 capeggia una spedizione al monte Denali che porta all'apertura dell'immensa parete sud della montagna e all'arrivo in vetta di tutti i membri della spedizione. \nNel 1975 guida la spedizione alla parete sud del Lhotse, a cui partecipa anche Reinhold Messner e che viene respinta dal maltempo.\nNel 1987, a 78 anni di et\u00e0, Cassin ripet\u00e9 la salita al Pizzo Badile di mezzo secolo prima, impresa che lo aveva consacrato tra i pi\u00f9 forti alpinisti del Novecento.\nAttrezzature da montagna.\nNei primi anni del dopoguerra, a partire dal 1947, cominci\u00f2 a produrre i primi chiodi da roccia, seguiti negli anni successivi da martelli da alpinismo, dalle piccozze, nel 1950 compaiono i moschettoni e le prime giacche imbottite di piumino d'oca per le spedizioni alpinistiche extraeuropee. Verso la fine degli anni '50 \u00e8 la volta del primo prototipo di cintura di arrampicata. Per la produzione si affida a quella che allora era una piccola azienda, la CAMP. Sono datati 1970 i ramponi in titanio e nel 1986 una piccozza con manico in carbonio. Infine nel 1997 il marchio viene acquistato dalla CAMP.\nAutore.\n\u00c8 autore di diverse pubblicazioni, tra libri e guide, nonch\u00e9 di molti articoli relativi alle sue attivit\u00e0 alpinistiche. Due testi autobiografici sono:\nCelebrazioni del centenario.\nNel 2009, in occasione del suo centesimo compleanno, la citt\u00e0 di Lecco ha dedicato una serie di iniziative in suo onore, con la consegna di una medaglia d'oro di benemerenza, l'organizzazione di una mostra sulla sua vita, l'inaugurazione di un monumento (chiamato dei \"cento fili\"), eretto davanti al Municipio in piazza Diaz. Queste iniziative sono state accompagnate dalla pubblicazione del volume \"Riccardo Cassin. Cento volti di un grande alpinista\", una raccolta di cento testimonianze delle persone che l'hanno conosciuto.\n\u00c8 scomparso il 6 agosto 2009 nella sua casa ai Piani Resinelli, ai piedi delle Grigne.\nSalite sulle Alpi.\nNel seguente elenco sono riportate le salite pi\u00f9 significative di Riccardo Cassin sulle Alpi."}
{"id": "48790", "revid": "1982", "url": "https://it.wikipedia.org/wiki?curid=48790", "title": "Subsonico", "text": ""}
{"id": "48791", "revid": "1982", "url": "https://it.wikipedia.org/wiki?curid=48791", "title": "Transonico", "text": ""}
{"id": "48793", "revid": "1982", "url": "https://it.wikipedia.org/wiki?curid=48793", "title": "Supersonico", "text": ""}
{"id": "48794", "revid": "1982", "url": "https://it.wikipedia.org/wiki?curid=48794", "title": "Ipersonico", "text": ""}
{"id": "48799", "revid": "124631613", "url": "https://it.wikipedia.org/wiki?curid=48799", "title": "Sara Simeoni", "text": "\u00c8 stata primatista mondiale del salto in alto con la misura di 2,01 m stabilita due volte nel 1978, anno in cui vinse il campionato europeo. Ha vinto inoltre due medaglie d'oro alle Universiadi, altrettante ai Giochi del Mediterraneo e quattro titoli di campionessa europea indoor.\nQuattordici volte campionessa italiana, ha detenuto il primato italiano per 36 anni dal 12 agosto 1971 all'8 giugno 2007, quando fu superato da Antonietta Di Martino. Nel 2014 fu eletta \"Atleta del Centenario\", insieme ad Alberto Tomba, in occasione dei 100 anni del CONI.\nBiografia.\nNata a Rivoli Veronese, cominci\u00f2 ben presto a frequentare le pedane di atletica adottando il neonato stile Fosbury. Fu seguita prima dal tecnico Bragagnolo, poi da Erminio Azzaro, anche lui saltatore in alto, che diventer\u00e0 suo allenatore e marito.\nDivenuta primatista italiana assoluta quando era ancora nella categoria juniores, aveva tra le sue armi migliori tecnica e determinazione. Nelle manifestazioni pi\u00f9 importanti, sia indoor sia all'aperto, ebbe una progressione di risultati che la portarono a valicare il muro dei 2 metri in una lotta agonistica spesso contrapposta alle rivali tedesche Rosemarie Ackermann e Ulrike Meyfarth.\nIl 4 agosto 1978 a Brescia conquist\u00f2 il record del mondo ( m) durante una riunione di atletica tra le nazionali di Italia e Polonia. La Rai non seguiva l'evento, quindi si pens\u00f2 a lungo che di questa prestazione non vi fossero resoconti visivi a parte le fotografie; trent'anni pi\u00f9 tardi furono ritrovati filmati nell'archivio di una televisione locale.\nVanta una medaglia d'oro ai Giochi olimpici di Mosca 1980 e due medaglie d'argento ai giochi olimpici (Montreal 1976 e Los Angeles 1984), un oro e due bronzi agli europei, quattro ori agli europei al coperto, due vittorie alle Universiadi e ai Giochi del Mediterraneo e 24 titoli italiani; ha indossato la maglia azzurra per 72 volte.\nFu alfiera durante la cerimonia d'apertura delle olimpiadi di Los Angeles, e il 26 febbraio 2006 fu portatrice della bandiera olimpica nel corso della cerimonia di chiusura della XX Olimpiade invernale di Torino.\nAlla fine degli anni ottanta fu anche interprete di sigle di telefilm, cartoni animati e trasmissioni televisive pubblicate nell'album \"Bimbo Hit\" nel 1988 e nel 1990. Nel 2014 dichiar\u00f2 di essere tifosa del .\nDal 2017 \u00e8 vicepresidente del comitato regionale Fidal Veneto.\nNell\u2019estate del 2021 prende parte al programma televisivo di Rai 2 \"Il circolo degli anelli\", in cui commenta le gare delle Olimpiadi di Tokyo. Il 20 dicembre 2021 presenta assieme ad Andrea Fusco e Arianna Secondini la cerimonia di consegna dei Collari d'oro al merito sportivo 2021, trasmessa in diretta su Rai 2."}
{"id": "48800", "revid": "729019", "url": "https://it.wikipedia.org/wiki?curid=48800", "title": "Marco Bortolami", "text": "Biografia.\nNativo di Padova, ma cresciuto ad Abano Terme e, successivamente, a Casalserugo, Bortolami fu avviato alla pratica rugbistica dal padre intorno all'et\u00e0 di 10 anni.\nPi\u00f9 tardi entr\u00f2 nel centro di formazione del Petrarca, storica formazione rugbistica padovana.\nDurante la frequenza del liceo si impegn\u00f2 nell'organizzazione di tornei studenteschi di rugby, ed entr\u00f2 nell'orbita della Nazionale giovanile; dopo la maturit\u00e0 esord\u00ec in prima squadra nel Petrarca nel 2000, contemporaneamente alla frequenza della facolt\u00e0 di Ingegneria all'Universit\u00e0 di Padova.\nUn anno pi\u00f9 tardi fu convocato in Nazionale, della quale divenne capitano dopo solo un anno di militanza.\nNel 2004 si trasfer\u00ec in Francia, al Narbona, e nel 2006 arriv\u00f2 l'ingaggio da parte degli inglesi del Gloucester, dei quali fu anche capitano nel corso della stagione 2007-08.\nIn Nazionale prese parte alle Coppe del Mondo del 2003, 2007 e 2011, oltre che a tutti i Sei Nazioni tra il e il e, ancora, nel e \nNel marzo 2010, poco dopo l'ampliamento all'Italia della Celtic League, competizione tra squadre di Galles, Irlanda e Scozia, Bortolami firm\u00f2 un ingaggio triennale con la \"franchise\" italiana degli Aironi, a partire dalla stagione di Celtic League 2010-11.\nTuttavia, allo scioglimento della squadra nel 2012 e il subentro nella rinnovata Pro12 delle Zebre, Bortolami pass\u00f2 in tale ultima squadra dalla stagione 2012-13 con i gradi da capitano.\nIn occasione dell'incontro con un XV dell' a Twickenham nel novembre 2011, Bortolami fu invitato a far parte della selezione dei Barbarians; il 1\u00ba febbraio 2014 a Cardiff, nell'incontro di apertura del Sei Nazioni contro il , Bortolami totalizz\u00f2 la sua centesima presenza internazionale, quinto italiano a raggiungere tale traguardo dopo, nell'ordine, Alessandro Troncon, Andrea Lo Cicero, Sergio Parisse e Mart\u00edn Castrogiovanni; nel corso del 2014 \u00e8 divenuto il \"recordman\" di presenze per l' con 107, venendo superato da Sergio Parisse nel novembre dello stesso anno.\nIl 7 maggio 2016 appende gli scarpini al chiodo, congedandosi con la vittoria delle Zebre sui Newport Gwent Dragons per 47 a 22. Appena un mese dopo viene ingaggiato come allenatore per la \"touche\" dal Benetton Rugby Treviso, ruolo per il quale \u00e8 stato confermato fino al 2020. A partire dal 2017, \u00e8 anche allenatore specifico per la touche al Centro di formazione permanente Under-18 della FIR a Treviso.\nTra gli altri riconoscimenti alla sua prestigiosa carriera, Bortolami venne selezionato per far parte della squadra ad inviti dell'Emisfero Nord nella partita contro l'Emisfero Sud disputata a Twickenham il 5 marzo 2005.\nNonostante non sia mai stato considerato un giocatore violento, il suo stile di gioco ruvido e diretto ed il suo rapporto a volte conflittuale con gli arbitri hanno portato Bortolami a collezionare nella sua lunga carriera internazionale ben sette cartellini gialli, superato in questa poco invidiabile classifica solo dall'australiano Michael Hooper e dal georgiano Viktor Kolelishvili con otto."}
{"id": "48802", "revid": "1610933", "url": "https://it.wikipedia.org/wiki?curid=48802", "title": "Farinacei", "text": "Con farinacei si intendono tutti gli alimenti a consistente contenuto di farina, sia essa di frumento, riso, mais o altri cereali. Il termine \u00e8 spesso usato in dietetica e in Scienza alimentare.\nDella famiglia fanno parte un vastissimo numero di alimenti, e quella dei farinacei \u00e8 la categoria di cibi pi\u00f9 diffusa al mondo. I farinacei, infatti, hanno un buon apporto calorico rispetto al loro costo di produzione e si sono dimostrati, anche alla luce dei pi\u00f9 recenti studi, alimenti che implicano uno scarso fattore di rischio per la salute. Non contribuiscono, infatti, ad innalzare fattori di rischio verso patologie quali il tumore, come accade a fronte di un consumo inappropriato di carni e insaccati, n\u00e9 di patologie come l'ipertensione.\nTuttavia, a fronte del normale consumo calorico di persone sedentarie, i farinacei vanno consumati con una certa ragionata parsimonia, in modo da evitare sovrappeso. In Occidente, infatti, sono sempre meno le persone che svolgono quotidianamente mansioni tali da consumare le calorie introdotte con un consumo incontrollato di questi alimenti.\nTra i farinacei pi\u00f9 comuni e diffusi ricordiamo:\nI prodotti farinacei cotti al forno vengono spesso appellati \"prodotti da forno\", e tale dicitura \u00e8, in Italia, riportata obbligatoriamente in etichetta.\nAnche le patate sono farinacei."}
{"id": "48808", "revid": "121115843", "url": "https://it.wikipedia.org/wiki?curid=48808", "title": "338 a.C.", "text": ""}
{"id": "48811", "revid": "1437331", "url": "https://it.wikipedia.org/wiki?curid=48811", "title": "Pollicoltura", "text": "La pollicoltura (o anche \"pollicultura\") \u00e8 l'attivit\u00e0 consistente nell'allevamento di polli o galline per la produzione di carne, uova o animali vivi (pulcini o riproduttori). Pu\u00f2 essere praticata in ambito rurale e familiare oppure su vasta scala, mediante la pratica dell'allevamento intensivo in uso in vari paesi del mondo.\nAllevamento di galline ovaiole.\nEsistono vari tipi di allevamento delle galline ovaiole, cio\u00e8 destinate alla produzione di uova ad uso commerciale:\nNell'allevamento in gabbia convenzionale, o in batteria, le galline vengono sistemate in strutture metalliche, dette stie, di 40\u00a0cm di altezza e 550\u00a0cm2 di superficie piana leggermente inclinata, servite da mangiatoie (10\u00a0cm disponibili per capo) e abbeveratoi a rifornimento automatico. Le gabbie sono sovrapposte in 4-5 livelli ed ognuna contiene 5 animali con una densit\u00e0 di popolazione di 22 animali per metro quadrato.\nLa direttiva CE 99/74 mette di fatto al bando questo sistema di allevamento entro il 2012. Dal 5 ottobre 2003 tutti i nuovi impianti per allevamento in batteria devono allestire gabbie modificate o arricchite con una superficie di 750\u00a0cm2, un'altezza di almeno 45\u00a0cm, posatoi con almeno 15\u00a0cm disponibili per capo, 12\u00a0cm di mangiatoia disponibili a pollo, almeno 2 abbeveratoi e un nido per gabbia, una lettiera per razzolare e dispositivi per il taglio delle unghie che non possono usurarsi da sole senza sufficiente razzolamento. Le gabbie devono essere separate da corridoi larghi almeno 90\u00a0cm. Viene inoltre vietata ogni tipo di mutilazione ad eccezione del debecaggio nelle gabbie affollate per prevenire il cannibalismo.\nGli altri tipi di allevamento diversi dalla gabbia sono chiamati sistemi alternativi.\nNell'allevamento a terra le galline vivono libere in capannoni a diversi livelli (da 1 a 4) con un nido ogni 7 animali e dove si trovano le mangiatoie e gli abbeveratoi.\nIl capannone a piano singolo \u00e8 il sistema pi\u00f9 comune, composto da un pavimento grigliato inclinato al di sotto del quale si trova la fossa biologica di raccolta delle deiezioni; la densit\u00e0 \u00e8 di circa 10 capi per m2.\nGli aviari si estendono invece in altezza con pi\u00f9 piani aperti sovrapposti al di sotto dei quali si trova il pavimento grigliato. La densit\u00e0 pu\u00f2 raggiungere i 20 capi per m2.\nNell'allevamento all'aperto (\"free range\") le galline hanno a disposizione un ricovero al riparo dalle intemperie, con mangiatoie ed abbeveratoi, ed uno spazio aperto dove razzolare. Anche in questo caso la densit\u00e0 di popolazione \u00e8 minore, ma la mortalit\u00e0 \u00e8 leggermente pi\u00f9 alta rispetto all'allevamento in gabbia con una minore produzione di uova.\nL'allevamento biologico \u00e8 simile all'allevamento all'aperto, ma segue un proprio disciplinare di produzione che prevede l'utilizzo di razze di galline rustiche (preferibilmente autoctone provenienti esclusivamente da allevamenti biologici). La densit\u00e0 di popolazione non deve essere superiore ai 6 animali per m2 nel ricovero (max 3000 ovaiole/ricovero) e devono avere accesso ad un parchetto esterno (4/m2 per capo) per almeno 1/3 della loro vita. Gli spazi esterni possono prevedere zone d'ombra e macchie di vegetazione per il riparo contro i predatori. L'alimentazione deve essere effettuata con mangimi biologici, in genere cereali.\nRispetto all'allevamento convenzionale in gabbia, i tipi di allevamento alternativo (a terra, all'aperto, biologico) presentano alcuni vantaggi:\nGli svantaggi invece sono:\nAllevamento di polli da carne.\nA differenza delle ovaiole, i polli da carne sono generalmente ibridi commerciali allevati in modo convenzionale (oltre il 90%) a terra, in capannoni con una densit\u00e0 di 30\u201335\u00a0kg per m2, mantenendo i sessi separati.\nGli allevamenti alternativi, meno diffusi, sono basati sulle caratteristiche genetiche del pollo impiegato e non sulle modalit\u00e0 di allevamento visti in precedenza per le ovaiole. Essi sono:\nNell'allevamento di tipo biologico' i capannoni possono essere fissi o mobili. Quelli mobili, chiamati anche \"Arche\", vengono periodicamente spostati su nuove aree per diminuire le parassitosi ed avere zone di terreno fresco e pulito sul quale razzolare.\nIn zone con clima temperato \u00e8 possibile anche utilizzare un tipo di allevamento free-range, cio\u00e8 all'aperto, dove i ricoveri sono costituiti da semplici tettoie.\nNell'allevamento intensivo convenzionale i pulcini di un giorno vengono sessati osservando la lunghezza delle penne remiganti primarie dell'ala rispetto alle piume. Nelle femmine le prime sono pi\u00f9 lunghe delle seconde, mentre nei maschi sono lunghe uguali.\nI pulcini divisi per sesso vengono quindi accasati in capannoni a ventilazione forzata e illuminazione controllata. Devono essere mantenute condizioni di temperatura, umidit\u00e0 e illuminazione ottimale in tutte le fasi di crescita. La luce naturale, se presente, viene incrementata con luce artificiale per aumentare il fotoperiodo giornaliero e favorire la rapidit\u00e0 di sviluppo.\nI maschi crescono pi\u00f9 rapidamente e raggiungono pesi maggiori rispetto alle femmine. La macellazione avviene al raggiungimento del peso desiderato cos\u00ec da avere:\nAllevamento biologico.\nLe forme di allevamento di tipo biologico prevedono una riduzione delle perdite produttive dovute a \"plumofagia\" (asportazione delle piume degli individui subordinati da parte dei dominanti), del cannibalismo e delle patologie connesse a tali lesioni per mezzo del rispetto della socialit\u00e0 della gallina, cercando di mantenere al minimo le aggressioni reciproche. La gerarchia \u00e8 infatti stabilita attraverso l'\"\"ordine di beccata\", in cui gli animali dominanti beccano sulla testa i subordinati, se questi non rispettano le priorit\u00e0 per l'accesso al cibo o ai nidi.\nIl termine \"biologico\"\" pu\u00f2 intendersi sia per la qualit\u00e0 del becchime, che per il sistema di crescita dei capi d'allevamento, raramente entrambi i fattori sussistono.\nIn particolare si pu\u00f2 osservare che una popolazione troppo numerosa comporta un elevato aumento di beccate, probabilmente a causa del fatto che gli animali hanno difficolt\u00e0 a riconoscersi e devono verificare ogni volta il grado sociale. In conseguenza di questo gli animali feriti sono esposti a malattie e parassiti, che possono estendersi a tutto il gruppo.\nGli allevatori, per ridurre col minimo sforzo tale fenomeno, risolvono la questione troncando il becco dei polli (debeccaggio), effettuato senza anestesia, quando hanno pochi giorni di vita.\nPer motivi simili, oltre a mantenere i capi in unit\u00e0 separate, \u00e8 opportuna la presenza di un esemplare maschio (gallo) ogni dodici femmine.\nSottoprodotto della pollicoltura \u00e8 la pollina, ossia le deiezioni del pollame. Per il suo alto contenuto in azoto la pollina \u00e8 (previo trattamento di compostaggio per abbattere l'ammoniaca) un ottimo fertilizzante biologico.\nRazze e ibridi.\nLe razze di pollo diffuse fino a qualche decennio fa sono oggi utilizzate solo in settori di nicchia e in qualche allevamento amatoriale. Per gli attuali allevamenti intensivi si utilizzano ibridi (broiler), cio\u00e8 incroci derivati da 4-5 linee di razze pure che hanno portato alla generazione di polli a rapido accrescimento. Rispetto ai circa 3 mesi richiesti in passato per raggiungere la maturit\u00e0 di macellazione di un pollo, oggi gli ibridi raggiungono lo stesso peso in un mese. \nGli ibridi maggiormente utilizzati sono:\nCondizioni di allevamento.\nGli allevamenti devono essere mantenuti in adeguate condizioni igieniche per prevenire infestazioni di coccidiosi, acaro rosso e numerosi parassiti interni, spesso nocivi anche per l'uomo.\nI ritmi forzati di due ore alternate veglia/sonno servono a incentivare la produzione. Molti allevatori rincarano il ritmo tenendo gli animali a luce accesa per 24 ore al giorno. I programmi luce sono stati modificati molti allevatori seguono un programma con 16 ore di luce e 8 ore di buio continuo.\nLa detenzione del pollame quando viene trasportato alla vendita o al macello \u00e8 costituita da un elevato numero di animali per gabbia, che in molti casi vengono feriti e fratturati per la violenza della manipolazione, se presi per le ali torte, le zampe, il collo. Le parti fratturate o lesionate non possono essere vendute, quindi vanno a gravare sui bilanci aziendali, da qui la necessit\u00e0 di ridurle al minimo possibile.\nTutti gli antibiotici promotori della crescita sono banditi dal territorio della Comunit\u00e0 europea; L'utilizzo di antibiotici \u00e8 pratica perfettamente legale entro certe percentuali e sotto il controllo veterinario, considerata anche l'eventualit\u00e0 per cui si possa verificare una resistenza all'antibiotico di chi si nutre di tale pollame.\nLa legge impone degli obblighi di rispetto dei tempi di sospensione degli antibiotici e controlli dei veterinari delle AASL, a garanzia delle carni prodotte.\nUna normativa precisa e particolareggiata sui criteri di allevamento per pollame \u00e8 in recepimento in Italia."}
{"id": "48812", "revid": "599013", "url": "https://it.wikipedia.org/wiki?curid=48812", "title": "Servizio postale", "text": "Il servizio postale \u00e8 quel servizio, gestito da enti pubblici o societ\u00e0 private, che ha per oggetto la gestione della corrispondenza in un dato territorio in tutte le fasi: accettazione (o raccolta), trasporto, smistamento, recapito (o consegna o distribuzione). Col termine posta si indica anche la corrispondenza stessa.\nStoria.\nIl primo uso documentato di un servizio organizzato di spedizione si ha in Egitto, dove i Faraoni usavano corrieri per la diffusione dei loro decreti nel territorio dello Stato.\nI sistemi postali, costituiti dopo la nascita della Stato nazione e soprattutto a partire dal XVIII secolo, sono stati a lungo gestiti dallo stato, che ha dichiarato mediante atti legislativi il proprio monopolio su alcuni di tali servizi.\nIn Italia, come negli altri stati europei, il sistema postale era un monopolio statale. A partire dal 1999 tuttavia, alcune direttive della comunit\u00e0 europea sono intervenute imponendo modifiche al fine di creare concorrenza; uno dei punti pi\u00f9 importanti di queste direttive \u00e8 la riduzione dell'ambito di riserva postale del fornitore di servizio universale. A partire dagli anni 2000 inoltre la rete internet ha permesso l'invio istantaneo di corrispondenza e in molti casi e situazioni l'uso della posta elettronica ha spesso sostituito l'invio tradizionale.\nCaratteristiche.\nGli Stati del mondo utilizzano un proprio sistema postale e i diversi sistemi postali sono coordinati in modo che sia possibile effettuare invii postali virtualmente in tutto il mondo. Per quanto riguarda le spedizioni fra privati, la tariffa per il servizio pu\u00f2 essere pagata dal mittente o dal destinatario. \nIl pagamento pu\u00f2 avvenire in anticipo, tramite l'applicazione di francobolli, al fine di permettere la spedizione dalle cassette di impostazione. Il sistema contemporaneo \u00e8 organizzato da servizi statali e privati che sono connessi reciprocamente da regole, organizzazioni e accordi internazionali. \nLe aziende postali sfruttano spesso la propria rete infrastrutturale per funzioni ulteriori oltre a quella di invio della corrispondenza e dei pacchi. In alcuni paesi i servizi offerti spaziano anche nella telefonia e telegrafia. In altri, i servizi postali sono affiancati anche da servizi bancari o di telefonia.\nServizi alternativi.\nUn mercato affine a quello delle poste \u00e8 quello delle spedizioni per corriere espresso. Questo mercato, a differenza di quello postale, \u00e8 completamente liberalizzato, ovvero non esiste un monopolio. Il servizio espresso si basa sull'offerta di servizi aggiuntivi, quali la maggiore velocit\u00e0 o affidabilit\u00e0, la possibilit\u00e0 di seguire la spedizione (tracking), la conferma di consegna e la consegna a un orario predefinito. A questi servizi si affiancano i servizi di corriere vero e proprio, in cui una singola persona (il corriere) segue l'intera spedizione personalmente.\nNel mondo.\nCorea del Nord.\nI servizi postali in Corea del nord - noto come \"Chos\u014fn\u016di ch'esinch'kye\" - sono gestiti dal Ministero delle poste e delle telecomunicazioni e dall'Ufficio del mantenimento delle comunicazioni, che supervisiona le comunicazioni postali, i telegrammi, le trasmissioni televisive, i giornali e altri materiali correlati.\nItalia.\nLa normativa in tema vene raccolta nel R.D. 27 febbraio 1936, n. 645, successivamente nel 1997 con la creazione della societ\u00e0 \nPoste Italiane, in ambito di servizio universale, da allora il servizio \u00e8 svolto da tale ultimo ente, in seguito trasformato in societ\u00e0 privata, sebbene in regime di concorrenza. Con il recepimento delle direttive dell'Unione Europea, i costi aggiuntivi del servizio universale vengono coperti dallo stato. \nA partire dal 1\u00ba gennaio 2003 il monopolio di Poste Italiane \u00e8 stato ridotto agli invii con peso inferiore a 100 grammi, dal 1\u00ba gennaio 2006 invece a quelli di peso inferiore a 50 grammi, che rappresentano tuttavia ancora la maggioranza della corrispondenza epistolare. In realt\u00e0 anche altre aziende potevano trasportare posta di peso inferiore a 50 grammi, ma dovevano applicare un prezzo almeno 2 volte e mezzo superiore a quello di Poste Italiane. Tale esclusiva \u00e8 decaduta il 31 dicembre 2010, scadenza per la conclusione del processo di completa liberalizzazione del mercato dei servizi postali. \nEsistono infatti anche altre aziende, come Nexive, che offrono lo stesso servizio dell'ex monopolista.\nStati Uniti d'America.\nLo \"United States Postal Service\" \u00e8 un'agenzia indipendente del governo degli Stati Uniti d'America, responsabile del servizio di posta negli USA."}
{"id": "48813", "revid": "9", "url": "https://it.wikipedia.org/wiki?curid=48813", "title": "Iskandaria", "text": ""}
{"id": "48816", "revid": "827882", "url": "https://it.wikipedia.org/wiki?curid=48816", "title": "Carne in scatola", "text": "La carne in scatola \u00e8 un prodotto alimentare di tipo industriale, caratterizzato da una spiccata praticit\u00e0 d'impiego, dal completo isolamento con l'ambiente di stoccaggio e da una lunga durata del prodotto.\nLa carne pi\u00f9 usata \u00e8 quella bovina, di cui si impiegano i tagli pi\u00f9 adatti. Si utilizzano soprattutto le carni di vacche a fine carriera, in quanto altre tipologie di animali (vitelloni, manze, ecc.) vengono meglio remunerate nella vendita diretta. I pezzi sono prima sottoposti a una parziale lessatura, poi sono suddivisi a tocchetti e sistemati nei barattoli di lamiera stagnata, che vengono chiusi ermeticamente (aggraffatura con giunto di gomma). Le scatole cos\u00ec confezionate sono poi sterilizzate in autoclave, dove restano per circa un'ora alla temperatura di 120\u00a0\u00b0C.\nStoria.\nIl primo cibo inscatolato risale al 1812 in seguito agli studi di Nicolas Appert; presentava numerosi problemi, tra cui la mancanza di metodi autonomi di apertura. Solo nel 1855 fu inventato l'apriscatole, e nel 1866 le scatole furono dotate di chiave. Nel 1876 si ebbe la prima esportazione intercontinentale di carne in scatola, dall'Argentina alla Francia.\nIn Italia l'invenzione della carne in scatola e del minestrone per le truppe si deve al colonnello don Ettore Chiarizia, che brevett\u00f2 nel 1929 la produzione di prodotti alimentari scatolati per le truppe, tra cui la carne in scatola, il minestrone e la minestra di pasta e lenticchie. Tali prodotti, pertanto, costituirono un notevole passo verso la soluzione dell'importante e delicato problema di vettovagliamento delle truppe in campagna e specialmente per il fatto che consentivano la distribuzione di un rancio caldo e sostanzialmente gradito dalle truppe che si trovavano in localit\u00e0 particolarmente disagiate, dove non era possibile o agevole confezionare o far giungere in buone condizioni il rancio caldo normale.\nTra i primi produttori di carne in scatola figura Giuseppe Lancia, padre del pi\u00f9 noto Vincenzo, che nel 1853 realizz\u00f2 speciali confezioni adatte a rifornire il contingente di truppe piemontesi inviato alla Guerra di Crimea. Vista la brillante situazione e la difficolt\u00e0 di inviare rifornimenti, anche gli alleati francesi e inglesi decisero di servirsi della carne inscatolata da Lancia."}
{"id": "48818", "revid": "1996533", "url": "https://it.wikipedia.org/wiki?curid=48818", "title": "Itticoltura", "text": "L'itticoltura (nota anche come piscicoltura o pescicoltura) \u00e8 un'attivit\u00e0 produttiva che, nell'ambito della pesca (sia sportiva che commerciale), si occupa dell'allevamento e della riproduzione dei pesci. Ancora oggi la maggior quantit\u00e0 di pesce viene pescato nei mari e negli oceani: o con piccoli pescherecci che non si allontanano troppo dalla costa o con moderne navi oceaniche che restano al largo anche molti mesi (con conseguente conservazione del \"pescato\" in grandi celle frigorifere).\nStoria.\nUno dei primi allevamenti ittici della storia si trovava nelle acque dell'isola di Ponza, dove i Romani avevano creato un murenario per soddisfare le preferenze gastronomiche degli imperatori che vi si recavano in vacanza.\nIn tempi moderni la realizzazione di impianti di itticoltura risponde all'esigenza di rendere disponibile abbondante pesce commestibile per i due principali settori della pesca sportiva e dell'approvvigionamento distributivo. In entrambi i casi si hanno sia impianti marini (ad esempio, per l'orata) che di acqua dolce (trota e altri salmonidi).\nDescrizione.\nImpianti.\nNaturalmente il pesce si pu\u00f2 anche \"allevare\" con semplici tecniche di acquacoltura. I bacini sono ricavati su bassi fondali accanto alla costa, mediante recinzione con argini di terra o con reti metalliche. Gli impianti di allevamento possono essere suddivisi secondo il sito di ubicazione in: impianti a terra ed impianti a mare. La prima tipologia risulta la pi\u00f9 diffusa nell'area mediterranea e comprende differenti sistemi di allevamento quali: sistemi estensivi e valli da pesca, sistemi intensivi con flusso d'acqua a perdere e sistemi intensivi a ricircolo.\nGli impianti a mare sono costituiti da gabbie sia del tipo galleggiante, sia sommerso che sommergibile. Le caratteristiche strutturali ed in particolare la capacit\u00e0 di resistere alle mareggiate permette di distinguere due differenti modelli: gabbie idonee per l'uso in aree marine protette (baie, fiordi, ecc.) e gabbie off-shore idonee per essere installate in mare aperto. La tendenza attuale dello sviluppo dell'acquacoltura \u00e8 ridurre gli impianti a terra o sottocosta e sviluppare attivit\u00e0 in mare aperto.\nSpecie ittiche allevate.\nTra le specie di acqua dolce la palma di specie pi\u00f9 allevata \u00e8 contesa da tre specie: trota iridea, carpa e tilapia, quest'ultima solo in climi tropicali. Nelle valli da pesca italiane si incontrano spesso anche anguille e cefali. In mare il discorso \u00e8 pi\u00f9 articolato e spesso vengono allevate le specie pi\u00f9 apprezzate sui mercati locali, ad esempio in Italia negli allevamenti a terra vengono allevate quasi esclusivamente spigole e orate mentre negli impianti \"offshore\" si trovano principalmente tonni e ricciole."}
{"id": "48821", "revid": "30610", "url": "https://it.wikipedia.org/wiki?curid=48821", "title": "Pierre Bayle", "text": "Contemporaneo di Locke e Spinoza, visse come questi ultimi nei Paesi Bassi (a Rotterdam), dove trovavano rifugio i seguaci delle fedi riformate e i perseguitati per motivi di fede. Il suo pensiero \u00e8 ispirato al razionalismo: speso nel sostegno della tolleranza religiosa fino a comprendere in essa l'ateismo - che egli tratta nelle \"Pens\u00e9es diverses sur la com\u00e8te\" e su cui egli meditava considerando la morale come indipendente dalla fede - influenz\u00f2 profondamente quello di Voltaire nel \"Trattato sulla tolleranza\". Nelle \"Pens\u00e9es\", Bayle aveva infatti messo in dubbio che la religione fosse una componente imprescindibile nella vita dell'uomo, e propugn\u00f2 la tesi sulla possibilit\u00e0 di una \u00absociet\u00e0 di atei\u00bb, ossia un ordinamento civile in pacifica convivenza fondato su una morale e una giustizia naturale, svincolata da presupposti religiosi. Di diverso avviso era Locke, ritenendo gli atei tra i pochi non destinatari della tolleranza.\nBiografia.\nBayle appartiene a quella minoranza ugonotta francese che, a partire dalla seconda met\u00e0 del XVII secolo, diviene oggetto delle \"dragonnades\", delle misure restrittive e di atti persecutori da parte del potere monarchico, dell'aristocrazia e della chiesa cattolica. Le tre classi al potere nell'\"Ancien R\u00e9gime\" sono dalla met\u00e0 del Seicento sempre pi\u00f9 preoccupate di mantenere la situazione culturale bloccata nel mantenimento del potere assolutista e delle sue implicazioni politiche e religiose. Arginare la minaccia della nuova cultura illuminista proveniente da oltre Manica significa anche limitare l'importanza intellettuale dei protestanti ugonotti. L'uniformit\u00e0 religiosa e politica all'interno della cultura francese \u00e8 uno dei motivi della sua arretratezza culturale rispetto alle assai pi\u00f9 avanzate Gran Bretagna e Paesi Bassi. Bayle concentra la sua critica sulle inadeguatezze culturali della sua epoca e non senza ironia e sarcasmo le fustiga in maniera ritenuta talvolta intollerabile dal potere costituito.\nPer tali motivi, controversie, polemiche e problematiche religiose hanno spesso negli scritti di Bayle un ruolo importante, che per\u00f2 non va sopravvalutato. Egli \u00e8 infatti principalmente uno spirito critico dei problemi della religione e delle credenze, per quanto niente affatto irreligioso. Anzi, egli si erge in difesa di una fede cristiana pi\u00f9 autentica e soprattutto pi\u00f9 tollerante e aperta alla diversit\u00e0 culturale, di cui riconosce le motivazioni etiche. Bayle \u00e8 analista acuto e raffinato dei modi di pensare in un paese ancora molto potente, ma ormai ripiegato su se stesso e bloccato nelle sue strutture; con l'arma dell'ironia e spesso del sarcasmo, evidenzia gli elementi pi\u00f9 retrivi della superstizione e del dogmatismo ottuso, chiamando la cultura francese a un salto di qualit\u00e0.\nStudente di teologia e filosofia dapprima presso l'Accademia protestante di Puylaurens e successivamente presso il collegio gesuitico di Tolosa, Bayle attraversa un periodo di crisi e di dubbio che ha come esito la conversione al cattolicesimo (1669). Tornato ad abbracciare la religione riformata (1670), il giovane filosofo si rifugia per alcuni anni a Ginevra, dove ha modo di proseguire i propri studi. Nel 1675 torna in Francia e ottiene la cattedra di filosofia presso l'Accademia protestante di Sedan, incarico che mantiene fino al 1681, anno in cui l'Accademia viene chiusa per decreto regio. Bayle abbandona nuovamente e definitivamente la Francia e trova riparo nelle Province Unite dei Paesi Bassi in qualit\u00e0 di professore di storia e filosofia presso l'Ecole Illustre di Rotterdam. Da tale rifugio egli assiste alla Revoca dell'Editto di Nantes (1685), per effetto dell'editto di Fontainebleau, e alle persecuzioni messe in atto contro i suoi correligionari rimasti in patria affinch\u00e9 si convertano al cattolicesimo. Nel corso di tali persecuzioni, perde l'unico familiare rimastogli, il fratello maggiore Jacob, pastore ugonotto nel borgo pirenaico di Le Carla (oggi Carla-Bayle). Amareggiato da tali eventi, egli scrive il \"\", nel quale condanna l'uso della forza in ambito religioso, nel quale l'unico giudice deve essere la coscienza di ciascuno.\nNel 1693, Bayle viene destituito dall'incarico presso l'Ecole Illustre in seguito alla lunga polemica che lo ha contrapposto ad un altro esule ugonotto, Pierre Jurieu. Tale polemica era nata nel corso degli anni successivi alla Revoca per la accorata difesa, da parte di Bayle, del principio della \"tolleranza religiosa\", principio che, a suo dire, deve essere applicato da tutti e nei confronti di tutti. Alle invettive di Jurieu contro i cattolici francesi e contro Luigi XIV, egli aveva risposto inoltre che bisogna essere leali al proprio re anche qualora le sue scelte ledano i propri interessi.\nIl 1695 vede l'uscita del primo volume del \"Dictionnaire Historique et critique\" (Dizionario storico-critico), seguito dal secondo nel 1697 e del terzo nel 1702. L'opera contava ben 2038 articoli e rappresenta tuttora uno dei pi\u00f9 straordinari esempi storici di analisi del pensiero umano, dei suoi equivoci, dei suoi errori, delle sue arroganze e delle sue ignoranze. Del 1704 \u00e8 la \"Continuation des pens\u00e9es diverses sur la com\u00e8te\", dove \u00e8 ripresa l'analisi dell'atteggiamento e il pensiero della miscredenza e dell'ateismo, con la messa in evidenza delle buone ragioni contro le degenerazioni di un cristianesimo superstizioso e irrazionale. Opere minori, tra cui il dialogo \"Entretiens de Maxime et de Themiste\", lo tengono impegnato sino alla morte, avvenuta il 28 dicembre 1706.\nFilosofia.\nPierre Bayle \u00e8 noto soprattutto come autore delle \"Pens\u00e9es Diverses sur la Com\u00e8te\" (1682) e del \"Dictionnaire historique et critique\" (1697). In particolare, nelle \"Pens\u00e9es\" egli esprime una ferma condanna nei confronti di idolatria e superstizione e d\u00e0 vita alla figura dell\"'ateo virtuoso\": egli considera cio\u00e8 la vita morale indipendente dai principi religiosi che si professano, perci\u00f2 chiunque pu\u00f2 vivere in modo onesto e virtuoso semplicemente seguendo ragione e buon senso, a prescindere dall'ammettere o meno l'esistenza di un Dio e delle sue leggi. Vi \u00e8 dunque la possibilit\u00e0 di un \u201cateismo virtuoso\u201d che nei \"Pensieri sulla cometa\" trova una sua legittimazione come esito di una puntuale analisi critica della non-religione. Il bene e il male non sono prerogative di una fede o di una filosofia, come le virt\u00f9 e i vizi convivono entro lo stesso modo di vedere il mondo e vi \u00e8 spesso discrepanza tra ci\u00f2 che i soggetti umani dicono e quello che fanno. Le passioni dominano l'uomo e non la ragione; per ci\u00f2 la ragione ha il compito di analizzare il ragionevole e l'irragionevole nel pensare e nell'agire umani.\nIl \"Dictionnaire\" \u00e8 invece un'ampia opera di compilazione nella quale Bayle cerca di raccogliere il maggior numero possibile di informazioni in merito a personaggi, miti ed eventi di ogni epoca storica. Dalla lettura degli articoli, emerge la sua diffidenza nei confronti di tutte le teorie, siano esse scientifiche, metafisiche o religiose, che vogliano offrire una spiegazione razionale ed onnicomprensiva del reale. Egli infatti sostiene, partendo da un punto di vista scettico, l'impossibilit\u00e0 stessa di elaborare teorie generali e risolutive, poich\u00e9 ogni tentativo in tal senso si risolve nell'incoerenza e nella contraddittoriet\u00e0. Bayle ha poca fiducia nelle verit\u00e0 fabbricate dalla logica formale, ma ne ha nella realt\u00e0 dei fatti in quanto sola e vera fonte di conoscenza. Il \"Dizionario\" \u00e8 perci\u00f2 una straordinaria \"summa\" analitica di molteplici situazioni di controversia storica in cui Bayle, come un chirurgo, disseziona le tesi e ne rivela la sostanza. Nelle immaginarie dispute che vanno in scena, verit\u00e0 apparentemente inattaccabili si rivelano falsit\u00e0 attraverso il confronto serrato della saggezza e della stupidit\u00e0, condito di ironia e sarcasmo."}
{"id": "48830", "revid": "4175", "url": "https://it.wikipedia.org/wiki?curid=48830", "title": "Marcello Fiasconaro", "text": "\u00c8 stato, in rappresentanza dell'Italia, il primatista mondiale degli 800 metri piani dal 1973 al 1976, quando fu battuto da Alberto Juantorena, mantenendo il record europeo della distanza fino al 1979. Nel rugby gioc\u00f2 invece nel ruolo di tre quarti ala.\nBiografia.\nNato a Citt\u00e0 del Capo da Gregorio \u2014 musicista proveniente da Castelbuono in provincia di Palermo deportato in Sudafrica dalle forze britanniche come prigioniero di guerra durante la seconda guerra mondiale e l\u00ec rimasto come insegnante di musica \u2014 e da Mabel Marie, di Pietermaritzburg, Marcello Fiasconaro crebbe sportivamente nel rugby, giungendo a militare nelle giovanili del Western Province, la formazione della allora Provincia del Capo; affianc\u00f2 l'atletica al rugby quando l'allenatore del Villagers, il club per il quale giocava, decise di far compiere allenamenti di fondo ai giocatori per rinforzare la loro tenuta.\nInvitato per alcune gare di atletica in Italia nel 1970, ottenne il passaporto italiano l'anno successivo, gareggiando inizialmente nei 400\u00a0m e ottenendo subito ottimi risultati a livello internazionale.\nAi campionati europei di Helsinki del 1971 conquist\u00f2 la medaglia d'argento nella gara individuale e la medaglia di bronzo correndo la frazione conclusiva della staffetta 4\u00d7400.\nNel 1972 stabil\u00ec il primato mondiale indoor dei 400\u00a0m con 46\"1.\nTesserato dal 1972 per il CUS Torino e passato agli 800\u00a0m, stabil\u00ec il record mondiale all'Arena Civica di Milano il 27 giugno 1973, correndo contro uno dei pi\u00f9 forti specialisti d'Europa, il cecoslovacco Jozef Plach\u00fd. Il suo tempo di 1'43\"7 miglior\u00f2 di 6 decimi il record precedente, detenuto da Peter Snell, Ralph Doubell e Dave Wottle, e fu battuto solo tre anni pi\u00f9 tardi dal cubano Alberto Juantorena alle Olimpiadi di Montr\u00e9al del 1976.\nLa sua carriera fu ostacolata da infortuni ai tendini che gli impedirono di partecipare ai Giochi Olimpici di Monaco di Baviera e di continuare l'attivit\u00e0.\nIn Italia ebbe anche una breve parentesi nel rugby (otto mete in cinque gare di serie A con il CUS Milano nel campionato 1976-77). Il suo esordio rugbistico in Italia fu caratterizzato da una meta segnata agli Amatori Catania.\nIn quanto dilettante, fu assunto durante tale periodo come impiegato alla Concordia, compagnia di assicurazioni che garantiva la sponsorizzazione al club.\nNel 1977 fece un breve ritorno all'atletica prima di chiudere con l'attivit\u00e0 sportiva nel 1978 e tornare in Sudafrica.\nComplessivamente Fiasconaro conquist\u00f2 5 titoli italiani di cui 2 nelle competizioni indoor, e vest\u00ec la maglia azzurra per 12 volte."}
{"id": "48834", "revid": "1705737", "url": "https://it.wikipedia.org/wiki?curid=48834", "title": "Stoccolma", "text": "Stoccolma (: ; in svedese \"Stockholm\", pronunciato ) \u00e8 la capitale della Svezia, capoluogo dell'omonima contea. Posta nella parte orientale del paese, sul mar Baltico, \u00e8 sede di governo e parlamento, oltre che luogo di residenza del capo dello stato, il re Carlo Gustavo XVI. Con abitanti \u00e8 la principale citt\u00e0 della Svezia e della Scandinavia, nonch\u00e9 il centro di riferimento economico e culturale della nazione.\nAnche l'area metropolitana (\"Storstockholm\") \u00e8 la pi\u00f9 grande della nazione, contando abitanti. Amministrativamente la citt\u00e0 \u00e8 divisa in 26 comuni. Il centro e la gran parte dei sobborghi ad esso pi\u00f9 vicini sono compresi nel comune di Stoccolma.\nGeografia fisica.\nCaratteristiche.\nLa citt\u00e0 \u00e8 situata lungo la costa orientale della Svezia, sviluppandosi su quattordici isole che affiorano l\u00ec dove il lago M\u00e4laren incontra il Mar Baltico. Il centro della citt\u00e0 \u00e8 situato potenzialmente nell'acqua, nella baia di Riddarfj\u00e4rden, ed il centro storico \u00e8 rappresentato da Gamla stan. Proprio per queste sue caratteristiche, la citt\u00e0 \u00e8 stata soprannominata \"la Venezia del nord\".\nClima.\nIl clima di Stoccolma risente della sua latitudine moderatamente settentrionale. Nel solstizio d'inverno, a quote prossime al livello del mare, tecnicamente il giorno dura circa 6 ore e 5 minuti, ma il sole si \"alza\", secondo calcoli e dirette osservazioni astronomiche, nel suo esatto centro, pi\u00f9 di 7,25 gradi sull'orizzonte (meno di un terzo dell'elevazione solare del mezzod\u00ec che si ha, per esempio, a Firenze durante il solstizio d'inverno). Ne deriva quindi una parabola apparente estremamente meno accentuata che in Italia: questo \u00e8 il fattore primario e quindi decisivo che determina il clima temperato freddo di latitudini molto pi\u00f9 settentrionali, oltre la durata del d\u00ec invernale del 21 dicembre, almeno 3 ore inferiore alla media italiana.\nDurante il solstizio d'estate, invece, il giorno arriva a durare circa 18 ore e 37 minuti (sempre attorno al livello del mare), per\u00f2 con un'elevazione a mezzogiorno del centro del disco solare di 54,12 gradi sull'orizzonte.\nGli inverni sono freddi e notoriamente nevosi a causa soprattutto della luce solare abbastanza debole da poco prima della met\u00e0 di novembre fino a tutto gennaio (oltretutto, mediamente, risentono di maggiore continentalit\u00e0 rispetto alla Norvegia occidentale pi\u00f9 direttamente \"mitigata\" dalla Corrente del Golfo) mentre le estati sono miti e piovose, ma anche con periodi anticiclonici. In inverno, secondo le medie climatiche, le gelate pi\u00f9 o meno intense sono quotidiane e generalmente la temperatura rimane poco sotto lo zero (da -2 a 0 gradi) anche nelle ore centrali della giornata; scende a -15 gradi 1-2 volte l'inverno. In alcuni anni, la temperatura non scende sotto i -10 gradi. In altri anni, scende a -20 gradi in periferia.\nLa neve e le gelate possono comparire da novembre ad aprile. La primavera inizia comunque verso met\u00e0 aprile, mese soleggiato ma ancora piuttosto fresco rispetto ai climi dell'Europa meridionale, comunque sufficiente al risveglio della natura. I mesi pi\u00f9 caldi sono giugno e luglio, durante i quali le temperature massime possono talvolta sfiorare e molto raramente superare di poco i . Agosto \u00e8 pi\u00f9 fresco e piovoso, quasi autunnale; alla fine di ottobre fa capolino l'inverno con invero sporadiche gelate notturne (non tutti gli anni); a novembre possono talvolta comparire deboli nevicate e a dicembre inizia il freddo tipicamente invernale, spesso influenzato nella sua percezione dal vento.\nStoria.\nLe origini della citt\u00e0 sono per lo pi\u00f9 sconosciute; le prime notizie dotate di una, sia pure minima, attendibilit\u00e0 provengono da una saga vichinga, nella quale ne viene attribuita la fondazione al Re Agne, della dinastia degli Ynglingar: egli, recatosi in visita in Finlandia, torn\u00f2 in patria con una ragazza di nome Skjalf, presa in sposa dopo averne ucciso il padre, ma, una volta giunto su di un'isola che ora \u00e8 parte di Stoccolma, vi pass\u00f2 la notte ubriacandosi e, dopo che si addorment\u00f2, Skjalf liber\u00f2 i suoi compagni finlandesi prigionieri ed insieme uccisero Agne per fare successivamente ritorno a casa; a seguito dell'avvenimento il luogo prese il nome di Agnafit, od \"Agne Strand\".\nLa prima menzione di Stoccolma nei documenti risale al 1252, quando un regnante di nome Birger Jarl costru\u00ec una fortezza per proteggere la citt\u00e0 e tutto il paese dalle invasioni via mare ed evitarne in questo modo il saccheggio, in quanto essa era un luogo di approdo per il commercio del ferro proveniente dalle miniere di Bergslagen; in quel periodo la citt\u00e0 era compresa nelle zone di Helgeandsholmen, Staden e Riddarholmen, che oggi formano la cosiddetta Gamla stan, o \"citt\u00e0 vecchia\", insieme a quella di Sigtuna, situata sulle rive del lago M\u00e4laren, e successivamente si estese lentamente sulla terraferma verso nord e verso sud.\nStoccolma, e la Svezia in generale, furono, per la loro posizione e la loro ricchezza, oggetto di numerose battaglie e di ripetuti tentativi di conquista, soprattutto da parte dei danesi: tra le battaglie degne di menzione vi fu quella di Brunkeberg, combattuta nel 1471, dove Sten Sture il Vecchio ottenne una decisiva vittoria contro i danesi, mentre, nel 1520 ebbe luogo il cosiddetto Bagno di sangue di Stoccolma, ordinato da Cristiano II di Danimarca.\nNel 1521 l'avvento di Re Gustavo, appartenente al Casato di Vasa, dette nuovo impulso alla citt\u00e0 e, nel 1523, questa fu dichiarata capitale; un secolo pi\u00f9 tardi Re Gustavo Adolfo la fece diventare il \"cuore\" dell'impero baltico della Svezia concentrandovi l'amministrazione di tutto il paese e, durante il suo regno, fu stipulato il Trattato di Kn\u00e4red, con la quale si pose fine alla guerra di Kalmar, combattuta contro la Danimarca e la Norvegia.\nNel XVIII e nel XIX secolo Stoccolma fu pi\u00f9 volte devastata dagli incendi, venendo ricostruita utilizzando, in misura sempre maggiore, la pietra in luogo del legname.\nSociet\u00e0.\nEvoluzione demografica.\nL'area di Stoccolma \u00e8 la pi\u00f9 densamente abitata dell'intero Paese e comprende circa il 22% della popolazione svedese.\nLa nozione geografica di \"Stoccolma\" \u00e8 cambiata durante le epoche. Durante il XIX secolo, Stoccolma consisteva essenzialmente nell'area del centro cittadino di circa corrispondente a un quinto dell'area attualmente occupata dalla capitale svedese.\nNel secolo successivo furono incorporate molte altre cittadine e i limiti cittadini attualmente stabiliti sono stati disegnati nel 1971, con l'eccezione di Hansta che fu acquisita nel 1982 dalla municipalit\u00e0 di Sollentuna e trasformata in una riserva naturale.\nNel 2004, su una popolazione di abitanti, risultano di sesso maschile e di sesso femminile. L'et\u00e0 media \u00e8 di 39,8 anni, e il 40,5% \u00e8 in un'et\u00e0 tra 20 e 44 anni.\nCultura.\nStoccolma \u00e8 una citt\u00e0 con un'intensa vita culturale che ospita inoltre la maggior parte delle istituzioni culturali nazionali come teatri, opera e musei. Ci sono due siti appartenenti all'Elenco del Patrimonio dell'umanit\u00e0 dell'UNESCO: il Castello di Drottningholm e il cimitero sud chiamato Skogskyrkog\u00e5rden. Nel 1998, Stoccolma \u00e8 stata Citt\u00e0 Europea della Cultura. Il Teatro Reale Drammatico (Kungliga Dramatiska Teatern) \u00e8 tra i teatri fondatori dell'Unione dei Teatri d'Europa.\nOgni anno i Premi Nobel per letteratura, fisica, chimica e medicina vengono consegnati nel corso di una cerimonia formale che si tiene il 10 dicembre, l'anniversario della morte di Alfred Nobel, (1896).\nIstruzione.\nSi pu\u00f2 dire che ricerche di un certo livello e insegnamenti universitari a Stoccolma siano iniziati con i primi anni del XIX secolo con l'istituzione nel 1811 dell'Istituto Karolinska che forniva insegnamenti nel campo della medicina. Il Regio Politecnico \u00e8 stato invece fondato nel 1827 ed \u00e8, con i suoi studenti, tuttora il maggior istituto universitario a carattere scientifico-tecnologico in Svezia, e uno dei migliori al mondo. L'Universit\u00e0 di Stoccolma ha inaugurato le lezioni nel 1848 ed ora conta circa studenti. Comprende al suo interno molte altre istituzioni e strutture, come l'Osservatorio di Stoccolma, il Museo svedese di storia naturale e il giardino botanico Bergianska tr\u00e4dg\u00e5rden. La Scuola di Economia di Stoccolma, infine, fu fondata nel 1909, ed \u00e8 una delle pi\u00f9 prestigiose scuole private di alta formazione in Svezia.\nNel campo dell'educazione artistica la citt\u00e0 \u00e8 dotata del Regio Collegio di Musica, la cui storia parte dalla fondazione del conservatorio fondato come parte della Accademia reale svedese di musica nel 1771, della Regia scuola superiore d'arte fondata nel 1735, e della Scuola superiore di teatro di Stoccolma che a sua volta fa parte del Teatro Reale Drammatico dove studi\u00f2 anche Greta Garbo. Altri centri di formazione artistica importante sono la Konstfack, fondata nel 1844 e che \u00e8 attiva nel campo del design e dell'artigianato. Altri istituti importanti sono l'Istituto Reale per L'Opera, l'Istituto Reale per la Danza e l'Istituto per l'Educazione Musicale di Stoccolma.\nAltri importanti istituti di formazione superiore sono:\nAccademie e ricerca.\nA Stoccolma hanno sede le accademie reali svedesi, note soprattutto perch\u00e9 hanno il compito di assegnare ogni anno i Premi Nobel. In particolare l'Accademia svedese assegna il Premio Nobel per la letteratura, mentre la Regia accademia svedese delle scienze designa i vincitori dei Nobel per la fisica e per la chimica.\nBiblioteche e archivi.\nLa Biblioteca reale (\"Kungliga biblioteket\") di Stoccolma \u00e8 la biblioteca nazionale della Svezia. \nL'altra grande biblioteca della citt\u00e0 \u00e8 la Biblioteca civica di Stoccolma.\nNella capitale svedese ha inoltre sede l\u2019Archivio nazionale (\"Riksarkivet\") che \u00e8 l'archivio di stato della Svezia.\nMusei.\nStoccolma \u00e8 una citt\u00e0 che vanta un notevole numero di musei.\nVi sono poi i musei dedicati all'arte come:\nDedicati ai patrimoni della famiglia reale, vi sono il \"Museo Tre Kronor\" presso le fondamenta del palazzo reale, lo \"Skattkammaren\" ossia la tesoreria Reale, il \"Gustav III antikmuseum\" con i tesori dell'antico monarca, il \"Livrustkammaren\", ossia l'Armeria Reale, e il \"Kungliga Myntkabinettet\" la Zecca Reale con le sue monete.\nAltri musei:\nTeatri e musica.\nFra i teatri di Stoccolma spiccano per la prosa il Regio Teatro di Arte Drammatica (\"Kungliga Dramatiska Teatern\") risalente alla fine del XIX secolo ed uno dei pi\u00f9 rinomati in Europa, il Vasateatern e per la lirica l'Opera reale svedese (\"Kungliga Operan\"), inaugurata nel 1773.\nAltri importanti teatri sono il Teatro Bollhuset (\"Stora Bollhuset\"), lo \"Stockholms Stadsteater\", la \"Folkoperan\", il Teatro Moderno di Danza (\"Moderna dansteatern\"), il Teatro Cinese (\"China Teatern\"), lo \"G\u00f6ta Lejon\", il \"Teatro S\u00f6dra\", e l\"'Oscarsteatern\".\nLa Sala da concerto (\"Konserthus\") \u00e8 la principale sala per la musica orchestrale nonch\u00e9 la sede dell'Orchestra Filarmonica Reale di Stoccolma (\"Kungliga Filharmonikerna\").\nL'altra orchestra sinfonica cittadina \u00e8 l'Orchestra sinfonica della Radio svedese.\nMedia.\nFra i quotidiani di Stoccolma ci sono il \"Dagens Nyheter\", lo \"Svenska Dagbladet\", l'\"Aftonbladet\" e l'\"Expressen\".\nGeografia antropica.\nSuddivisioni amministrative.\nGrande Stoccolma.\nL'area metropolitana di Stoccolma, Grande Stoccolma (\"Storstockholm\"), o Contea di Stoccolma \u00e8 una conurbazione di abitanti (2015) che comprende 26 comuni (capitale inclusa). Si estende per con una densit\u00e0 di 335,94 ab./km\u00b2. Nella tabella di sotto sono riportate le municipalit\u00e0, marcando con l'asterisco quelle della prima cintura urbana, che ha un'estensione di e conta abitanti (2005).\nCircoscrizioni.\nLa citt\u00e0 di Stoccolma \u00e8 una municipalit\u00e0 governata da un consiglio comunale eletto in modo diretto. A livello amministrativo \u00e8 suddivisa in 14 circoscrizioni\nche hanno la responsabilit\u00e0 delle scuole elementari e dei servizi culturali e ricreativi delle loro aree di pertinenza. Fino al 1\u00ba gennaio 2007 le circoscrizioni (\"stadsdelsn\u00e4mnder\") erano 18.\nIn modo non ufficiale Stoccolma \u00e8 suddivisa in tre grandi zone: Stoccolma Centro Citt\u00e0 (\"Innerstaden\"), Stoccolma Sud (\"S\u00f6derort\") e Stoccolma Ovest (\"V\u00e4sterort\"), che sono a loro volta suddivise in zone pi\u00f9 piccole.\nEconomia.\nLa maggior parte degli abitanti di Stoccolma \u00e8 impiegata nelle imprese del settore terziario, che assorbe circa l'85% della forza lavorativa. Per quanto riguarda l'industria, invece, si nota la quasi totale assenza di industrie pesanti, il che rende la capitale svedese una delle metropoli meno inquinate al mondo.\nNell'ultimo decennio, inoltre, c'\u00e8 stato un notevole aumento dell'occupazione nelle imprese ad alta tecnologia. Fra i pi\u00f9 grandi datori di lavoro ci sono: IBM, Ericsson ed Electrolux. Nel nord della citt\u00e0, a Kista, si trova un importante centro di Information Technology.\nStoccolma \u00e8 il principale centro finanziario della Svezia. Le principali banche e compagnie di assicurazione svedesi hanno nella capitale il loro quartier generale. Inoltre Stoccolma \u00e8 la sede della Borsa, la Stockholm Stock Exchange, e del 45% delle compagnie svedesi con pi\u00f9 di 200 impiegati e la quasi totalit\u00e0 delle compagnie maggiormente importanti, come la H&amp;M.\nNegli ultimi anni il turismo ha giocato un ruolo importante nell'economia della capitale. Nel periodo tra il 1991 e il 2004 i soggiorni per almeno una notte sono aumentati da 4 a 7,7 milioni.\nInfrastrutture e trasporti.\nTrasporto pubblico urbano.\nStoccolma \u00e8 dotata di una estesa ed efficiente rete di trasporti pubblici, tra cui si annoverano: tre linee della metropolitana di Stoccolma (\"Tunnelbana\"), tre linee della ferrovia suburbana (\"Pendelt\u00e5g\"), tre linee di metrotranvia (\"Liding\u00f6banan\", \"Tv\u00e4rbanan\" e \"Nockebybanan\"), due ferrovie locali (\"Roslagsbanan\" a scartamento ridotto e \"Saltsj\u00f6banan\"), nonch\u00e9 una vasta rete di linee di autobus. Oltre a ci\u00f2, nel 2017 \u00e8 stato inaugurato il \"Citybanan\", una nuova linea ferroviaria composta da tre stazioni che transita sotto il centro cittadino allo scopo di decongestionare il traffico di treni. Esiste inoltre l'Arlanda Express, linea ferroviaria diretta che collega la stazione ferroviaria centrale all'aeroporto di Stoccolma-Arlanda.\nTutti i trasporti di terra della Contea di Stoccolma sono organizzati dalla Storstockholms Lokaltrafik (\"SL\") che, successivamente, appalta la gestione e il mantenimento dei vari servizi ad altre aziende. Il trasporto via acqua, per collegare le varie isole dell'arcipelago, \u00e8 invece gestito dalla Waxholmsbolaget.\nLa SL ha un unico sistema di biglietti per tutti i trasporti all'interno della Contea di Stoccolma, che consente semplici spostamenti utilizzando i vari sistemi di trasporto pubblico. Ci sono due tipi di biglietti: i biglietti singoli e le travel cards: entrambi consentono un numero illimitato di viaggi con la SL all'interno della Contea di Stoccolma per tutta la durata del biglietto.\nStrade.\nA Stoccolma si congiungono le Strade europee E4, E18 ed E20. Inoltre sui lati meridionale e occidentale della citt\u00e0 si trova una strada tangenziale semi-circolare.\nTraghetti.\nStoccolma \u00e8 regolarmente collegata con Helsinki e Turku (in Finlandia), con Tallinn (Estonia) e Riga (Lettonia) grazie a numerose linee di traghetti. Fino al 1998 era presente anche un collegamento diretto con San Pietroburgo, in Russia.\nAeroporti.\nStoccolma \u00e8 dotata di quattro aeroporti.\nLa compagnia di autobus Flygbussarna collega il centro della citt\u00e0 con tutti e quattro gli aeroporti. Inoltre esiste un collegamento ferroviario diretto fra l'aeroporto di Arlanda e la Stazione Centrale di Stoccolma, tramite il treno veloce Arlanda Express oppure il servizio ferroviario suburbano di Stoccolma.\nFerrovie.\nLa stazione centrale di Stoccolma (Stockholms centralstation) \u00e8 il principale scalo ferroviario dalla Svezia. Essa \u00e8 collegata, fra l'altro, con Oslo, in Norvegia, e Copenaghen, in Danimarca.\nAmministrazione.\nConsiglio municipale.\nLe municipalit\u00e0 eleggono ogni 4 anni il consiglio municipale, parallelamente alle elezioni nazionali.\nDurante le elezioni municipali del 2010 i seggi sono stati cos\u00ec suddivisi:\nPartiti al governo:\nPartiti all'opposizione:\nDal 2018 il sindaco di Stoccolma \u00e8 Anna K\u00f6nig Jerlmyr, del Partito Moderato.\nSport.\nCome nel resto della Svezia, gli sport pi\u00f9 popolari sono il calcio e l'hockey su ghiaccio.\nA Stoccolma sono presenti diverse polisportive, tra le quali figurano l' e il , entrambi fondati nel 1891, e l' (dal nome di un quartiere cittadino), fondato nel 1897.\nIn citt\u00e0 sono presenti importanti strutture sportive polifunzionali, come la Friends Arena, la Tele2 Arena e il Globen.\nCalcio.\nLe squadre principali della citt\u00e0 sono le tre divisioni calcistiche delle rispettive omonime polisportive che militano nell'Allsvenskan, il massimo campionato nazionale:\nIn citt\u00e0 sono presenti anche altre squadre, come il , della circoscrizione cittadina di Bromma, la cui storia sportiva non \u00e8 ricca come le tre citate, bench\u00e9 in anni recenti abbia talvolta militato nella massima serie.\nHockey su ghiaccio.\nLe tre maggiori polisportive hanno, o hanno avuto, anche la propria sezione di hockey su ghiaccio:\nSci.\nA Stoccolma sono state organizzate alcune gare di sci di fondo e di snowboard valide per le rispettive Coppe del Mondo.\nBandy.\nIl bandy \u00e8 uno sport giocato sul ghiaccio tipicamente nell'Europa settentrionale. Le squadre stoccolmesi hanno vinto il titolo complessivamente 8 volte: tre titoli per l'AIK, due per il Djurg\u00e5rden, due per l'Hammarby, uno per l'IK G\u00f6ta.\nOlimpiadi.\nStoccolma ha organizzato le Olimpiadi estive del 1912 e, insieme ad \u00c5re, \u00e8 stata candidata a ospitare i Giochi invernali del 2026."}
{"id": "48841", "revid": "2217938", "url": "https://it.wikipedia.org/wiki?curid=48841", "title": "Burro", "text": "Il burro \u00e8 la parte grassa del latte, separata dal latticello tramite un processo di inversione di fase, derivante dalla panna. Il risultato del procedimento \u00e8 un'emulsione, principalmente di acqua, in cui risultano disciolti zuccheri e proteine, nei grassi, nella cui fase fluida cristallizzano in parte. \nSi tratta di un fluido con punto di rammollimento prossimo alla temperatura ambiente (32-35 \u00b0C), di aspetto solido e consistenza morbida con un colore variabile da bianco latte fino a giallo pallido o giallo deciso, ricavato dalla parte lipidica del latte di diversi animali per inversione della panna ed eventuale fermentazione, nella tradizione europea continentale, o salatura, nei paesi anglosassoni. Viene usato come condimento e in cucina, analogamente agli oli vegetali e allo strutto. A parte l'uso alimentare, ha trovato uso come ingrediente in cosmetici, medicinali e lubrificanti.\nNei climi temperati, a temperatura ambiente il burro \u00e8 morbido; grazie ad un punto di fusione compreso tra 28 e 33\u00a0\u00b0C fonde facilmente. Indicativamente, per quanto riguarda il prodotto naturale e nelle produzioni derivanti da latte di animali ad alimentazione fresca, \u00e8 bianco d'inverno e pi\u00f9 giallo d'estate, a causa della diversa alimentazione degli animali da latte, fonte di carotenoidi naturali. Il colore giallo pu\u00f2 anche essere conseguenza di alterazioni, dall'irrancidimento fino all'eventuale aumento della carica batterica acquisita, a causa di un periodo di tempo relativamente lungo trascorso tra la mungitura e la burrificazione, inoltre pu\u00f2 essere colorato artificialmente con carotene ed altre sostanze. Il colore bianco, pu\u00f2 invece riottenersi per procedimenti industriali di rifusione.\nSecondo la legge italiana (l. 202/1983) la denominazione senza aggettivi di burro \"\u00e8 riservata al prodotto ottenuto dalla crema ricavata dal latte di vacca e al prodotto ottenuto dal siero di latte di vacca\" e non pu\u00f2 contenere grassi diversi aggiunti; come sovrascritto esistono variet\u00e0 di burro di altre origini. Il burro di bufala (\"Bubalus bubalis\"), ad esempio, \u00e8 un prodotto tipico campano, mentre il burro di yak (\"Bos grunniens\"), \u00e8 ingrediente tradizionale di piatti e bevande tibetane, come la tsampa, e viene aggiunto al t\u00e8 costituendo la bevanda principale del paese, cos\u00ec come in Bhutan, dove esiste il famoso t\u00e8 al burro.\nViene normalmente chiamato burro anche un grasso vegetale tipicamente solido a temperatura ambiente come il burro di cacao, il burro di karit\u00e8, il burro di illip\u00e8.\nTipologia produttiva e qualit\u00e0.\nPer quanto riguarda la qualit\u00e0, a livello produttivo ma non merceologico, visto il non obbligo dell'indicazione, la produzione del burro si pu\u00f2 suddividere in:\nDiverse disposizioni di legge, successive nel tempo, permettono in Italia la miscela, in modo normato, dei diversi tipi.\nIl burro italiano \u00e8 generalmente di bassa qualit\u00e0, poich\u00e9 le tecniche di lavorazione del latte sono principalmente orientate a produrre formaggi di qualit\u00e0 (come il Parmigiano-Reggiano), cos\u00ec il burro in Italia viene prevalentemente prodotto per affioramento e ad alte temperature invece che per centrifuga e a basse temperature, e spesso viene utilizzato anche il siero del latte.\nDiversamente da quanto avviene in Italia, dove il burro salato \u00e8 poco diffuso, negli Stati Uniti e nel nord Europa il burro in vendita pu\u00f2 essere normale o salato. Negli Stati Uniti pu\u00f2 inoltre contenere conservanti.\nDopo essere stato profondamente demonizzato negli ultimi decenni del XX secolo, specialmente nell'Europa Meridionale, il burro sta lentamente riacquistando popolarit\u00e0, e gli specialisti ne consigliano un consumo non eccessivo ma nemmeno troppo ridotto, alternandolo all'olio extravergine d'oliva.\nIl burro \u00e8 infatti meno calorico degli oli, non idrogenato o ottenuto chimicamente come molte margarine e ricco di fondamentali nutrienti come calcio, proteine del latte e vitamina A. Ne \u00e8 sconsigliato un utilizzo consistente nei casi di ipercolesterolemia.\nComposizione e caratteristiche nutrizionali.\nLa composizione tipica di un prodotto commerciale definita dal Codex Alimentarius \u00e8:\nI grassi presenti nel burro hanno la caratteristica di vedere una dominanza di acidi grassi volatili, solubili o insolubili in acqua, fatto che rende il burro differente dagli altri analoghi prodotti alimentari, per digeribilit\u00e0 (pi\u00f9 digeribile \"a crudo\" e prestare attenzione \"a caldo\" per il suo basso punto di fumo, 150 \u00b0C contro i 238 \u00b0C dell'olio di semi di soia) e per le vie metaboliche che caratterizzano la digestione degli stessi. &lt;br&gt;\nIl pur relativamente alto grado di saturazione dei grassi presenti, ma su catene molecolari pi\u00f9 brevi (elevato tenore di C3-C10) ne fa un alimento differente dagli altri grassi ricchi di saturi di derivazione animale (lardo, strutto, grassi \"carnei\") o vegetale (oli di cocco, palma e palmisti, margarine). Gli acidi grassi a corta e media catena, pi\u00f9 solubili in acqua, si assorbono infatti a livello intestinale per proseguire nel fegato il processo metabolico, senza passare dalla fase di chilomicroni e dalle vie linfatiche dei grassi pi\u00f9 pesanti.\nSono presenti isomeri trans e coniugati, in particolare l'acido rumenico (dal 75% al 90% di tutti gli acidi coniugati) e l'acido vaccenico (dal 80% al 90% di tutti gli acidi trans).\nLa distribuzione di acidi grassi del burro \u00e8 sostanzialmente analoga a quella del latte vaccino da cui viene ricavato e pu\u00f2 variare sia per l'animale, la stagionalit\u00e0 e l'alimentazione.\nIn particolare per fini salutistici oltre che per realizzare burri pi\u00f9 spalmabili \u00e8 possibile aumentare il tenore di acidi omega3 e coniugati integrando l'alimentazione animale con semi di lino e semi di soia.\n\u00c8 un alimento ricco di vitamina A e di sali minerali e, come tutti i grassi animali, ha un elevato contenuto di colesterolo. Per legge il burro deve avere una percentuale di grassi superiore all'80% (eccettuato il \"burro a ridotto tenore di grassi\" che ha il 60-62% di grassi e il \"burro a basso tenore di grassi\" con il 39-41% di grassi) e acqua non superiore al 16%.\nIl motivo per cui, quando viene sciolto in padella a calore sostenuto, il burro ordinario sfrigola, \u00e8 da ricercarsi proprio nella percentuale di acqua contenuta nel prodotto (l'effetto si produce a causa delle diverse caratteristiche di punto di ebollizione e peso specifico dell'acqua e del grasso).\nLa burrificazione.\nLa burrificazione \u00e8 il processo di produzione del burro, in cui 100 litri di latte vengono trasformati in 4-5 chili di prodotto finito. Si diversifica a seconda del tipo di burro prodotto. In Italia il principale tipo \u00e8 da affioramento, mentre in altri paesi d'Europa prevale il migliore tipo da centrifugazione.\nEstrazione della crema di latte.\nLa panna, o crema di latte nella terminologia specialistica, non \u00e8 altro che un'emulsione di grassi in acqua che, secondo il regolamento CEE 2991/94, deve avere un tenore minimo di grassi lattieri del 10%, \u00e8 la materia prima da cui viene preparato il burro. Essa viene ottenuta tramite diversi processi industriali come centrifugazione ed affioramento.\nDa centrifugazione - crema dolce.\nUno dei migliori processi produttivi consiste nella centrifugazione del latte ad una velocit\u00e0 compresa tra i 6500-7000 giri al minuto. Durante questa fase i globuli di grasso si portano verso l'asse di rotazione in virt\u00f9 della loro minor densit\u00e0. Tale processo viene condotto ad una temperatura di 32-55\u00a0\u00b0C che facilita la separazione del grasso.\nAttualmente esistono macchinari (scrematrici) appositi che possono venir utilizzati in ciclo continuo e che permettono di raggiungere una resa del 35-40%.\nLa crema di latte che viene ottenuta tramite questo processo rapido viene detta dolce in quanto ancora non \u00e8 iniziato alcun processo fermentativo.\nDa affioramento - crema acida.\nA confronto, la crema che invece si raccoglie in vasche in cui il latte viene fatto riposare ad una temperatura di 15\u00a0\u00b0C per circa 20 ore, viene detta acida in quanto tale stazionamento favorisce lo sviluppo di batteri e miceti e la produzione conseguente di metaboliti. Necessita di ulteriori processi, neutralizzazione dell'acidit\u00e0 e pastorizzazione.\nDa siero di latte.\nUn'ultima modalit\u00e0 di collezionamento dei grassi, ma non pi\u00f9 definiti crema di latte, pu\u00f2 anche avvenire dal siero di caseificio.\nOvviamente la composizione della crema varier\u00e0 a seconda della sua provenienza ed estrazione.\nProcesso di burrificazione.\nCrema di latte proveniente da affioramento.\nUna volta estratta la crema di latte, il metodo industriale di burrificazione consta di alcuni passi:\nPer il burro industriale si usa il \"metodo Fritz\" che usa un'unica macchina che compie da sola tutte le operazioni appena descritte.\nCrema di latte proveniente da centrifugazione.\nLa produzione del pregiato burro da centrifugazione, secondo normativa europea, deve seguire un percorso che fino a questa fase non interrompa mai la catena del freddo (massimo 6\u00a0\u00b0C), per impedire fermentazioni non desiderate. I processi successivi sono semplificati dall'assenza di una carica batterica rilevante, che portano ad un prodotto di partenza per la burrificazione meno acido. L'aroma del prodotto finale viene conferito da proliferazioni controllate di ceppi batterici dei generi Lactococcus e Leuconostoc, che trasformano i glucidi in acido lattico ed altri composti profumati.\nCrema di latte proveniente da siero.\nLa burrificazione della panna da siero, residuo finale della produzione casearia, porta alla produzione del cosiddetto \"burro da siero\", merceologicamente differente dai precedenti due definiti \"burro da latte\". Oltre alla produzione diretta del burro di questo tipo differente, la legge italiana ne permette oggi la miscela con gli altri tipi, a partire dal 1983 (legge 202/83 a modifica della legge 23 dicembre 1956 n. 1526).\nTipi di burro.\nTutti i tipi di burro a ridotto tenore di acqua comportano anche un ridotto tenore di solidi non grassi, in particolare proteine, ma non c'\u00e8 uno standard che ne definisca una soglia. \nIl principale utilizzo dei burri a basso tenore di acqua \u00e8 per l'industria alimentare e dolciaria. Grazie al frazionamento possono essere forniti all'industria burri a basso tenore di acqua (concentrati) con punto di fusione da 5\u00b0, quindi liquidi a temperatura ambiente, a 45\u00b0. \nLa principale differenza tra il \"ghee\" ed il \"butteroil\" risulta nel leggero aroma caramellato del \"ghee\" dovuto al processo di bollitura molto prolungato ed alle reazioni di Maillard, specialmente tra caseina e lattosio. Aroma analogo si ottiene con il cosiddetto \"beurre noisette\" francese\nIn alcuni casi il produttore specifica sulla confezione se \u00e8 stato ottenuto dalla centrifugazione del latte o da affioramento della panna. Col primo metodo, riducendo il tempo tra la mungitura e la burrificazione, si ottiene una qualit\u00e0 migliore, consistente in una minore carica batterica contenuta nel burro; indicativamente un colore giallo molto intenso pu\u00f2 significare il secondo metodo di lavorazione.\nAnche in Italia, , si producono alcune varianti del burro ordinario: dal burro a ridotto tenore di grassi e/o di colesterolo, a quello da allevamenti biologici, a burri composti, arricchiti con erbe aromatiche.\nConservazione e cucina.\nIl burro generalmente inizia ad ammorbidirsi attorno ai 15\u00b0, molto al di sopra delle temperature dei normali frigoriferi. Il \"cassetto del burro\" che si pu\u00f2 trovare in molti frigoriferi pu\u00f2 essere una della parti pi\u00f9 calde all'interno dell'elettrodomestico, ma lascia comunque il burro piuttosto duro.\nMantenere il burro strettamente incartato ritarda l'irrancidimento, causato dall'esposizione alla luce o all'aria, ed evita che il burro assuma altri odori. Il burro, se ben incartato, pu\u00f2 essere conservato diversi mesi in un normale frigorifero.\nUna volta che il burro si \u00e8 ammorbidito si possono aggiungere spezie o erbe (per esempio aglio, rosmarino, basilico), o anche acciughe sotto sale, creando ci\u00f2 che viene chiamato burro composto. Il burro composto pu\u00f2 essere usato come crema da spalmare, oppure come salsa su un piatto caldo. Il burro composto, una volta zuccherato, pu\u00f2 anche essere servito come dessert.\nIl burro sciolto gioca un importante ruolo nella preparazione di salse, soprattutto nella cucina francese. Il burro nero (\"beurre noir\" in francese) ad esempio \u00e8 una salsa che si ottiene sciogliendo il burro e cuocendolo a fuoco lento fino a che non assuma una colorazione nocciola. Non appena il burro cambia colore si aggiunge dell'acido, in genere succo di limone o aceto. Alcune ricette prevedono l'uso di prezzemolo, che per\u00f2 va tolto prima dell'aggiunta dell'acido. Di solito il burro nero si serve con uova (\"\u0153uf au beurre noir\") o pesce.\nLa salsa olandese e la salsa bernese sono emulsioni di tuorlo d'uovo e burro sciolto, in sostanza sono una maionese preparata usando il burro invece dell'olio.\nIl beurre blanc, o \"burro bianco\", si produce frustando il burro con aceto o vino ridotto, formando un'emulsione con la consistenza di una crema spessa.\nIl burro viene usato per saltare o per friggere, sebbene esso si scurisca e bruci attorno ai 150\u00a0\u00b0C, una temperatura piuttosto bassa per la maggior parte delle ricette. In genere si usa burro chiarificato, che ha un \"punto di fumo\" pi\u00f9 elevato (200\u00b0).\nIl burro ricopre un importante ruolo in pasticceria, dove \u00e8 usato analogamente ad altri grassi solidi (come lo strutto), mantenendo una posizione privilegiata in virt\u00f9 del suo sapore, particolarmente adatto alla preparazione di dolci. Talvolta, per alcuni prodotti dolciari, viene utilizzato un particolare burro, prodotto per winterizzazione, che ha un punto di fusione pi\u00f9 alto\nAltri utilizzi.\nIl burro ha anche altri usi, tradizionali e non legati alla cucina. Per esempio, nei Paesi Bassi il burro rancido era utilizzato come lubrificante degli ingranaggi dei mulini a vento, mentre nell'area himalayana \u00e8 tuttora utilizzato per produrre lampade a burro, accese nei monasteri con finalit\u00e0 sia religiose che pratiche.\nNormativa europea.\nLa norma europea classifica diversi tipi di burro in funzione della qualit\u00e0 e produzione.\nBurro: prodotto avente un tenore di materie grasse del latte uguale o superiore all'80 % ma inferiore al 90 %, un tenore massimo di acqua del 16 % ed un massimo del 2 % di materie secche e non grasse del latte. Comprende anche il burro contenente minime quantit\u00e0 di erbe, di spezie, di profumi, ecc. a condizione che il prodotto conservi il carattere di burro.\nBurro tradizionale: prodotto ottenuto direttamente ed esclusivamente dalla crema pastorizzata, avente un tenore di materie grasse del latte uguale o superiore all'80 % ma inferiore al 90 %, un tenore massimo di acqua del 16 % ed un massimo del 2 % di materie secche e non grasse del latte.\nBurro ricombinato: prodotto ottenuto a partire dal burro anidro (\"butteroil\"), dal residuo secco non grasso e dall'acqua, avente un tenore di materie grasse del latte uguale o superiore all'80 % ma inferiore al 90 %, un tenore massimo di acqua del 16 % ed un massimo del 2 % di materie secche e non grasse del latte.\nBurro di siero di latte: prodotto ottenuto dalla crema del siero di latte o da una miscela di crema di siero di latte e di crema, avente un tenore, in peso, di materie grasse del latte uguale o superiore all'80 % ma inferiore al 90 %, un tenore massimo di acqua del 16 % ed un massimo del 2 % di materie secche e non grasse del latte.\nBurro fuso: il burro fuso ha un tenore, in peso, di materie grasse del latte superiore all'85 %. Con questa denominazione, oltre al burro fuso propriamente detto, si indica una quantit\u00e0 di altri tipi similari di burro disidratato, designati pi\u00f9 comunemente con denominazioni varie, quali: \"burro disidratato\", \"burro anidro\", \"butteroil\", \"grasso butirrico\" (materia grassa del latte) e \"burro concentrato\".\nBurro anidro (butteroil): prodotto ottenuto dal latte, dalla crema o dal burro con un processo di estrazione dell'acqua e del residuo secco non grasso, avente un tenore minimo di materie grasse del latte pari al 99,3 % del peso totale e un tenore massimo in acqua pari allo 0,5 % del peso totale. Comprende anche il \"ghee\".\nMentre in molti paesi, soprattutto nord-europei, le norme nazionali o il costume fanno s\u00ec che venga commercializzato come burro solo quello di qualit\u00e0 prodotto per centrifugazione della crema, in Italia \u00e8 facile trovare sul mercato burro di qualit\u00e0 inferiore. In Italia, la comunicazione al consumatore della qualit\u00e0 del burro, ad esempio con la dizione \"burro tradizionale\", \u00e8 volontaria e possibile solo previa autorizzazione a seguito di verifiche."}
{"id": "48842", "revid": "1632387", "url": "https://it.wikipedia.org/wiki?curid=48842", "title": "Gelato", "text": "Il gelato \u00e8 una preparazione alimentare portata allo stato solido e pastoso mediante congelamento e contemporanea agitazione; il tutto posteriormente all\u2019impiego delle materie prime utilizzate per la sua fabbricazione e destinate alla vendita e al consumo in tale stato.\nStoria.\nAntichit\u00e0.\nNell'antichit\u00e0, probabilmente, si refrigeravano frutta, latte, miele e altri alimenti per preservarli e in seguito popoli dediti all'allevamento hanno conosciuto il latte ghiacciato, disponibile nel periodo invernale.\nAntenati del gelato in Cina.\nTracce di antenati del gelato, ottenuti con miscele di riso stracotto, latte e spezie che venivano solidificate tramite l'immersione nella neve risalgono in Cina al 2000 a.C.\nDurante la dinastia Tang (618-907) si ha notizia di prodotti caseari ghiacciati, fra cui una pietanza preparata con \"kumiss\", latte riscaldato e fermentato, con aggiunta di farina e foglie di canforo e refrigerato prima di essere servito.\nUna seconda testimonianza risale al poeta Yang Wanli (1127-1206) che lod\u00f2 il latte congelato, servito in una forma croccante, che tuttavia si scioglieva al sole.\nSharbat.\nNel mondo arabo si diffuse lo \"sherbet\" di origine persiana (dove veniva chiamato \"sharbat\"), un dessert ghiacciato a base di frutta, acqua, zucchero, spezie e latte o crema di latte.\nLa coltivazione della canna da zucchero viene importata in Sicilia dagli Arabi nel IX secolo. Lo zucchero \u00e8 l'ingrediente principale per la preparazione del sorbetto: gli Arabi erano soliti preparare infusi a base di acqua, zucchero, erbe e spezie. I sorbetti venivano raffreddati attraverso il processo endotermico provocato dall'aggiunta di sali nel ghiaccio: questo era il modo di congelare i sorbetti, ponendoli in recipienti circondati da ghiaccio e sale. Questa tradizione fu importata anche in Sicilia dove alcuni ritrovamenti testimoniano l'esistenza di ghiacciaie sull'Appennino siciliano: fosse naturali o costruzioni dell'uomo servivano a conservare la neve durante il periodo invernale per poi essere venduta in blocchi durante le stagioni primaverile ed estiva.\nLo scrittore arabo Ibn Ankal scrive: \u00abLungo la spiaggia, nei dintorni di Palermo, cresce vigorosamente la canna di Persia e copre interamente il suolo; da essa il sugo si estrae per pressione.\u00bb\nInoltre in Sicilia abbondavano il sale marino e la neve (sull'Etna, sui monti Iblei, sulle Madonie).\nL\u2019et\u00e0 moderna.\nNel tardo medioevo comparvero in Italia antenati del gelato moderno basati su latte e frutta ghiacciata. Una ricetta viene riportata anche ne Il Milione.\nTra le diverse specialit\u00e0 culinarie che Caterin\u00e0 de' Medici introdusse nella corte francese vi era anche un dessert semifreddo cremoso. A Bernardo Buontalenti viene attribuita a met\u00e0 '500 la crema fiorentina, il primo vero esempio di gelato del mondo, che prevede anche l'uso dell'uovo.\nNel decennio del 1560 Blasius Villafranca, un medico spagnolo che viveva a Roma, scopr\u00ec (o molto pi\u00f9 probabilmente riscopr\u00ec e pubblic\u00f2) che il salnitro rendeva semplice la creazione di ghiaccio artificiale e un congelamento pi\u00f9 rapido, permettendo tra l'altro l'invenzione culinaria delle \"bombes glac\u00e9es\".\nVerso il 1660 il sorbetto compare a Parigi, a Napoli, a Firenze e in Spagna.\nNel 1671 un piatto di \"gelato\" fu servito al tavolo reale di Carlo II d'Inghilterra. Un \"gelato\" come dessert fu servito anche in una cena di gala a Stoccolma nel 1688. Questi \"gelati\" erano prodotti con panna, frutti e aromi, senza uova e contenevano molti cristalli di ghiaccio.\nIl gelato moderno.\nL'attribuzione \"dell'invenzione\" del gelato \u00e8 indubbiamente legata al siciliano Francesco Procopio dei Coltelli. Partendo da Aci Trezza o Palermo, arriv\u00f2 fino a Parigi, dove apr\u00ec nel 1686 un locale tuttora esistente, il Caf\u00e9 Procope, dove veniva servita una grande variet\u00e0 di gelati. In seguito, dato l'enorme successo ottenuto, si spost\u00f2 in una nuova e pi\u00f9 grande sede (oggi in rue de l'Ancienne Com\u00e9die), di fronte alla \"Com\u00e9die Fran\u00e7aise\" (il teatro, fondato nel 1680, si sarebbe poi spostato nella sede attuale nel 1799).\nNel 1777 Filippo Lenzi apr\u00ec la prima gelateria negli Stati Uniti. Nel 1784 usc\u00ec a Napoli un manuale \"De' Sorbetti\", opera di Filippo Baldini.\nEpoca recente.\nUna serie di innovazioni tecniche, come la gelatiera a manovella (brevettata nel 1843 da Nancy Johnson), portarono alla diffusione pi\u00f9 ampia del gelato e infine alla produzione industriale. In Italia a fine Ottocento \u00e8 nota l'attivit\u00e0 della gelateria Pepino a Torino, che propose un gelato a stecco noto come \"Pinguino\" e fu fornitrice della casa reale.\nTra le varie scuole che si sono distinte nel tempo nella fabbricazione ed esportazione all'estero della cultura italiana del gelato merita citazione quella veneta, in particolare quella della Val di Zoldo, del Cadore della provincia di Belluno, che ha saputo farsi apprezzare in tutto il mondo. In particolare un gelataio cadorino, Italo Marchioni nel 1903 invent\u00f2 il cono gelato, ovvero un contenitore fatto di cialda con la parte aperta verso l'alto da riempire con il gelato (a palline o con una spatola), contribuendo con questa innovazione a incrementare la popolarit\u00e0 e la diffusione del gelato italiano.\nDescrizione.\nDal punto di vista produttivo e della lavorazione, esistono due variet\u00e0 distinte di gelato: il \"gelato artigianale\" e il \"gelato industriale\".\nGelato artigianale.\nQuesto tipo di gelato \u00e8 caratterizzato dall'uso di materie prime fresche. Rispetto a quello industriale pu\u00f2 presentare le seguenti differenze:\nNel gelato artigianale propriamente detto, l'ingrediente presente in maggiore quantit\u00e0 \u00e8 il latte (almeno il 60 per cento) seguito dagli zuccheri (14~24 per cento) e dalla panna (5~20 per cento). Spesso \u00e8 presente anche una certa quantit\u00e0 di latte magro in polvere per garantire un adeguato apporto di proteine e solidi del latte, di vitale importanza per il mantenimento della struttura: il lattosio presente in circa il 50% serve per assorbire l'acqua libera mentre le proteine per dare corpo e stabilit\u00e0.\nLa ricetta di un buon gelato artigianale, oltre alla selezione di ingredienti di alta qualit\u00e0, dovr\u00e0 presentare un corretto bilanciamento dei componenti solidi dei vari ingredienti. Tali componenti sono il grasso vaccino, unito talvolta a quello del tuorlo d'uovo di gallina, gli zuccheri (di cui alcuni con la funzione di anticongelante come il destrosio), i solidi magri del latte. Si trovano anche altri ingredienti solidi, quali stabilizzanti dell'emulsione acqua-grasso, addensanti di legame per l'acqua, solidi diversi da grassi, zuccheri e magri del latte e presenti nella ricetta per effetto di determinati ingredienti, come per esempio i prodotti derivati dal cacao, semi a guscio (nocciola, pistacchio, mandorla, noce, pinoli).\nLa miscela base per i gusti deve essere sottoposta a pastorizzazione al fine di renderla igienicamente sicura e di ottenere un miglior legame tra componenti solidi e acqua, risultante in una struttura pi\u00f9 stabile e una tessitura pi\u00f9 cremosa nel prodotto finale. Nel gelato artigianale di frutta all'acqua, noto popolarmente come \"sorbetto\", sono tipicamente assenti ingredienti quali latte e suoi derivati (laddove presenti il prodotto perde le sue caratteristiche di dessert freddo privo di grassi e di lattosio); taluni operatori ne fanno comunque uso in base a usi alimentari locali o per sopperire all'incapacit\u00e0 tecnica di ottenere un prodotto ugualmente cremoso. I rimanenti ingredienti sono la frutta (dal 25 al 60 per cento in peso sul totale) e gli zuccheri aggiunti (intorno al 25 per cento). Dal momento che il sorbetto \u00e8 in media meno cremoso del gelato, alcuni gelatieri aggiungono comunque grassi o latte per migliorarne la consistenza e rendere cos\u00ec il prodotto finito apprezzabile da una pi\u00f9 vasta gamma di consumatori.\nI gelatieri che invece prediligono un pi\u00f9 rigoroso rispetto della tradizionale formula del sorbetto non ne fanno uso, riuscendo, in taluni casi e in virt\u00f9 di conoscenze tecniche pi\u00f9 spinte o pi\u00f9 semplicemente grazie alla disponibilit\u00e0 di migliori materie prime (frutta di migliore qualit\u00e0, di stagione e matura) e all'utilizzo di tre o quattro tipi di zuccheri semplici invece del solo saccarosio (con peso molecolare pi\u00f9 alto dando pi\u00f9 compattezza al gelato finito e con potere dolcificante pi\u00f9 basso ottenendo un gelato pi\u00f9 delicato), a ottenere un prodotto dalle caratteristiche simili a quello con la presenza di grassi aggiunti.\nLa preparazione del gelato avviene mediante l'uso di macchine che consentono la gestione delle varie fasi. L'Italia \u00e8 l'unica nazione al mondo dove il gelato artigianale copre il 55% del mercato, grazie alla copertura capillare, la storia, la tradizione, l'abitudine del gelato da passeggio e la professionalit\u00e0 degli addetti. Negli ultimi anni, l'aumento di allergie, intolleranze alimentari e celiachia, ha favorito la diffusione di gusti vegetali senza glutine e soprattutto senza lattosio (usando latte di riso o di soia), o a base d'acqua (frutta).\nSemilavorati.\nNei gelati artigianali possono essere impiegati ingredienti composti, altrimenti detti \"semilavorati\": una miscela di componenti del gelato preparata con modalit\u00e0 industriali. Questo \u00e8 dato dal fatto che negli ultimi anni \u00e8 aumentato notevolmente il numero dei gusti esposti e si \u00e8 cercato di semplificare il processo produttivo partendo da un gusto bianco (fiordilatte) di base a cui aggiungere le paste. Fino a oggi, la maggioranza delle gelaterie italiane, storiche e no, fanno uso di basi per gelato, L'aromatizzazione viene fatta con prodotti naturali (vaniglia in bacche, buccia di limone, liquori) o con aromi artificiali.\nEmulsionanti.\n\u00c8 consentito per legge usare nel gelato artigianale emulsionanti allo scopo di dare sofficit\u00e0 al composto anzich\u00e9 usare le uova pastorizzate.\nGelato industriale.\nQuesto tipo di gelato \u00e8 caratterizzato dal fatto di essere prodotto molti mesi prima del consumo, con l'impiego di preparati e di materie prime come latte in polvere, succhi di frutta concentrati, e di additivi come coloranti, emulsionanti, stabilizzanti e aromatizzanti. I gelati industriali vengono detti anche soffiati, perch\u00e9 prodotti con l'introduzione di aria, durante la fase di gelatura, fino al 100-130 per cento, per cui diventano molto soffici e leggeri.\nPoich\u00e9 vengono distribuiti anche in zone lontane dal luogo di produzione, i gelati industriali necessitano il supporto di una efficace catena del freddo. La mantecazione consente la trasformazione di una miscela liquida in gelato tramite l'azione del freddo, l'inclusione di aria, e la continua agitazione. I gelati \"mantecati\" vengono proposti al consumatore nel classico cono, in coppette o in coppe, e i principali tipi sono alla frutta (incluso il sorbetto), alle creme, allo zabaione e allo yogurt.\nTipi di gelato in base agli ingredienti.\nA seconda degli ingredienti impiegati, i gelati si dividono in:\ngelato artigianale: con un overrun (quantitativo percentuale di aria incorporata durante la mantecazione) massimo del 40% stabile,\nice cream (o gelato industriale): con un overrun medio dell'80% sulla miscela totale\nGli ingredienti principali del gelato sono: latte, panna, zucchero, uova, frutta, frutta secca, cacao o cioccolato, caff\u00e8, ecc. Tra i gusti pi\u00f9 noti ricordiamo la crema, il fiordilatte, il cioccolato e il cioccolato con nocciole (spesso detto \"bacio\" che in effetti \u00e8 la gianduia), la stracciatella, il torrone e la nocciola. Nei gusti alla frutta il limone e la fragola, oltre alle infinite possibilit\u00e0 offerte dall'avvicendarsi delle stagioni: mela, pera, arancia, ribes, lampone, mirtillo, pesca e frutti tropicali. Spesso per praticit\u00e0 si usa frutta surgelata all'origine, solo polpa gi\u00e0 pulita e commercializzata da ditte specializzate.\nVarianti.\nNel subcontinente indiano viene preparato il \"kulfi\", un dolce simile al gelato ma dalla consistenza pi\u00f9 densa.\nCuriosit\u00e0.\nUna famosa leggenda metropolitana \u00e8 legata a un certo Ruggeri di Firenze, pollivendolo e appassionato di cucina, che grazie a un preparato che comprendeva panna, zabaione e frutta divenne ben presto famoso, tanto che fece fortuna a Parigi. Egli avrebbe preparato il gelato in occasione delle nozze di Caterina de' Medici ed Enrico d'Orleans. Non si hanno documenti certi che attestino la veridicit\u00e0 di questo racconto, inoltre rimangono dubbi sul fatto che la produzione di gelato con uova e aromi sia iniziata in Toscana nel sedicesimo secolo e da qui si sia diffusa in Francia grazie ai cuochi di Caterina de' Medici. In omaggio all'antica tradizione di produzione artigianale di gelato, ancora oggi a Firenze si celebra la famosa \"crema Buontalenti\" attraverso la manifestazione del Gelato Festival."}
{"id": "48848", "revid": "536103", "url": "https://it.wikipedia.org/wiki?curid=48848", "title": "Frutta", "text": "Con la parola frutta si raggruppano comunemente vari tipi di frutto commestibili. Tra questi sono compresi alcuni che non sono propriamente frutti, come le pomacee, ed escludendone altri come le zucche che sono ortaggi in base al tipo di uso che se ne fa nell'alimentazione.\nUsi.\nMolta frutta \u00e8 usata commercialmente come cibo, mangiata tale quale o in marmellate e confetture o altri tipi di conserve. Spesso la frutta \u00e8 anche un ingrediente per vari piatti, specialmente i dolci. Se fresca, in genere, viene mangiata a fine pasto, anche se questa \u00e8 pi\u00f9 che altro solo un'abitudine comune. \nIl consumo di frutta, nei Paesi mediterranei, \u00e8 tradizionalmente pi\u00f9 alto rispetto ai Paesi nordici.\n\u00c8 provato scientificamente che un adeguato consumo di frutta (e verdura) fresca, riduca notevolmente l'insorgere di numerose malattie.\nComposizione della frutta.\nLa composizione chimica dei frutti dipende dal tipo di frutta e la sua maturazione.\nAvendo un alto valore di lipidi hanno un elevato valore energetico di 200 kcal/100 grammi. Ma la maggior parte dei frutti sono a basso contenuto calorico rispetto al loro peso."}
{"id": "48850", "revid": "1118", "url": "https://it.wikipedia.org/wiki?curid=48850", "title": "Olio d'oliva", "text": ""}
{"id": "48852", "revid": "1632387", "url": "https://it.wikipedia.org/wiki?curid=48852", "title": "Beta vulgaris", "text": "La barbabietola (Beta vulgaris ) \u00e8 una pianta angiosperma dicotiledone appartenente alla famiglia Amaranthaceae sottofamiglia Betoideae.\nNe esistono diversi tipi: da zucchero, da orto, da foraggio destinate all'alimentazione del bestiame.\nStoria.\nLa \"bieta\" fa la sua comparsa gi\u00e0 nel mondo greco. Teofrasto ne parla col nome di \u03c4\u03b5\u1fe6\u03c4\u03bb\u03bf\u03bd (t\u00e8utlon).\nA Roma ne parlano Plinio il Vecchio e Columella. La \"Beta\", infatti, veniva usata non solo come cibo, ma anche come medicinale.\nGi\u00e0 nel XV secolo era assai diffusa la sua coltivazione, soprattutto nei monasteri. Inizialmente veniva coltivata per le sue foglie, in seguito si diffuse anche il consumo della radice (specialmente la variante rossa).\nLo sviluppo delle colture di barbabietola \u00e8 strettamente legato alla scoperta dello zucchero che se ne pu\u00f2 estrarre. Nel XVII secolo l'agronomo francese Olivier de Serres annot\u00f2 che la barbabietola cotta produce un succo simile allo sciroppo di zucchero, ma questa affermazione non ebbe seguito.\nFinalmente nel 1747 il chimico prussiano Andreas Sigismund Marggraf dimostr\u00f2 che i cristalli dal sapore dolce ricavati dal succo di barbabietola erano gli stessi che si ottenevano dalla canna da zucchero, ma non and\u00f2 oltre. Fu un suo allievo, Franz Karl Achard, che cominci\u00f2 a produrre commercialmente lo zucchero, aprendo una prima fabbrica nel 1801 a Cunern, nella Bassa Slesia (al tempo regione prussiana, oggi in Polonia).\nAi primi dell'Ottocento, comunque, lo zucchero di canna era ancora diffusissimo. Ma le guerre napoleoniche, con il blocco dell'importazione dello zucchero di canna (1806), fecero s\u00ec che la sperimentazione sulle barbabietole procedesse pi\u00f9 speditamente, finch\u00e9 nel 1811 alcuni scienziati francesi mostrarono a Napoleone dei panetti di zucchero estratto da barbabietola: l'imperatore ne ordin\u00f2 la coltivazione (su ben di terreno) e, grazie anche all'intervento del finanziere ed imprenditore Benjamin Delessert, che apr\u00ec in Francia il primo stabilimento ove si estraeva lo zucchero dalla barbabietola con il metodo di Achard opportunamente perfezionato, nel giro di pochi anni sorsero pi\u00f9 di 300 fabbriche di zucchero da barbabietola in tutta Europa.\nOggi l'Europa coltiva 120 milioni di tonnellate di barbabietole e produce 16 milioni di tonnellate di zucchero bianco; la Francia e la Germania sono i maggiori produttori ma, eccettuato il Lussemburgo, tutti i paesi dell'Unione europea estraggono zucchero dalle barbabietole in quantit\u00e0 tale da soddisfare il 90% del fabbisogno.\nIn Italia la barbabietola viene coltivata dalla fine del XVII secolo, specialmente nella Pianura Padana e nelle province di Ferrara, Ravenna, Mantova e Rovigo.\nDescrizione.\nLa barbabietola \u00e8 una pianta erbacea bienne in coltivazione, raramente perenne, a radici fittonanti, con fusti che possono arrivare a di altezza. Le foglie sono a forma di cuore, lunghe nelle piante selvatiche (spesso molto pi\u00f9 grandi nelle piante coltivate). I fiori sono molto piccoli, dal diametro di , di colore verde o rossastro, con cinque petali; sono raccolti in dense spighe L'impollinazione \u00e8 anemofila e secondariamente entomofila. Il frutto \u00e8 costituito da un gruppo di dure acheni modificati con semi lenticolari.\nColtura.\nLa barbabietola viene coltivata nei paesi a clima temperato. \u00c8 una pianta a ciclo biennale: nel primo anno nella radice si accumulano riserve sotto forma di zucchero, nel secondo si sviluppa il fusto fiorifero. In coltura, per poter estrarre lo zucchero, la pianta viene estirpata al completamento dello sviluppo del primo anno.\nNelle regioni settentrionali viene seminata in primavera e raccolta a partire dalla fine di agosto. Nel meridione, per ridurre le contrazioni della resa in radici e in zucchero, dovute alla maggiore intensit\u00e0 dei processi respiratori causata dalle temperature pi\u00f9 alte, si coltiva invece a ciclo autunno-primaverile, con raccolta in estate.\nGradisce un terreno di medio impasto, neutro o appena basico, e ben drenato, ma \u00e8 una delle specie agrarie che si adatta meglio ai terreni argillosi, purch\u00e9 ben sistemati dal punto idraulico.\nLe barbabietole vengono coltivate come foraggi, per lo zucchero (es. barbabietola da zucchero), come ortaggio a foglia (bietole), o come tubero (\" barbabietole\", \"barbabietola da tavola\", o \"barbabietole da giardino\" o, in piemontese, \"biarava\"). I tuberi coltivati pi\u00f9 diffusi includono:\nIl sapore di \"terra\" di alcune tipologie di barbabietola deriva dalla presenza di geosmina. I ricercatori non hanno ancora chiarito se sono le stesse barbabietole a produrre geosmina, o se \u00e8 prodotta dai microbi simbiotici del terreno che vivono nella pianta.\nTuttavia, esistono programmi di riproduzione in grado di produrre coltivazioni con livelli di geosmina bassi rendendo il sapore pi\u00f9 accettabile per i consumatori.-\nAlimentazione.\nOltre ad essere ricca di zuccheri, sali minerali e vitamine ed altre sostanze utili, alla barbabietola si attribuiscono propriet\u00e0 dietetiche e salutari: assorbe le tossine dalle cellule e ne facilita l'eliminazione, \u00e8 depurativa, mineralizzante, antisettica, ricostituente, favorisce la digestione, stimola la produzione di bile e rafforza la mucosa gastrica, cura le anemie, le infezioni del sistema cerebrale, stimola la produzione dei globuli rossi, scioglie i depositi di calcio nei vasi sanguigni e ne impedisce l'indurimento, infine stimola il sistema linfatico.\nNelle cucine dell'Europa Orientale e soprattutto dell'ex URSS, la barbabietola \u00e8 alla base della popolare zuppa chiamata bor\u0161\u010d.\nPropriet\u00e0 del succo.\nIl succo di barbabietola negli ultimi anni \u00e8 stato a lungo studiato per le sue propriet\u00e0 stimolanti, specialmente in ambito sportivo. Grazie al suo alto contenuto di nitrati sarebbe in grado di potenziare il rendimento muscolare in maniera del tutto naturale. Secondo una ricerca dell'Universit\u00e0 di Exeter (Inghilterra), il succo di barbabietola sarebbe in grado di migliorare il rendimento degli atleti. Il succo somministrato ad un team di ciclisti ha dimostrato un incremento della loro velocit\u00e0 superiore al 2,5%.\nInformazioni nutrizionali.\nLe parti commestibili della barbabietola sono le foglie (bieta o bietola) e le radici.\nPer quanto riguarda la bietola, contengono:\nPer quanto concerne la barbabietola da zucchero, di cui si utilizza la radice, 100 g contengono:\nInoltre tutti i tipi di barbabietola contengono antiossidanti e una notevole quantit\u00e0 di acido ossalico e di nitrati. Da recenti ricerche scientifiche si \u00e8 scoperto che proprio la presenza dei nitrati nelle barbabietole rosse ha effetto ipotensivo.\nMaterie plastiche biodegradabili.\nGli scarti di lavorazione della barbabietola e della canna da zucchero vengono utilizzati per produrre materie plastiche biodegradabili come la MINERV PHA.\nVariet\u00e0.\nBarbabietola \"Nera piatta d'Egitto\".\nL'epidermide \u00e8 liscia, il colore rosso-violaceo; il colore della polpa \u00e8 rosso sangue forte. La radice \u00e8 appoggiata piatta a terra. Grande precocit\u00e0. Pu\u00f2 essere seminata da marzo a luglio."}
{"id": "48853", "revid": "290948", "url": "https://it.wikipedia.org/wiki?curid=48853", "title": "Zucchero di barbabietola", "text": ""}
{"id": "48854", "revid": "124632780", "url": "https://it.wikipedia.org/wiki?curid=48854", "title": "Melassa", "text": "La melassa \u00e8 un liquido bruno che si separa dallo zucchero per centrifugazione. Il termine \"melassa\" deriva dal portoghese \"mela\u00e7o\" a sua volta dal latino \"mel\" che significa miele.\nCaratteristiche.\nA seconda della pianta di provenienza, la melassa pu\u00f2 essere:\nSi parla di \"melassa bianca\" quando ci si riferisce a quella ottenuta dalla prima estrazione (caratterizzata da un gusto pi\u00f9 gradevole) mentre di \"melassa nera\" per quella di seconda estrazione (pi\u00f9 pregiata).\nLa melassa, insieme a miele, sciroppo d'acero, estratto di malto, stevia, \u00e8 una delle alternative allo zucchero bianco (saccarosio). Fornisce circa il 30-40% di calorie in meno rispetto allo zucchero (apporta infatti 235\u00a0kcal ogni 100\u00a0g) ed ha una discreta concentrazione di sali minerali (calcio, magnesio e ferro) e tracce di vitamine (gruppo B, PP).\n100 grammi di melassa contengono mediamente:\nL'incidente di Boston.\nIl 15 gennaio 1919 la melassa fu la protagonista di una tragedia a Boston. Un serbatoio di melassa scoppi\u00f2, creando la cosiddetta \"inondazione di melassa\" che provoc\u00f2 21 morti, 150 feriti e milioni di dollari di danni. Per pulire la citt\u00e0 ci vollero circa 6 mesi."}
{"id": "48856", "revid": "59912", "url": "https://it.wikipedia.org/wiki?curid=48856", "title": "Omega (disambigua)", "text": "Omega (\u03a9, \u03c9; \u0460, \u0461; \ua7b6, \ua7b7; \u047a, \u047b) pu\u00f2 significare:"}
{"id": "48861", "revid": "531590", "url": "https://it.wikipedia.org/wiki?curid=48861", "title": "Acqua minerale", "text": "L'acqua minerale \u00e8 un tipo di acqua sorgiva, solitamente commercializzata in bottiglia.\nDescrizione.\nIn Italia pu\u00f2 essere venduta con la dicitura \"acqua minerale\" solo l'acqua che risponde ai criteri di legge stabiliti dal D.Lgs. n\u00ba 176 dell'8 ottobre 2011 (attuazione della direttiva 2009/54/CE), il quale recita: \u00ab\"Sono considerate acque minerali naturali le acque che, avendo origine da una falda o giacimento sotterraneo, provengono da una o pi\u00f9 sorgenti naturali o perforate e che hanno caratteristiche igieniche particolari e, eventualmente, propriet\u00e0 favorevoli alla salute\"\u00bb. Per le acque potabili, le ultime due specificazioni (caratteristiche igieniche e propriet\u00e0 salutari) non sono invece richieste. \nIl mercato delle acque minerali in bottiglia ha un'importanza particolare in Italia, che guida nettamente la classifica del consumo mondiale pro capite, con volumi che si sono triplicati dal 1985 (65 litri annui pro capite) al 2006 (194 litri annui) (grossomodo lo stesso dato si registra nel 2012, con 192 litri di consumo pro capite, e un volume totale di 12,4 miliardi di litri). Secondo dati disponibili al 2014, il volume d'affari in Italia \u00e8 valutato in circa 2,3 miliardi di euro, per un settore produttivo che vede all'opera 156 societ\u00e0. I profitti del settore, in Italia, sono giudicati \"elevatissimi\", anche in virt\u00f9 dei canoni di sfruttamento, d'importi variabili da zona a zona, ma considerati, in generale, molto vantaggiosi.\nSignificativo \u00e8 anche l'impatto ambientale, legato al trasporto di circa 6 miliardi di bottiglie e al loro successivo smaltimento: nella sola Italia, una stima di Legambiente e Altreconomia fornisce un dato di oltre 6 miliardi di bottiglie in plastica da 1,5 litri, con impiego di \"450 mila tonnellate di petrolio e l'emissione di oltre 1,2 milioni di tonnellate di CO2\".\nSecondo la Fondazione AMGA, in Italia esisterebbero 514 etichette diverse, mentre secondo altre fonti addirittura 608 (un rapporto Legambiente del 2014 stima l'esistenza di 296 marchi).\nClassificazione.\nPer la legge italiana le acque minerali commerciabili possono essere divise in varie categorie secondo quanto indicato da un decreto legislativo del 1992:\nPer le acque il cui residuo fisso \u00e8 compreso tra 500 e 1500\u00a0mg/l il decreto non fornisce indicazioni di nomenclatura.\nEsistono poi altre categorie, sempre previste dal decreto, legate alla concentrazione di specifici sali minerali:\nEtichetta.\nIn Italia contenitori delle acque minerali devono riportare l'indicazione di\nAltre indicazioni, eventualmente contenute sulle etichette sono permesse, ma non richieste dalla legge.\nParametri analitici e legislazione.\nNella tabella sottostante sono riportati i valori limite previsti per le acque minerali dal Decreto 542/92. Questi valori sono generalmente pi\u00f9 alti di quelli consentiti per l'acqua potabile.\ndove non indicato il valore la legge non prevede nessun limite specifico a condizione che il residuo fisso sia inferiore a 1500\u00a0mg/l.\nImbottigliamento.\nGli stabilimenti per l'imbottigliamento sfruttano l'acqua di una sorgente. La tecnica \u00e8 semplice e interamente automatizzata: le bottiglie, accuratamente lavate e sterilizzate, passano su un nastro trasportatore fino alle macchine riempitrici, alimentate con l'acqua della sorgente (questa viene addizionata con anidride carbonica per il tipo \"gassato\"), poi passano alle macchine tappatrici ed etichettatrici.\nOccorre tenere presente che non sono permesse molte operazioni sulle acque minerali: ad esempio si possono far decantare per eliminare alcuni composti come ferro e zolfo e naturalmente aggiungere anidride carbonica, ma non \u00e8 affatto lecito fare trattamenti di potabilizzazione o battericidi.\nAcqua minerale e salute.\nL'acqua minerale non possiede di sua natura propriet\u00e0 terapeutiche, \u00e8 tuttavia indispensabile assumerne per soddisfare il fabbisogno giornaliero di sali minerali e per mantenere attivi il metabolismo ed il funzionamento di tutti quei processi fisiologici che prevedono l'utilizzo di acqua da parte dell'organismo, come ad esempio la diuresi (processo di formazione delle urine nei reni).\nEffetto diuretico.\n\u00c8 evidente che bevendo diversi litri d'acqua al giorno si ha un effetto diuretico. Questo vale anche per l'acqua d'acquedotto che sgorga dal rubinetto. A dover bere pi\u00f9 del necessario \u00e8 solo chi soffre di patologie particolari. Per un individuo sano \u00e8 sufficiente bere 2 litri al giorno salvo condizioni ambientali avverse. Bere pi\u00f9 di questa quantit\u00e0 \u00e8 praticamente inutile poich\u00e9 l'acqua in eccesso viene espulsa dai reni. Un'assunzione eccessiva di acqua in breve tempo pu\u00f2 essere pericolosa per persone fortemente disidratate, mentre per una in condizioni normali la soglia di pericolosit\u00e0 (svariati litri in breve tempo) \u00e8 praticamente impossibile da raggiungere per via orale.\nInoltre si consiglia di osservare attentamente nell'etichetta presente nelle bottiglie la voce relativa al bicarbonato (HCO), tanto pi\u00f9 alto \u00e8 questo valore tanto pi\u00f9 effetti diuretici pu\u00f2 avere l'acqua, anche se chi soffre di gastrite o acidit\u00e0 di stomaco pu\u00f2 trarre benessere.\nPropriet\u00e0 in base alla composizione salina.\nLe acque bicarbonate hanno una buona azione diuretica e sono efficaci nella cistite cronica, sono indicate nell'insufficienza epatica, inoltre favoriscono la digestione.\nLe acque solfate esercitano sullo stomaco un'azione pi\u00f9 equilibrata e meno stimolante di quelle carbonate, rilassano la muscolatura epato-biliare, e sono lievemente lassative. Le acque clorurate favoriscono l'equilibrio delle funzioni intestinali, biliari e del fegato. Le acque magnesiache svolgono un'azione lassativa e preventiva nell'arteriosclerosi. Le acque fluorate sono consigliate per la prevenzione della carie e nei casi di osteoporosi. Le acque ferrose sono indicate ai sofferenti di anemia.\nRiduzione del sodio.\nLa dose giornaliera consigliata di sodio per il corpo umano \u00e8 di circa 2,4 grammi, mentre \u00e8 possibile sopravvivere anche con quantit\u00e0 inferiori. Ma mentre \u00e8 dimostrato che un eccesso di sodio porti all'ipertensione (\u00e8 bene non superare la dose quotidiana consigliata), rimane tuttavia ancora invece controverso se la sola riduzione di apporto sodico nella dieta bevendo regolarmente un'acqua iposodica sia a tutti gli effetti rilevante. Molto pi\u00f9 importante \u00e8 probabilmente il beneficio che si ottiene riducendo l'uso del sale da cucina nella preparazione dei pasti e nella scelta del cibo.\nIl mercato dell'acqua minerale.\nIl mercato dell'acqua minerale \u00e8 l'esempio trattato nel modello dell'oligopolio di Cournot. Si tratta di un mercato a costo variabile marginale, pari a quello della sola bottiglia.\nLa principale voce di costo nel prezzo dell'acqua \u00e8 quello del trasporto, e come nel caso degli acquedotti, anche per quelle minerali ha poco senso dal punto di vista logistico il trasporto a centinaia di chilometri, se non in altre nazioni. Le acque meno costose sono quindi quelle imbottigliate a livello locale."}
{"id": "48862", "revid": "1529788", "url": "https://it.wikipedia.org/wiki?curid=48862", "title": "Vite", "text": "Altro.\nVite \u2013 figura araldica"}
{"id": "48863", "revid": "125057798", "url": "https://it.wikipedia.org/wiki?curid=48863", "title": "Malto", "text": "Il malto (dall'inglese \"malt\", a sua volta dal sassone \"mealt\", voce del verbo \"meltan\", 'disciogliersi', da cui derivano i nomi del malto in molte lingue germaniche) \u00e8 la cariosside (chicco) di un cereale che ha sub\u00ecto germinazione. A meno che non sia specificato altrimenti, con \"malto\" ci si riferisce comunemente al malto d'orzo. Il ciclo di lavorazione per l'ottenimento del malto (ovvero la trasformazione di un cereale grezzo in cereale maltato) \u00e8 composto da: cernita e pulitura cariossidi, idratazione cereale, germinazione, essiccatura cereale maltato.\nDescrizione.\nLa produzione industriale del malto \u00e8 eseguita presso una \"malteria\": le cariossidi sono fatte macerare in appositi tini, dove assorbono l'acqua e si rigonfiano; quindi vengono tenute per una settimana nelle camere di germinazione, dove spuntano le radichette (piccole radici); poi il malto passa in una camera di essiccazione, dove la germinazione \u00e8 bloccata (l'umidit\u00e0 scende dal 50% all'8%); il malto essiccato arriva infine nei silos dove viene lasciato in attesa della lavorazione. Il \"malto verde\" \u00e8 poi sottoposto alla tostatura per ottenere i diversi tipi di malto in termini di colore: questo \u00e8 il \"malto secco\".\nLa maltatura (si dice anche \"maltazione\") \u00e8 un processo essenziale per ottenere una delle materie prime utilizzata per la produzione di bevande alcoliche come birra e whisky, in quanto il malto, a differenza del cereale grezzo da cui deriva, pu\u00f2 essere fermentato dai lieviti e trasformato in alcol. Infatti quando il seme germina produce enzimi che servono a idrolizzare l'amido in zuccheri pi\u00f9 semplici, atti ad essere fermentati dai lieviti. Dal malto \u00e8 inoltre possibile produrre l'estratto di malto, uno sciroppo utilizzato come ingrediente di alimenti (soprattutto focacce, pane, grissini, fette biscottate) e bevande alcooliche e non. "}
{"id": "48869", "revid": "172", "url": "https://it.wikipedia.org/wiki?curid=48869", "title": "Mesone k", "text": ""}
{"id": "48874", "revid": "599013", "url": "https://it.wikipedia.org/wiki?curid=48874", "title": "Allume", "text": "Col termine allume ci si pu\u00f2 riferire nello specifico alla famiglia di sali doppi di formula MIAlIII(SO4)2\u00b712H2O, contenente due differenti cationi, M+ e Al3+ cristallizzati nello stesso reticolo cristallino assieme ad anioni solfato e molecole d'acqua. Il catione M+ pu\u00f2 essere sodio, potassio, rubidio, cesio, ammonio, alchil- o arilammonio, o anche tallio(I), mentre il litio risulta troppo piccolo per formare composti di questo tipo. Pi\u00f9 in particolare \"allume\" \u00e8 spesso riferito al solo solfato di alluminio e potassio dodecaidrato KAl(SO4)2\u00b712H2O, noto anche come allume di potassio o allume di rocca.\nIn termini pi\u00f9 generali il termine allume si riferisce ad una classe di sali doppi con identica formula e struttura, ma dove l'alluminio pu\u00f2 essere sostituito da altri cationi M3+, tra i quali scandio, titanio, vanadio, cromo, manganese, ferro, cobalto, rodio, iridio, gallio o indio. Si conosce anche un esempio contenente l'anione selenato, KAl(SeO4)2\u00b712H2O.\nStoria.\nGli allumi sono noti sin dall'antichit\u00e0 per le loro propriet\u00e0 astringenti ed erano usati come mordente per tingere la lana, per imbalsamare animali e corpi umani, e per rendere ignifugo il legno. Queste sostanze erano in realt\u00e0 minerali contenenti allume e miscele di allume e vetriolo verde. Gi\u00e0 Plinio il Vecchio nella sua \"Naturalis historia\" descrisse dettagliatamente varie sostanze chiamate \"aluminis\", reperibili in natura. Queste sostanze di aspetto diversissimo provenivano da molte regioni tra le quali Spagna, Egitto, Armenia, Macedonia, Sardegna. \nL'allume risulta menzionato in numerosi testi antichi e medievali riguardanti storia naturale, farmacopea, arti e mestieri e alchimia. Uno dei pi\u00f9 dettagliati \u00e8 il Papiro X di Leida che lo cita spesso come materia prima. Studi archeologici hanno confermato come l'allume fosse noto sin dall'antichit\u00e0 in tutto il bacino del mediterraneo, e gi\u00e0 si conoscessero procedimenti per ricavarlo dai minerali grezzi. Nel medioevo furono di notevole importanza i giacimenti di alunite scoperti attorno al 1460 in Toscana e nei monti della Tolfa.\nLa composizione del comune allume di potassio fu determinata solo nel 1797 da Louis Nicolas Vauquelin, dimostrando che era un sale doppio composto da acido solforico, allumina e potassa. Nello stesso volume Jean-Antoine Chaptal pubblic\u00f2 l'analisi di quattro diversi tipi di allume, confermando i risultati di Vauquelin.\nProduzione.\nNel passato l'allume si otteneva processando il minerale alunite, KAl3(SO4)2(OH)6, ma ora \u00e8 sintetizzato industrialmente dall'idrossido di alluminio ricavato dalla bauxite.\nTipi.\nGli allumi pi\u00f9 utilizzati sono quelli contenenti Al3+ e SO42\u2013. Il nome comune di questi composti \u00e8 attribuito in base al catione monovalente; i pi\u00f9 importanti sono:\nStruttura.\nTutti gli allumi cristallizzano nel sistema cubico, gruppo spaziale Pa3, con quattro unit\u00e0 di formula per cella elementare. Entrambi gli ioni metallici sono attorniati da sei molecole d'acqua disposte ai vertici di un ottaedro. Dal punto di vista strutturale sono note tre forme diverse, identificate dalle lettere greche \u03b1, \u03b2 e \u03b3. La differenza tra queste forme risiede in orientazioni diverse dell'anione e delle molecole d'acqua. Per riscaldamento gli allumi si liquefanno; se il riscaldamento continua perdono l'acqua di cristallizzazione e alla fine rimane una polvere amorfa.\nPropriet\u00e0.\nGli allumi in genere sono solubili in acqua e hanno un gusto astringente e dolciastro. In soluzione si liberano i cationi idratati e l'anione, e le propriet\u00e0 in soluzioni diluite sono quelle prevedibili in base alla presenza delle specie [MI(H2O)6]+, [MIII(H2O)6]3+ e SO42\u2013. In soluzione concentrata possono formarsi complessi tipo [Al(SO4)2(H2O)2]\u2013.\nNella seguente tabella sono indicati i grammi di allume solubili in 100 grammi d'acqua alla temperatura \"T\":\nUsi.\nGli allumi sono stati utilizzati sin dall'antichit\u00e0. Oggi gli allumi di maggior importanza applicativa sono:"}
{"id": "48877", "revid": "767487", "url": "https://it.wikipedia.org/wiki?curid=48877", "title": "Folkabbestia", "text": "Folkabbestia \u00e8 un gruppo musicale italiano folk rock.\nIl loro stile trae ispirazione dalla musica popolare italiana, spaziando dal folk al punk e dallo ska al rock, permeato di cultura di musica popolare proveniente dall'Irlanda, passando per i Balcani.\nSono entrati nei Guinness dei primati nel novembre del 2003, per aver suonato a Milano la stessa canzone per 30 ore consecutive (battendo il record stabilito in precedenza da Elio e le Storie Tese). La performance venne trasmessa in diretta radiofonica dal network di Radio Popolare.\nStoria del gruppo.\nLa band nasce a Bari nel 1996 dalle ceneri di un gruppo precedente, i Folkways, formatosi nel 1994 da Lorenzo Mannarini, Francesco Fiore (che avevano avuto esperienze precedenti coi Mother Shame, band di Progressive Rock) ed Osvaldo Laviosa, che gi\u00e0 suonavano nei Mc&amp;O', insieme a Nicola De Liso. Il loro intento era quello di fare cover dei Pogues. Tuttavia con l'ingresso di Umberto de Palma, il quale porta la musica popolare del sud Italia, di Antongiulio Galeandro, fisarmonicista che fa conoscere la musica balcanica e del paroliere Luca Basso, i Folkways si trasformano in Folkabbestia.\nDopo aver pubblicato \"Folkabbestia\", un semplice demo autoprodotto su musicassetta, si rivelano subito come una delle pi\u00f9 interessanti realt\u00e0 della scena underground italiana, e riescono a suonare in alcune importanti manifestazioni italiane come l'Arezzo Wave, la Biennale dei giovani artisti del Mediterraneo ed il Festival di Lorient. Tuttavia, Umberto e Osvaldo decidono di lasciare il gruppo per dedicarsi ai propri progetti.\nI Folkabbestia decidono di ingaggiare Fabio Losito, violinista, e Cesare Dell'Anna, trombettista jazz. Nel 1998 il gruppo produce il suo primo album Breve saggio filosofico sul senso della vita che ottiene un notevole successo di critica e di pubblico. Nel 2000 il trombettista Cesare Dell'Anna e il fisarmonicista Antongiulio Galeandro lasciano il gruppo per dedicarsi al progetto Opa Cupa, arrivano Giuseppe Porsia, flautista, gi\u00e0 componente dei Mc&amp;O' e il fisarmonicista Michele Sansone. Il gruppo, seguito da una sempre pi\u00f9 nutrita schiera di appassionati, sforna due dischi ed una lunga serie di concerti. Nel 2003 Sansone e Porsia lasciano la band e subentrano Piero Santoro alla fisarmonica e Simone Martorana alla chitarra elettrica. Il sound del gruppo diventa un po' pi\u00f9 rock e vengono prodotti gli album P\u00e8rche. 44 date in fila per tre col resto di due nel quale Alessandro Finazzo della Bandabard\u00f2 collabora come produttore artistico e 25-60-38. Breve saggio sulla canzone italiana in cui la band collabora con Franco Battiato, Caparezza, Enrico Greppi della Bandabard\u00f2, Daniele Sepe. \u201cL'avvelenata\u201d cantata con Franco Battiato entra in rotazione nei maggiori networks radiofonici (Radio Deejay, Radio Rai). \nNel 2009 Fabio Losito lascia il gruppo per dedicarsi alla politica (viene nominato prima assessore alla cultura alla provincia di Bari, e poi assessore al comune di Bari), nello stesso anno il trombettista Giorgio Distante entra a far parte della band. Con questa nuova formazione il gruppo produce altri due album: Il segreto della felicit\u00e0 e Girano le pale. Nel 2012 il chitarrista Simone Martorana lascia il gruppo mentre il violinista Osvaldo Laviosa torna a far parte della band.\nRiconoscimenti.\nNel 2006 hanno ricevuto il Premio Carosone per l'interpretazione di \u201cTre numeri al lotto\u201d e nel 2008 il Premio Matteo Salvatore."}
{"id": "48879", "revid": "10125", "url": "https://it.wikipedia.org/wiki?curid=48879", "title": "Filogenetica", "text": ""}
{"id": "48881", "revid": "1652635", "url": "https://it.wikipedia.org/wiki?curid=48881", "title": "Phaseolus vulgaris", "text": "Il fagiolo comune (Phaseolus vulgaris L.) \u00e8 una pianta annua della famiglia delle Leguminose (anche detta Fabaceae), originaria dell'America centrale. Fu importato, a seguito della scoperta dell'America, in Europa dove esistevano unicamente fagioli di specie appartenenti al genere \"Vigna\", di origine asiatica: i fagioli del genere \"Phaseolus\" si sono diffusi ovunque soppiantando il gruppo del mondo antico, in quanto si sono dimostrati pi\u00f9 facili da coltivare e pi\u00f9 redditizi (rispetto al \"Vigna\" la resa per ettaro \u00e8 quasi doppia).\nTassonomia.\nLa prima descrizione botanica del fagiolo comune, sotto il nome di \"Smilax hortensis\" , \u00e8 attribuita ai botanici Hieronymus Bock e Leonhart Fuchs nel 1542.\nIn Species Plantarum del 1753, Linneo classific\u00f2 i fagioli conosciuti ai suoi tempi nei generi \"Phaseolus\" e \"Dolichos e\"lencando 11 specie di \"Phaseolus\" cui 6 specie coltivate e 5 specie selvatiche.\nDopo varie revisioni tassonomiche, The Plant List ha conservato tre delle specie di Linneo:\ne ha trattato gli altri binomi come non accettati, non risolti o riclassificati nei generi \"Vigna\" o \"Glycine\".\nI fagioli asiatici una volta attribuiti al genere \"Phaseolus\" sono stati trasferiti nel genere \"Vigna\", cosicch\u00e9 il genere \"Phaseolus\" comprende oggi esclusivamente specie di origine americana .\nCome con la maggior parte delle specie del genere, il genoma del fagiolo ha 11 coppie di cromosomi (2n = 22). Con k625 paia di basi per genoma aploide, \u00e8 il pi\u00f9 piccolo della famiglia delle leguminose.\nDescrizione.\nll fagiolo \u00e8 una pianta erbacea, annuale, con portamenti differenti in base alle variet\u00e0.\nEsistono due gruppi principali: i fagioli rampicanti, simili al tipo originale, e i fagioli eretti e pi\u00f9 ramificati.\nIl portamento della pianta \u00e8 determinata principalmente dal suo genoma, ma le condizioni ecologiche nelle varie fasi fenologiche possono influenzarla. Per esempio, una temperatura elevata (30 \u00b0C) nella fase della prima foglia trifogliata innesca sempre un portamento rampicante.\nIl fagiolo ha una radice principale non dominante che viene rapidamente integrata con radici laterali. Le radici possono raggiungere la profondit\u00e0 di un metro se il terreno \u00e8 adatto. le radici sono in simbiosi radicale con batteri azoto fissatori, principalmente \"Rhizobium etli\" e \"Rhizobium phaseoli\". Le condizioni ottimali per lo sviluppo di noduli sono una temperatura da 25 a 30 \u00b0C e un pH da 6 a 7. La quantit\u00e0 di azoto fissata pu\u00f2 raggiungere i 200 kg per ettaro.\nGli steli rampicanti non sono molto ramificati e avvolgono il loro supporto in senso antiorario. Possono raggiungere i 2-3 metri di altezza. le cultivar nane sono pi\u00f9 ramificate, erette, alte da 40 a 60 cm e si prestano meglio alla meccanizzazione delle colture.\nLe foglie adulte sono picciolate, stipolate, alterne e trifogliate. Le foglioline hanno una forma ovale-acuminata, quasi a forma di losanga e sono lunghe da 6 a 15 cm e larghe da 3 a 11 cm.\nVariet\u00e0.\nPrincipali variet\u00e0 da seme:\nPrincipali variet\u00e0 \"mangiatutto\" (fagiolino, piattone, ecc.):\nColtivazione.\nIl fagiolo viene coltivato per i semi, raccolti freschi o secchi (fagioli), oppure per l'intero baccello da mangiare fresco (fagiolini o cornetti). Le variet\u00e0 a ciclo vegetativo pi\u00f9 lungo, nelle regioni temperate sono seminate in primavera, quelle a ciclo pi\u00f9 breve in estate. Nel caso dei fagioli rampicanti \u00e8 necessaria la collocazione di sostegni.\nAvversit\u00e0.\nI funghi che colpiscono il fagiolo sono: l'antracnosi (\"Colletrotrichum lindemuthianum\"), la ruggine del fagiolo (\"Uromyces phaseoli\"), la peronospora del fagiolo (\"Phytophthora phaseoli\") e il marciume carbonioso (\"Macrophomina phaseolina\"). Tra gli insetti nocivi ci sono i miridi \"Calocoris norvegicus\" e \"Lygus campestris\", la piralide delle leguminose (\"Etiella zinckenella\"), la mosca grigia dei semi (\"Delia platura\") e il tonchio del fagiolo (\"Acanthoscelides obtectus\").\nAvvertenze.\nI semi di fagiolo crudi e anche i frutti acerbi sono spesso causa di avvelenamenti nei bambini, poich\u00e9 i fagioli vengono da essi riconosciuti come alimento. Solo tramite una lunga cottura viene distrutta la proteina velenosa (fasina).\nLa fasina \u00e8 presente anche nella soia."}
{"id": "48882", "revid": "88740", "url": "https://it.wikipedia.org/wiki?curid=48882", "title": "Olea europaea", "text": "L'olivo o ulivo (Olea europaea ) \u00e8 un albero da frutto che si presume sia originario dell'Asia Minore e della Siria, poich\u00e9 in questa regione l'olivo selvatico spontaneo \u00e8 diffuso sin dall'antichit\u00e0, formando delle foreste sulla costa meridionale dell'Asia Minore. Qui, appunto, i Greci cominciarono a coltivarlo scoprendone le sue grandi propriet\u00e0, cui diedero il nome speciale di \u1f14\u03bb\u03b1\u03b9\u03b1 che i Latini fecero olea.\nFu utilizzato fin dall'antichit\u00e0 per l'alimentazione. Le olive, i suoi frutti, sono impiegati per l'estrazione dell'olio di oliva e, in misura minore, per l'impiego diretto nell'alimentazione. A causa del sapore amaro dovuto al contenuto in polifenoli appena raccolte, l'uso delle olive come frutti nell'alimentazione richiede per\u00f2 trattamenti specifici finalizzati alla deamaricazione (riduzione dei principi amari), realizzata con metodi vari. Appartiene alla famiglia delle \"Oleaceae\" e al genere \"Olea\".\nEtimologia.\nIl nome \"olivo\" deriva dal latino \"ol\u012bvum\", da un ablativo \"ol\u012bv\u012b\", \"ol\u012bv\u014d\" di \"oleum\", a sua volta dal greco arcaico \u1f14\u03bb\u03b1\u03b9\u03dd\u03bf\u03bd \"\u00e9laiwon\" e dal greco classico \u1f14\u03bb\u03b1\u03b9\u03bf\u03bd \"\u00e9laion\". La forma \"ulivo\", come anche \"uliva\", \u00e8 pi\u00f9 frequente in Toscana, ma \u00e8 diffusa anche in altre parti d'Italia, sebbene in contesti poetico-letterari; la forma \"olivo\", del tutto prevalente invece nella letteratura scientifica, \u00e8 tipica del Veneto, di parte della Sardegna, dell'Emilia-Romagna e del Lazio settentrionale; nel Sud prevalgono \"aulivo\", \"alivo\", \"avulivo\".\nDescrizione.\nL'olivo \u00e8 un albero sempreverde e un latifoglie, la cui attivit\u00e0 vegetativa \u00e8 pressoch\u00e9 continua, con attenuazione nel periodo invernale. Ha crescita lenta ed \u00e8 molto longevo: in condizioni climatiche favorevoli pu\u00f2 diventare millenario e arrivare ad altezze di 15-20 metri. \nLa pianta comincia a fruttificare dopo 3-4 anni dall'impianto, inizia la piena produttivit\u00e0 dopo 9-10 anni e la senescenza \u00e8 raggiunta dopo i 40-50 anni; a differenza della maggiore parte dell'altra frutta, la produzione non diminuisce con alberi vetusti, infatti nel meridione si trovano oliveti secolari. Le radici, per lo pi\u00f9 di tipo avventizio, sono espanse e superficiali: in genere non si spingono oltre i 0,7-1\u00a0metro di profondit\u00e0.\nIl fusto \u00e8 cilindrico e contorto, con corteccia di colore grigio o grigio scuro e legno duro e pesante. La ceppaia forma delle strutture globose, dette ovoli, da cui sono emessi ogni anno numerosi polloni basali. La chioma ha una forma conica, con branche fruttifere e rami penduli o patenti (disposti orizzontalmente rispetto al fusto) secondo la variet\u00e0.\nLe foglie sono opposte, coriacee, semplici, intere, ellittico-lanceolate, con picciolo corto e margine intero, spesso revoluto. La pagina inferiore \u00e8 di colore bianco-argenteo per la presenza di peli squamiformi. La parte superiore invece \u00e8 di colore verde scuro. Le gemme sono per lo pi\u00f9 di tipo ascellare.\nIl fiore ermafrodito, piccolo, con calice di 4 sepali e corolla di petali bianchi. I fiori sono raggruppati in numero di 10\u201315 in infiorescenze a grappolo, chiamate \"mignole\", sono emessi all'ascella delle foglie dei rametti dell'anno precedente. La mignolatura ha inizio verso marzo\u2013aprile. La fioritura vera e propria avviene, secondo le cultivar e le zone, da maggio alla prima met\u00e0 di giugno.\nIl frutto \u00e8 una drupa globosa, ellissoidale o ovoidale, a volte asimmetrica. \u00c8 formato da una parte \"carnosa\" (polpa) che contiene dell'olio e dal nocciolo legnoso e rugoso. Il peso del frutto varia tra 1-6\u00a0grammi secondo la specie, la tecnica colturale adottata e l'andamento climatico. Ottobre-dicembre \u00e8 il periodo della raccolta, che dipende dalle coltivazioni e dall'uso che si deve fare: se da olio o da mensa.\nBiologia.\nFenologia.\nL'olivo attraversa un periodo di riposo vegetativo che coincide con il periodo pi\u00f9 freddo, per un intervallo di tempo che dipende dal rigore del clima.\nAlla ripresa vegetativa, che orientativamente si verifica a febbraio, ha luogo anche la differenziazione a fiore; fino a quel momento ogni gemma ascellare dei rametti dell'anno precedente \u00e8 potenzialmente in grado di generare un nuovo germoglio o una mignola. Dalla fine di febbraio e per tutto il mese di marzo si verifica un'intensa attivit\u00e0 dapprima con l'accrescimento dei germogli, poi anche con l'emissione delle mignole, fase che si protrae secondo le zone fino ad aprile. La mignolatura ha il culmine in piena primavera, con il raggiungimento delle dimensioni finali. Le infiorescenze restano ancora chiuse, tuttavia sono bene evidenti perch\u00e9 completamente formate.\nDa maggio alla prima met\u00e0 di giugno, secondo la variet\u00e0 e la regione, ha luogo la fioritura, piuttosto abbondante. In realt\u00e0 la percentuale di fiori che porteranno a compimento la fruttificazione \u00e8 ridottissima, generalmente inferiore al 2%. L'impollinazione \u00e8 anemofila. Alla fioritura segue l'allegagione, in linea di massima dalla met\u00e0 di giugno. In questa fase la corolla appassisce e si secca persistendo fino a quando l'ingrossamento dell'ovario ne provoca il distacco. La percentuale di allegagione \u00e8 molto bassa, inferiore al 5%, pertanto in questa fase si verifica un'abbondante caduta anticipata dei fiori (colatura). Si tratta di un comportamento fisiologico dal momento che la maggior parte dei fiori ha lo scopo di produrre il polline. Sulla percentuale di allegagione possono incidere negativamente eventuali abbassamenti di temperatura, gli stress idrici e i venti caldi.\nDopo l'allegagione ha luogo una prima fase di accrescimento dei frutti, che si arresta quando inizia la lignificazione dell'endocarpo. Questa fase, detta \"indurimento del nocciolo\", ha inizio nel mese di luglio e si protrae orientativamente fino agli inizi di agosto.\nQuando l'endocarpo \u00e8 completamente lignificato riprende l'accrescimento dei frutti, in modo pi\u00f9 intenso secondo il decorso climatico. In regime non irriguo sono le piogge dalla met\u00e0 di agosto a tutto il mese di settembre a influire sia sull'accrescimento sia sull'accumulo di olio nei lipovacuoli: in condizioni di siccit\u00e0 le olive restano di piccole dimensioni, possono subire una cascola pi\u00f9 o meno intensa e daranno una bassissima resa in olio per unit\u00e0 di superficie; in condizioni di umidit\u00e0 favorevoli le olive raggiungono invece il completo sviluppo a settembre. Eventuali piogge tardive (da fine settembre a ottobre), dopo una forte siccit\u00e0 estiva, possono in pochi giorni far aumentare le dimensioni delle olive in modo considerevole, tuttavia la resa in olio sar\u00e0 bassissima perch\u00e9 l'oliva accumula soprattutto acqua.\nDa ottobre a dicembre, secondo la variet\u00e0, ha luogo l'invaiatura, cio\u00e8 il cambiamento di colore, che indica la completa maturazione. L'invaiatura \u00e8 pi\u00f9 o meno scalare sia nell'ambito della stessa pianta sia da pianta a pianta. All'invaiatura l'oliva cessa di accumulare olio e si raggiunge la massima resa in olio per ettaro.\nDopo l'invaiatura le olive persistono sulla pianta. Se non raccolte vanno incontro a una cascola pi\u00f9 o meno intensa, ma differita nel tempo fino alla primavera successiva. In questo periodo la resa in olio tende ad aumentare in termini relativi: il tenore in olio aumenta perch\u00e9 le olive vanno incontro ad una progressiva perdita d'acqua. In realt\u00e0 la resa in olio assoluta (in altri termini, riferita all'unit\u00e0 di superficie) diminuisce progressivamente dopo l'invaiatura perch\u00e9 una parte della produzione si perde a causa della cascola e degli attacchi da parte di parassiti e fitofagi.\nNella tabella seguente \u00e8 riportato uno schema che riassume il ciclo fenologico dell'olivo. I periodi di riferimento hanno solo valore orientativo perch\u00e9 possono cambiare secondo la cultivar e la regione.\nEsigenze ambientali e adattamento.\nFra le piante arboree l'\"Olea europaea\" si distingue per la sua longevit\u00e0 e la frugalit\u00e0. L'olivo \u00e8 una pianta tipicamente termofila ed eliofila, con spiccati caratteri di pianta xerofita. Per contro \u00e8 sensibile alle basse temperature. In Italia l'areale di vegetazione della sottospecie spontanea, l'olivastro, \u00e8 la sottozona calda del \"Lauretum\". L\"'Olea oleaster\", detto anche oleastro, \u00e8 una delle specie pi\u00f9 rappresentative della macchia termoxerofila (\"Oleo-ceratonion\") e (\"Oleo-lentiscetum\"), mentre diventa pi\u00f9 sporadico nella macchia mediterranea del \"Quercion ilicis\". Per i caratteri di frugalit\u00e0 ed eliofilia si rinviene frequentemente anche nelle macchie degradate, nelle garighe e nella vegetazione rupestre lungo le coste. Resiste bene al pascolamento in quanto tende ad assumere un portamento di cespuglio a pulvino con ramificazione fitta e dotata spine. Resiste bene anche agli incendi per la notevole capacit\u00e0 di ricacciare vigorosi polloni dalla ceppaia.\nLe esigenze climatiche sono modeste. Essendo una pianta eliofila soffre l'ombreggiamento, producendo una vegetazione lassa e, soprattutto, una scarsa fioritura. Il fattore climatico determinante sulla distribuzione dell'olivo \u00e8 la temperatura: la pianta manifesta sintomi di sofferenza a temperature di 3\u20134\u00a0\u00b0C. Sotto queste temperature gli apici dei germogli disseccano. In generale la sensibilit\u00e0 al freddo aumenta passando dalla ceppaia al fusto, ai rami, ai germogli, alle foglie, agli apici vegetativi e, infine, ai fiori e ai frutticini. Le gelate possono danneggiare il legno gi\u00e0 a temperature di \u22127\u00a0\u00b0C. Le forti gelate possono provocare la morte di tutto l'apparato aereo con sopravvivenza della sola ceppaia.\nPer quanto riguarda gli altri fattori climatici, sono dannosi il forte vento, specie se associato a basse temperature, l'eccessiva piovosit\u00e0 e l'elevata umidit\u00e0 dell'aria.\nLe esigenze pedologiche sono modeste. In generale l'olivo predilige terreni sciolti o di medio impasto, freschi e ben drenati. Vegeta bene anche su terreni grossolani o poco profondi, con rocciosit\u00e0 affiorante. Soffre invece nei terreni pesanti e soggetti al ristagno. In merito alla fertilit\u00e0 chimica si adatta anche ai terreni poveri e con reazione lontana dalla neutralit\u00e0 (terreni acidi e terreni calcarei) fino a tollerare valori del pH di 8,5\u20139. Fra gli alberi da frutto \u00e8 una delle specie pi\u00f9 tolleranti alla salinit\u00e0, pertanto pu\u00f2 essere coltivato anche in prossimit\u00e0 dei litorali.\nL'aspetto pi\u00f9 interessante della capacit\u00e0 d'adattamento dell'olivo \u00e8 la sua resistenza alla siccit\u00e0 anche quando si protrae per molti mesi. In caso di siccit\u00e0 la pianta reagisce assumendo un \"habitus\" xerofitico: i germogli cessano di crescere, si riduce la superficie traspirante con la caduta di una parte delle foglie, gli stomi vengono chiusi e l'acqua delle olive in accrescimento viene riassorbita. In questo modo gli olivi superano indenni le lunghe estati siccitose, manifestando una ripresa dell'attivit\u00e0 vegetativa solo con le prime piogge a fine estate. Gli stress idrici pregiudicano la produzione. Le fasi critiche per l'olivo sono il periodo della fioritura e quello dell'allegagione, l'indurimento del nocciolo e il successivo accrescimento dei frutti: eventuali stress idrici in queste fasi riducono la percentuale di allegagione, provocano cascola estiva delle drupe, scarso accrescimento di quelle rimaste e minore resa in olio delle olive. In ogni modo si pu\u00f2 dire che l'olivo si adatta alla coltura in asciutto anche nelle aree pi\u00f9 aride dell'Italia meridionale e insulare in quanto offre una produzione, sia pur minima, anche nelle condizioni pi\u00f9 difficili.\nL'oliveto pi\u00f9 settentrionale attualmente esistente si trova sull'isola di Anglesey, al largo del Galles, nel Regno Unito.\nColtivazione.\nCultivar.\nLe cultivar si classificano in tre gruppi: \nLe cultivar \"da olio\" sono caratterizzate da un elevato contenuto in lipidi e da una buona resa in olio, il frutto \u00e8 di dimensioni medie o piccole. Le cultivar \"da mensa\" invece hanno minor resa in olio ma sono pi\u00f9 grandi e vengono vendute per l'uso diretto.\nLe cultivar si differenziano per il colore, l'epoca di maturazione e la dimensione del frutto, oltre che per il contenuto in olio. Nel solo Mediterraneo ci sono pi\u00f9 di 1000 tipi genetici di olivo. La propagazione vegetativa circoscritta nei singoli territori per centinaia di anni ha determinato l'evoluzione di un numero elevato di ecotipi e cultivar. In Italia sono presenti circa 500 tipi genetici.\nMolte variet\u00e0 sono autosterili, quindi per avere la fruttificazione occorre impiantare, o avere presenti, almeno due variet\u00e0 diverse per l'impollinazione. Per chiarimento: le piante originate da due semi diversi sono variet\u00e0 diverse, due piante innestate con la stessa variet\u00e0 sono lo stesso clone e quindi non sono variet\u00e0 diverse. Alcune variet\u00e0 sono parzialmente autofertili e con una sola variet\u00e0 la produzione sarebbe limitata, quindi si avvantaggiano comunque dell'impollinazione incrociata (entro qualche decina di metri).\nImpianto dell'oliveto.\nLa procedura per l'impianto dell'oliveto, dopo aver scelto la localizzazione, segue gli schemi classici previsti per le colture arboree:\nAi lavori di preparazione seguono quelli d'impianto con il tracciamento dei sesti e il picchettamento, la messa a dimora (manuale o con trapiantatrici semiautomatiche), l'impianto dei tutori.\nIl sesto d'impianto dipende dalle condizioni pedoclimatiche, dalla disponibilit\u00e0 irrigua, dalle caratteristiche della cultivar, dalla forma d'allevamento e dalla tecnica colturale. In condizioni ordinarie nei nuovi impianti si adottano sesti compresi fra 5\u00d75\u00a0m e 7\u00d77\u00a0m in coltura irrigua e tra 8\u00d78\u00a0m e 10\u00d710\u00a0m in asciutto. Sesti molto stretti sono sconsigliabili per l'eccessivo ombreggiamento lungo la fila e per la difficolt\u00e0 di meccanizzazione. Con olivi allevati a vaso policonico o a monocono sono consigliabili sesti di 5\u00d77\u00a0m o 6\u00d77\u00a0m secondo la vigoria della cultivar. Qualora si preveda la raccolta meccanica integrale con scuotiraccoglitrice \u00e8 opportuno adottare sesti in quadrato di 7\u00d77\u00a0m o 8\u00d78\u00a0m per consentire una facile manovra della macchina.\nLa messa a dimora si esegue dall'autunno all'inizio della primavera effettuando una buca con la trivella, disponendo sul fondo del materiale drenante e una piccola quantit\u00e0 di concime ternario, si mette la pianta, con il colletto leggermente pi\u00f9 basso rispetto al livello del terreno e il tutore, infine si colmano gli spazi vuoti e si irriga. \u00c8 sconsigliato eseguire l'impianto in primavera inoltrata per evitare eccessive fallanze.\nLa scelta delle piante ha importanza sia economica sia tecnica. Le piante ottenute da talea sono pi\u00f9 economiche ma tendono a sviluppare un apparato radicale superficiale e potrebbero subire stress idrici nel primo anno d'impianto. Quelle ottenute da semenzali innestati sono pi\u00f9 resistenti ma hanno prezzi pi\u00f9 alti. In merito allo sviluppo sono migliori le piante rivestite uniformemente di ramificazioni secondarie perch\u00e9 non necessitano di interventi di potatura correttiva e permettono di anticipare l'entrata in produzione di uno\u2013due anni. Da tenere presente comunque che le piante autoradicate da talea sono consigliate in tutte le zone in cui l'olivo \u00e8 soggetto a gelate, perch\u00e9 nel caso si renda necessario un taglio rigenerativo al piede delle piante, i polloni emergenti dalla ceppaia appartengono alla variet\u00e0 e non al portinnesto.\nAlla messa a dimora fanno seguito gli allestimenti accessori, in particolare la rete irrigua e l'eventuale palificazione per sospendere le ali gocciolanti.\nSu spazi aperti e battuti frequentemente da venti dei quadranti settentrionali (maestrale, tramontana, grecale) \u00e8 indispensabile predisporre un frangivento allineato perpendicolarmente alla direzione del vento dominante. L'orientamento dei filari, in caso di sesto a rettangolo, deve tener conto dell'esigenza d'illuminazione delle chiome soprattutto alle latitudini pi\u00f9 alte dell'areale di coltivazione (Italia centrale e Liguria): l'orientamento migliore \u00e8 quello nord-sud, tuttavia nei terreni con pendenza superiore al 5\u201310% ha la priorit\u00e0 la necessit\u00e0 di prevenire l'erosione del terreno orientando i filari a girapoggio o a cavalcapoggio. L'orientamento nord-sud in collina si pu\u00f2 pertanto rispettare solo nei versanti esposti a est o a ovest.\nForme d'allevamento.\nLa scelta della forma d'allevamento dipende essenzialmente da due fattori: le esigenze d'illuminazione e la meccanizzazione. L'olivo ha un portamento basitono, con rametti terminali patenti o penduli secondo la variet\u00e0 e fruttifica nella parte pi\u00f9 esterna della chioma, in quanto pi\u00f9 illuminata. In ragione di questi elementi le forme d'allevamento proposte per l'olivo sono le seguenti.\nIrrigazione.\nL'olivo \u00e8 una pianta che ha poca esigenza di acqua, ma carenze idriche prolungate possono provocare gravi danni alle piante di olivo come cascola e bassa produzione. Un razionale apporto idrico presenta molti benefici fra cui: \nI metodi irrigui consigliati sono quelli a microportata, spruzzo e goccia; risultano fondamentali le irrigazioni eseguite, soprattutto in annate siccitose, nella fasi fenologiche che vanno dall'allegagione (giugno) fino all'ingrossamento delle drupe per distensione cellulare (agosto).\nPotatura.\nLa potatura dell'olivo pu\u00f2 anche non essere effettuata tutti gli anni: bisogna operare in base alle proprie necessit\u00e0 e agli spazi che si hanno a disposizione. L'importante, in ogni caso, \u00e8 prediligere i mesi di fine inverno o inizio primavera, febbraio - marzo, in cui la pianta non ha ancora iniziato la prima fase della fruttificazione. Le principali accortezze nell'effettuare la potatura sono:\nI tagli delle branche devono essere precisi e netti; \u00e8 importante che non venga danneggiata la corteccia, in modo da scongiurare l'insorgenza di problematiche e malattie.\nStoria.\nL'olivo \u00e8 una pianta centrale nella storia delle civilt\u00e0 che si affacciano sul bacino del Mediterraneo, e di tutto l'Occidente.\nSi narrano numerose leggende: una di queste \u00e8 di origine greca e narra di Atena che, nell'intento di benedire gli uomini, piant\u00f2 la sua lancia nel suolo e ivi crebbe il primo ramoscello d'olivo; un'altra ci parla di un olivo raccolto ai confini del mondo da Ercole, in quel luogo nacque il bosco sacro a Zeus, dalle cui fronde venivano intrecciate le corone per i vincitori dei giochi olimpici.\nUn altro aneddoto sull'olivo riguarda invece la colomba che, per annunciare a No\u00e8 la fine del diluvio universale, gli port\u00f2 un ramoscello d'olivo che teneva stretto nel becco.\nComunque si \u00e8 appurato che le prime piante selvatiche esistevano sull'isola di Creta fin dal 4000 a.C. e che successivamente i cretesi si sono specializzati nella coltivazione di tale pianta la quale successivamente verr\u00e0 esportata in tutto il bacino del Mediterraneo.\nAvversit\u00e0.\nLe principali avversit\u00e0 abiotiche causate dal clima e dalle carenze nutrizionali sono state segnalate via via nel corso della trattazione. Delle avversit\u00e0 biologiche s'illustrano di seguito i pi\u00f9 diffusi fitofagi e agenti patogeni.\nFunghi.\nVerticilliosi dell'olivo \nFitofagi.\nMisurino dei fiori dell'olivo \ncocciniglia tubercolliforme \n((pollinia pollinii)) \n Aleirode nero\nParlatoria dell'olivo\nFitoterapia.\nGli estratti di \"Olea europea\", sotto forma di gemmoderivato, tintura madre e, soprattutto, estratto secco titolato e standardizzato delle foglie, hanno evidenziato una discreta attivit\u00e0 antidislipidemica, vasodilatatrice e ipotensiva (nelle ipertensioni arteriose borderline), oltre a quella antiflogistica. L'olivo \u00e8 un'erba officinale e un'erba medicinale.\nEconomia e statistiche.\nL'olivo oggi.\nInizialmente coltivato quasi esclusivamente nei paesi mediterranei (dove l'inverno \u00e8 mite e l'estate calda), negli ultimi anni \u00e8 stato impiantato con successo anche in altri paesi dal clima analogo, come California, Australia, Argentina e Sudafrica. In Italia l'areale di coltivazione \u00e8 molto ampio: le zone dove non \u00e8 presente sono le montagne e la pianura Padana (anche se in regioni come Piemonte, Lombardia ed Emilia-Romagna sono in atto progetti di reinserimento), zone con temperature invernali troppo basse o presenza di nebbia e l'area dove produce frutti di qualit\u00e0 \u00e8 pi\u00f9 ristretta e si riduce in pratica all'Italia centromeridionale (Toscana e Liguria comprese) e insulare e alla zona dei laghi di Lombardia, Trentino e Veneto. La maggiore concentrazione olivicola italiana, comunque, si trova in Puglia, con una popolazione che \u00e8 stimata essere superiore ai 5 milioni di alberi. Molti di questi risalgono all'epoca della dominazione spagnola del XVII secolo. Nella valle del Volturno, in particolare nei comuni di Pozzilli e Venafro, si possono osservare tra la miriade di oliveti presenti, numerose piante secolari, non pochi sono gli oliveti composti da sole piante secolari.\nAlla fine degli anni novanta i cinque Paesi con la maggiore superficie olivicola erano la Spagna (2,24 milioni di ettari), la Tunisia (1,62 milioni di ha), l'Italia (1,15 milioni di ettari), la Turchia (0,9 milioni di ha), la Grecia (0,73 milioni di ha). I primi cinque Paesi produttori di olio di oliva erano la Spagna (938\u00a0000 tonnellate), l'Italia (462\u00a0000\u00a0t), la Grecia (413\u00a0000 t), la Tunisia (193\u00a0000\u00a0t), la Turchia (137\u00a0000\u00a0t). Le produzioni indicate sono una media delle ultime tre annate degli anni novanta. I primi cinque Paesi produttori di olive da mensa erano la Spagna (304\u00a0000\u00a0t), la Turchia (173\u00a0000 t), gli Stati Uniti d'America (104\u00a0000\u00a0t), il Marocco (88\u00a0000 t), la Grecia (76\u00a0000\u00a0t). Le tendenze attuali vedono una forte espansione dell'olivicoltura in Spagna, Marocco, Sudafrica, Australia.\nLe statistiche relative al 2006 sono nella seguente tabella:\nSimbolismo.\nSia i popoli orientali sia quelli europei hanno sempre considerato questa pianta un simbolo della pace.\nNell'antica Grecia l'olivo era considerato un albero sacro, a tal punto che chiunque veniva sorpreso a danneggiarlo veniva punito con l'esilio.\nA quel tempo la pianta non era ancora l'olivo coltivato ma il suo progenitore selvatico, l'oleastro.\nPer i Romani era simbolo insigne per uomini illustri. Secondo la tradizione i gemelli divini Romolo e Remo nacquero sotto un olivo.\nPer i Giudei l'olivo era simbolo della giustizia e della sapienza. Nel \"Primo Libro dei Re\", Salomone, durante la costruzione del primo Tempio di Gerusalemme, \"fece due cherubini di legno d'olivo, alti dieci cubiti\u2026 fece costruire la porta della cella con battenti di legno d'olivo\u2026 lo stesso procedimento adott\u00f2 per la porta della navata, che aveva stipiti di legno d'olivo\" (cfr 1Re 6, 31\u201033).\nNella religione cristiana la pianta d'olivo ha una vasta gamma di simbologie.\nNella \"Bibbia\" si racconta che, calmatosi il Diluvio universale, una colomba port\u00f2 a No\u00e8 un ramoscello d'olivo per annunciargli che la terra ed il cielo si erano riconciliati. Da quel momento l'olivo assunse un duplice significato: divent\u00f2 il simbolo della rinascita, perch\u00e9, dopo la distruzione operata dal Diluvio, la terra tornava a fiorire; divent\u00f2 anche simbolo di pace perch\u00e9 attestava la fine del castigo e la riconciliazione di Dio con gli uomini.\nAmbedue i simboli sono celebrati nella festa cristiana delle Palme dove l'olivo sta a rappresentare il Cristo stesso (il cui nome, guarda caso, significa \"l'unto\") che, attraverso il suo sacrificio, diventa strumento di riconciliazione e di pace per tutta l'umanit\u00e0. Infatti la simbologia dell'olivo si ritrova anche nei \"Vangeli\": Ges\u00f9 fu ricevuto calorosamente dalla folla che agitava foglie di palma e ramoscelli d'olivo; nell'Orto degli Ulivi egli trascorse le ultime ore prima della Passione.\nL'olio d'oliva usato nelle liturgie cristiane prende il nome di Crisma; viene utilizzato nei sacramenti del battesimo, dell'estrema unzione, della confermazione e dell'ordinazione dei nuovi sacerdoti.\nTradizione e cultura.\nL'espressione popolare del basso Lazio \"arrancare come un olivo\" pone a confronto il nodoso tronco dell'olivo con la postura storpia di uno zoppo."}
{"id": "48884", "revid": "111337350", "url": "https://it.wikipedia.org/wiki?curid=48884", "title": "Frattura", "text": ""}
{"id": "48887", "revid": "22475", "url": "https://it.wikipedia.org/wiki?curid=48887", "title": "Tux (mascotte)", "text": "Tux \u00e8 la mascotte ufficiale del kernel Linux. \u00c8 un pinguino paffuto dall'aria contenta, creato da Larry Ewing nel 1996.\nL'idea che la mascotte di Linux dovesse essere un pinguino venne inizialmente a Tove Torvalds, moglie di Linus Torvalds, il creatore del kernel Linux, sapendo della simpatia che il marito provava per queste creature.\nStoria.\nL'origine del nome Tux, suggerito da James Hughes, \u00e8 un acronimo, in puro stile Unix, derivato da Torvalds UniX. Inoltre, il nome \u00e8 assonante all'inglese \"tuxedo\", ovvero lo smoking (a cui il pinguino di profilo assomiglia grazie alla sua coda).\nTux venne disegnato nell'ambito di un concorso Linux. Sul sito del concorso Linux sono presenti altre immagini dei partecipanti. Il logo vincitore venne creato da Larry Ewing con GIMP, un software libero per l'elaborazione digitale delle immagini, e rilasciato secondo la condizione seguente:\nLa malattia immaginaria di Torvalds \u00e8 ovviamente uno scherzo, tuttavia venne realmente morso da un piccolo pinguino durante una visita a Canberra. Torvalds stava cercando qualcosa di divertente e simpatico da associare a Linux e un pinguino un po' grasso che si siede dopo un pranzo abbondante e una buona pinta di birra rispondeva perfettamente all'idea. Da notare i piedi arancioni che lo fanno somigliare a un'anatra.\nNella cultura open source.\nTux \u00e8 diventato un'icona per Linux e per la comunit\u00e0 open source, tanto che un Linux User Group inglese ha adottato un pinguino al giardino zoologico di Bristol. \u00c8 molto pi\u00f9 famoso del suo grande amico, GNU, uno gnu timido e pacifico che rappresenta il progetto GNU.\nAppare vestito o ritratto spesso in modo diverso, a seconda del contesto; per esempio, quando rappresenta l'algoritmo di sicurezza PaX, indossa un elmo e impugna un'ascia e uno scudo, e i suoi occhi sono rossi.\nNelle distribuzioni di Linux, Tux saluta l'utente durante il boot; nei sistemi multi-processore, appaiono pi\u00f9 pinguini contemporaneamente in proporzione al numero di core o di processori.\nTUX \u00e8 anche il nome di un web server basato sul kernel Linux, in grado di servire pagine statiche molto pi\u00f9 velocemente dei server tradizionali come Apache. Questo software \u00e8 mantenuto da Red Hat.\nNella versione 2.6.29 del kernel Linux \u00e8 stato sostituito da un diavolo della Tasmania di nome Tuz, ma \u00e8 ritornato nella versione 2.6.30.\nNei videogiochi.\nTux \u00e8 il protagonista di alcuni giochi ad esso dedicati, ad esempio \"Tux Racer\", dove l'utente guida Tux mentre scivola sulla pancia da diversi iceberg, tentando di prendere una aringa e di migliorare il proprio tempo.\nSono stati sviluppati in seguito altri videogiochi con protagonisti Tux tra i quali anche \"SuperTux\", \"SuperTux 2\" e \"SuperTuxKart\", ispirati ai videogiochi della serie \"Mario\".\nEsso \u00e8 presente anche come oggetto nel videogioco sparatutto in prima persona \"Team Fortress 2\" come oggetto vario dato a tutte le persone che giocano a TF2 con un sistema operativo con kernel Linux."}
{"id": "48897", "revid": "15756", "url": "https://it.wikipedia.org/wiki?curid=48897", "title": "Peste", "text": "La peste \u00e8 una malattia infettiva di origine batterica causata dal bacillo \"Yersinia pestis\". \u00c8 una zoonosi, il cui bacino \u00e8 costituito da varie specie di roditori e il cui principale vettore \u00e8 la pulce dei ratti (\"Xenopsylla cheopis\"), che pu\u00f2 essere trasmessa anche da uomo a uomo. \u00c8 una malattia quarantenaria e per il regolamento sanitario internazionale \u00e8 assoggettata a denuncia internazionale all'OMS, sia per i casi accertati sia per quelli sospetti. Dal 2010 al 2015 sono stati riportati casi in tutto il mondo, con 584 morti ed \u00e8 diffusa in tutti i continenti, fatta eccezione per Oceania ed Europa.\nSi manifesta sotto forma di tre principali quadri clinici, distinti in base ai diversi apparati dell'organismo in cui si sviluppa l'infezione, detti peste bubbonica, setticemica e polmonare.\nLa peste bubbonica \u00e8 causata dall'introduzione nell'organismo del bacillo \"Yersinia pestis\" attraverso la cute a seguito del morso di una pulce infetta; il bacillo, solitamente identificato dal sistema immunitario e fagocitato dai leucociti, viene smaltito attraverso il sistema linfatico fino ai linfonodi, dove per\u00f2 resta attivo e continua ad accumularsi moltiplicandosi. Ci\u00f2 provoca una linfoadenopatia locale, cio\u00e8 un'infiammazione di uno o pi\u00f9 linfonodi, solitamente nella zona inguinale o ascellare pi\u00f9 prossima alla zona della puntura. I linfonodi colpiti divengono rigonfiamenti dolorosi detti appunto \"bubboni\"; questi non sono ascessi, bens\u00ec edemi: non contengono pus bens\u00ec sangue e tessuto edematoso-necrotico (possono per\u00f2 divenire superinfetti e quindi purulenti, anche in fase di remissione). Quando i linfonodi non sono pi\u00f9 in grado di contenere la malattia il bacillo pu\u00f2 diffondersi in tutto l'organismo, dando luogo cos\u00ec alla seconda forma, la peste setticemica. Si tratta di un quadro clinico sistemico molto pi\u00f9 grave: il bacillo, trasportato dal flusso sanguigno, raggiunge i principali organi dando luogo a una sepsi diffusa, condizione che, se non curata, pu\u00f2 risultare fatale in breve tempo. Il terzo quadro clinico \u00e8 la variante detta peste polmonare, estremamente grave, che si caratterizza per la diversa localizzazione in quanto si sviluppa nell'apparato respiratorio; a differenza della forma bubbonica, la peste polmonare \u00e8 trasmessa per via aerea, viene contratta respirando particelle di saliva o altri liquidi provenienti da un individuo infetto ed \u00e8 altamente contagiosa.\nI sintomi della malattia sono generici, comprendono febbre tra i 38 e i , mal di testa, dolori articolari, nausea e vomito, sete, diarrea, tumefazione dei linfonodi e una generale sensazione di malessere. Nelle forme setticemiche e polmonari pu\u00f2 verificarsi ipotensione, segni neurologici quali sonnolenza, letargia, delirio, e, nella forma polmonare, dispnea, tanto da conferire al malato un colorito cianotico. La sindrome da coagulazione intravascolare disseminata che pu\u00f2 insorgere nella forma setticemica, e che \u00e8 solitamente la causa del decesso, ha come sintomo vistoso l'ischemia e necrosi delle estremit\u00e0 (dita, piedi o mani), che diventano nere; ci\u00f2 ha probabilmente contribuito a coniare il nome peste nera per indicare la pandemia esplosa in Europa a met\u00e0 del XIV secolo.\nSe identificata tempestivamente, un pronto e corretto trattamento mediante la somministrazione di antibiotici pu\u00f2 portare, nella maggioranza dei casi, a una prognosi positiva. La diagnosi pu\u00f2 avvenire con certezza a seguito dell'identificazione del batterio in coltura da campioni biologici prelevati dal paziente; nella pratica non c'\u00e8 il tempo di attendere un'indagine biologica, ci si affida a informazioni epidemiologiche sul contesto in cui si verifica l'infezione, e in presenza di sospetta diagnosi di peste si applica il protocollo terapeutico.\nOrigine del nome.\nIl termine \"pestilenza\" o \"peste\" (dal latino \"pestis\", \"distruzione, grande malattia\") nell'Alto Medioevo, a causa delle limitate conoscenze scientifiche, era usato genericamente per indicare vari fenomeni epidemici caratterizzati da alta mortalit\u00e0, come il colera, il morbillo o il vaiolo. Spesso ci si riferiva alla pandemia come \"febris pestilentialis\", \"infirmitas pestifera\", \"morbus pestiferus\", \"morbus pestilentialis\", \"mortalistas pestis\" o semplicemente \"pestilentia\".\nLa prima epidemia storicamente attribuibile con certezza a \"Yersinia pestis\" fu la peste di Giustiniano, che esplose a Costantinopoli verso la met\u00e0 del VI secolo d.C. e si diffuse in Europa. Per quanto riguarda la pandemia del XIV secolo, l'espressione \"peste nera\" nacque dall'osservazione che nel Trecento si pot\u00e9 fare dei sintomi che essa provocava sulle persone, ovvero, fra gli altri, la comparsa di macchie scure e livide di origine emorragica che si manifestavano sulla cute e sulle mucose dei malati.\nStoria.\nLa peste ha avuto un impatto di straordinaria importanza nella storia umana. In particolare ha influenzato il corso della storia europea, principalmente in due grandi pandemie: quella esplosa a Costantinopoli nella tarda antichit\u00e0, a met\u00e0 del VI sec. d. C. (peste di Giustiniano), che indebol\u00ec l'impero bizantino modificandone anche le capacit\u00e0 militari, e quella che raggiunse l'Europa all'inizio dell'epoca moderna, alla met\u00e0 del XIV secolo (\"peste nera\"), un evento di svolta epocale per i suoi effetti di riorganizzazione economica e demografica della societ\u00e0, ritenuto fondante del periodo definito epoca moderna.\nProbabile ruolo di altri patogeni in epidemie di epoca antica.\nAnticamente il termine \"peste\" veniva utilizzato per indicare genericamente una \"sventura\", una \"rovina\", e pertanto vi sono molti riferimenti a casi di epidemia definiti \"morbus pestiferus,\" che potrebbero avere avuto come causa vari tipi di patogeno diversi da \"Y. pestis.\" Vi sono perci\u00f2 talvolta dubbi se attribuire alcuni eventi epidemici del passato allo \"Yersinia pestis\" o ad altri agenti patogeni. Per esempio la celebre peste di Atene, raccontata da Tucidide e che colp\u00ec la citt\u00e0 nel 430 a.C., secondo alcuni autori potrebbe essere stata il risultato un'epidemia di vaiolo, mentre altri studiosi (Gomme et al., 1981) ritengono che fu una epidemia di tifo petecchiale. Anche la peste antonina che colp\u00ec l'Impero Romano nel 167 d.C. durante il governo di Marco Aurelio si sospetta essere stata una epidemia di vaiolo. Altre probabilmente potrebbero essere state causate dalla varicella o dal morbillo.\nLa peste di Giustiniano.\nSi ritiene certo invece il coinvolgimento dello \"Y. pestis\" nella cosiddetta peste di Giustiniano che scoppi\u00f2 nel 541 d.C. a Costantinopoli, la prima pandemia di peste documentata. Raccontata con dovizia di particolari dallo storico Procopio di Cesarea, che ne descrive le tipologie di sintomi e il decorso, si ritiene che sia stata responsabile della morte di circa il 40% della popolazione della capitale bizantina per poi propagarsi, ricomparendo a ondate in modo localizzato, per tutta l'area mediterranea fino al 750 circa, causando un numero di vittime stimato tra i 50 e i 100 milioni. In virt\u00f9 della sua estensione viene pertanto considerata la prima pandemia della storia. Anche il mondo musulmano non fu risparmiato dalle ondate di questa pandemia: a partire dall'Egira si conoscono almeno cinque pestilenze: la \"peste di Shirawayh\" (627-628), la \"peste di 'Amwas\" (638-639), la \"peste violenta\" (688-689), la p\"este delle vergini\" (706) e la \"peste dei notabili\" (716-717).\nLa peste nera.\nLa pandemia pi\u00f9 celebre e devastante fu quella che dilag\u00f2 intorno alla met\u00e0 del XIV secolo nota come peste nera, considerata la seconda dopo quella di Giustiniano. Importata dal nord della Cina attraverso l'Impero mongolo, si diffuse in fasi successive alla Turchia asiatica ed europea per poi raggiungere la Grecia, l'Egitto e la penisola balcanica; nel 1347 si trasmise alla Sicilia e da l\u00ec a Genova; nel 1348 la peste nera aveva infettato la Svizzera tranne il cantone dei Grigioni e tutta la penisola italica tranne Milano; particolarmente violenta fu l'epidemia a Firenze, dove Giovanni Boccaccio ne fu testimone e compose il \"Decameron\". Dalla Svizzera si allarg\u00f2 in Francia e in Spagna; nel 1349 raggiunse l'Inghilterra, la Scozia e l'Irlanda; nel 1363, dopo aver infettato tutta l'Europa, i focolai della malattia si ridussero fino a scomparire. Secondo alcuni studi uccise almeno un terzo della popolazione del continente, portandola probabilmente da 45 milioni a 35\u201337,5 milioni.\nLa pandemia dur\u00f2 oltre 300 anni continuando a ripresentarsi, anche se a ondate minori e via via pi\u00f9 circoscritte, in molte citt\u00e0 europee fino al 1720 circa. Al termine della prima ondata della grande pandemia, per la popolazione europea inizi\u00f2 un periodo di continuo ripresentarsi della malattia con le conseguenti numerose vittime, seppur in misura minore rispetto alla prima ondata. \u00c8 stato osservato che, tra il 1347 e il 1480, la peste colp\u00ec le maggiori citt\u00e0 europee a intervalli di circa 6-12 anni affliggendo, in particolare, i giovani e le fasce pi\u00f9 povere della popolazione. A partire dal 1480 la frequenza inizi\u00f2 a diminuire, attestandosi a un'epidemia ogni 15-20 anni circa, ma con effetti sulla popolazione non certo minori.\nLe ondate successive.\nVisto il continuo ripresentarsi dell'epidemia, le autorit\u00e0 cittadine europee, un po' dovunque, adottarono misure per prevenirle o, perlomeno, per limitarne gli effetti. Milano fu una delle prime citt\u00e0 a muoversi in tal senso, istituendo un ufficio di sanit\u00e0 permanente nel 1450 e realizzando il lazzaretto di San Gregorio nel 1488, progettato con la possibilit\u00e0 di espandere la propria capienza in caso di epidemia conclamata. Nel 1486 fu la volta di Venezia nell'istituire degli organismi permanenti di controllo, a Firenze si dovette aspettare il 1527. Parigi ne costitu\u00ec uno nel 1580, ma gi\u00e0 da circa 30 anni aveva affrontato il problema con l'emanazione di ordinanze e norme per affrontare le epidemie; a Troyes e a Reims gli uffici di sanit\u00e0 vennero creati, rispettivamente, nel 1517 e nel 1522. Verso la fine del XVI secolo Amsterdam istitu\u00ec un servizio di rimozione dei rifiuti dalle strade al fine di migliorare le condizioni igieniche nel tentativo di prevenire focolai epidemici, costru\u00ec un lazzaretto e decise di porre un medico professionista tra i magistrati che si occupavano della sanit\u00e0 pubblica. A Londra si prefer\u00ec ancora, in caso di epidemia, la segregazione domiciliare piuttosto del confinamento in un lazzaretto.\nIl XVI secolo e la fine delle epidemie europee.\nNonostante l'adozione di tutti questi accorgimenti, la peste continu\u00f2 a ripresentarsi e a mietere vittime. Notevoli epidemie si registrarono nel territorio milanese nel biennio 1576-1577, a San Crist\u00f3bal de La Laguna del 1582, nell'Italia settentrionale nel 1630 (raccontata anche da Alessandro Manzoni nei \"Promessi Sposi\") e a Siviglia tra il 1647 e il 1652. Nel 1661 l'Impero ottomano fu pesantemente colpito mentre, tra il 1663 e il 1664 un'epidemia si propag\u00f2 nella repubblica olandese uccidendo persone nella sola Amsterdam. La grande peste di Londra colp\u00ec la capitale britannica tra il 1665 e il 1666, causando la morte di un numero di persone compreso tra i e , vale a dire pi\u00f9 di un quinto dell'intera popolazione della citt\u00e0. L'ultima grande epidemia, e una delle pi\u00f9 devastanti che abbia afflitto una grande citt\u00e0, fu quella che interess\u00f2 Marsiglia nel 1720 arrivando a uccidere quasi il 50% di tutta la popolazione cittadina, a cui si dovettero aggiungere le vittime residenti nelle zone limitrofe.\nLa terza pandemia.\nUna terza pandemia ebbe inizio intorno al 1855 nella provincia cinese di Yunnan per poi diffondersi globalmente verso la fine del secolo. Si stima che tra il 1898 e il 1918 morirono di peste circa 12,5 milioni di indiani. Nel 1894, in occasione della manifestazione dell'epidemia a Hong Kong il batteriologo franco-svizzero Alexandre Yersin riusc\u00ec a scoprire e isolare il batterio responsabile della malattia, successivamente chiamato \"Yersinia pestis\". Nel 1898 Paul-Louis Simond spieg\u00f2 che tale bacillo si poteva trasmettere attraverso il morso di pulci che si erano infettate dai roditori. Per il resto del XX secolo i focolai della malattia continuarono ma con tassi di mortalit\u00e0 di molto inferiori alle precedenti epidemie, grazie all'introduzione di efficaci misure di sanit\u00e0 pubblica e, a partire dagli anni cinquanta del Novecento, degli antibiotici. Tuttavia, la peste \u00e8 rimasta come malattia enzootica dei roditori in quasi tutto il mondo con l'esclusione dell'Australia.\nEpidemiologia.\nLa peste viene talvolta, erroneamente, considerata una malattia del passato, poich\u00e9 negli ultimi secoli non vi sono pi\u00f9 state grandi epidemie, e le ondate epidemiche catastrofiche che hanno raggiunto le dimensioni di pandemia, causando decine di milioni di morti, si sono sviluppate nel medioevo o nella tarda antichit\u00e0. Tuttavia, il batterio non \u00e8 stato debellato. Non pu\u00f2 essere eradicato essendo presente in ampi bacini di popolazioni di molte specie animali, e rimane una minaccia latente con cui molte popolazioni umane devono fare i conti, in particolare alcune popolazioni residenti in Africa, tanto che a partire dagli anni novanta del Novecento si \u00e8 registrato un aumento dei casi annui, facendo s\u00ec che la peste venisse classificata come una malattia riemergente. Vi sono alcuni fattori per cui le popolazioni del continente africano sono maggiormente a rischio: i gruppi di persone pi\u00f9 povere vivono tuttora a contatto ravvicinato con colonie di roditori, che talvolta vengono cacciati e mangiati; inoltre, superstizioni locali e carenza di servizi sanitari possono ostacolare la profilassi, e comportare ritardi nel trattamento e nel contenimento del focolaio.\nA partire dalla fine del XX secolo, a livello globale, ogni anno vengono segnalati circa 600 casi di peste, distribuiti su ampie zone che comprendono l'Asia, l'Eurasia, l'Africa e le Americhe. Dal 2001 al 2018 l'Organizzazione Mondiale della Sanit\u00e0 (OMS) ha segnalato il verificarsi di almeno 14 focolai giudicati di rilievo. Nel 2017 i Paesi con il maggior numero di persone infette erano la Repubblica Democratica del Congo, il Madagascar e il Per\u00f9.\nNel decennio che va dal 1998 al 2008, sono stati registrati dall'OMS almeno dai ai casi di peste riguardanti l'uomo, che hanno causato dai 100 ai 200 decessi; tuttavia si stima che per via della carenza di strutture dedicate alla diagnosi nei paesi colpiti, tali numeri possano essere ben pi\u00f9 elevati. La maggior parte di essi ha riguardato la peste nella sua forma \"bubbonica\", trasmessa agli uomini dai ratti attraverso le pulci; tuttavia si rilevano anche alcuni, seppur sporadici, casi di forma \"polmonare\".\nNonostante quasi tutti i casi si verifichino in zone endemiche, la possibilit\u00e0 di viaggiare in tempi brevi su larghe distanze non esclude che vi possano essere manifestazioni della malattia in qualsiasi altra zona del mondo; \u00e8 stato, ad esempio, il caso di un focolaio riscontrato nel dicembre 2014 tra alcuni minatori della Repubblica Democratica del Congo probabilmente importato da qualcuno proveniente da una zona endemica, arrivando fino alla citt\u00e0 di Kisangani. Infine, la prevalenza della peste \u00e8 maggiore nei paesi con climi caldi e tra le popolazioni pi\u00f9 povere. Il 50% dei casi riguarda persone di et\u00e0 compresa tra i 12 e i 45 anni; il sesso maschile appare pi\u00f9 colpito rispetto alle donne e vi \u00e8 un'incidenza maggiore tra coloro che svolgono attivit\u00e0 all'aperto.\nEziologia.\nL'agente eziologico di tutte le manifestazioni cliniche della peste \u00e8 il bacillo \"Yersinia pestis.\" Si tratta di un coccobacillo Gram-negativo, immobile e psicrofilo. \u00c8 lungo circa 1- e largo 0,5-. Fa parte del gruppo dei batteri detti \"non coliformi\", cio\u00e8 che non sono in grado di fermentare il lattosio. Come gli altri bacilli ha una catalasi positiva, ovvero \u00e8 in grado di dissociare l'acqua ossigenata (H2O2) in acqua e ossigeno. La sua fermentazione \u00e8 acido-mista e si sviluppa meglio in terreni di coltura contenenti sangue. Si sviluppa a temperature comprese tra i 4 e i (optimum tra i 28 e i ) con pH ottimale tra 7,2 e 7,6; \u00e8 in grado comunque di tollerare un range di pH compreso tra 5 e 9,6. In coltura e alla colorazione di Giemsa, di Wright o di Wayson presenta un caratteristico cromatismo bipolare, con le estremit\u00e0 colorate intensamente e con bordi ad arco, una forma che ricorda vagamente una spilla da balia.\nLo \"Y. pestis\" deve il suo nome allo scienziato Alexandre Yersin, che lo isol\u00f2 per la prima volta in occasione dell'epidemia scoppiata a Hong Kong nel diciannovesimo secolo.\nIl genere \"Yersinia,\" cui il batterio appartiene, \u00e8 a sua volta appartenente alla famiglia degli Enterobacteriaceae, composta da undici specie, tre delle quali sono patogene per gli umani, strettamente imparentate fra loro: oltre allo \"Y. pestis\", lo \"Y. pseudotuberculosis\" e lo \"Y. enterocolitica;\" questi ultimi due causano enterocoliti, di entit\u00e0 solitamente lieve.\nLa specie umana non \u00e8 un ospite ideale per \"Y. pestis\", che solo occasionalmente ha causato epidemie umane in particolari condizioni igienico-sanitarie e climatiche; la presenza del batterio \u00e8 invece endemica e permanente in molte specie di mammiferi, tra cui sembra prediligere quali \"foci\" i roditori; \u00e8 anche patogeno per alcune specie di uccelli. I mammiferi ospiti frequenti sono molti, tra cui conigli e pipistrelli, ma anche cani e gatti occasionalmente possono contrarre l'infezione. Il ciclo di trasmissione di \"Y. pestis\" \u00e8 strettamente legato alle pulci, e sono queste i veri agenti di contagio. I roditori sono gli ospiti principali dello \"Y. pestis\", e in ambiente naturale questi sono rappresentati da specie selvatiche; in ambienti urbani o antropizzati, invece, le specie ospiti principali sono il \"Rattus rattus\" e il \"Rattus norvegicus\", i quali possono condividere gli spazi con l'uomo o entrare in contatto con animali domestici. Non sempre i ratti infetti manifestano sintomi gravi, e talvolta possono essere portatori asintomatici. Il vettore principale con cui si trasmette, sia agli animali sia all'uomo, sono le pulci, in particolare la \"Xenopsylla cheopis\" (la pulce di ratto orientale), ma anche la \"Pulex irritans\".\nLo \"Y. pestis\" \u00e8 un patogeno relativamente \"giovane\"; si ritiene che sia una variante, sviluppatasi come clone genetico circa - anni fa, dello \"Yersinia pseudotuberculosis\" in seguito all'acquisizione da parte di quest'ultimo di tre plasmidi patogeni (pMT1, pPCP1 e pCD1) che gli hanno permesso di implementare un ciclo vitale trasmissibile attraverso le pulci e la capacit\u00e0 di causare un'infezione sistemica dell'ospite. Durante la sua evoluzione, lo \"Y. pestis\" ha dimostrato un tasso di mutazione variabile non sempre conforme all'orologio molecolare.\nTrasmissione.\nL'ospite pi\u00f9 comune per il batterio della peste \u00e8 il ratto, tanto che il bacillo \u00e8 in grado di sopravvivere nell'ambiente praticamente solo nelle loro tane, mentre il vettore di trasmissione tra essi sono le pulci. Secondo quanto spiegato nel 1898 da Paul-Louis Simond anche la trasmissione dai ratti agli umani avviene attraverso le pulci, in particolare la \"Xenopsylla cheopis\" che sono commensali di entrambi. Quando la pulce punge un ratto infetto per cibarsi del suo sangue, attira il batterio nel suo esofago dove poi si moltiplica andando a causare l'ostruzione del proventricolo, un organo che svolge la funzione di uno stomaco masticatore (l'equivalente del ventriglio degli uccelli, si veda apparato digerente degli insetti). Tale ostruzione dei visceri causa fame nella pulce e, quindi, un comportamento pi\u00f9 aggressivo. Inoltre, la decimazione delle colonie dei ratti infetti uccisi dalla malattia, costringe le loro pulci a spostarsi verso ospiti alternativi, come gli umani. Una volta che la pulce punge un uomo sano, nell'atto di deglutire rigurgita il batterio trasmettendolo quindi nel suo sangue.\nOltre a questo meccanismo di trasmissione, sono state documentate ulteriori modalit\u00e0. Nel caso di peste nella forma polmonare, il batterio pu\u00f2 essere trasmesso da persona a persona attraverso le goccioline respiratorie diffuse dalla tosse. Anche i gatti possono sviluppare la malattia polmonare e quindi trasmetterla agli uomini con le stesse modalit\u00e0. Gli esseri umani possono, inoltre, infettarsi tramite la manipolazione degli animali (o della loro carne) infetti. Vi sono alcune prove che suggeriscono che la pulce umana, \"Pulex irritans\", sia responsabile della trasmissione dello \"Y. pestis\" da uomo a uomo.\nClinica.\nLa peste si manifesta principalmente nella forma di tre diversi quadri clinici: la peste bubbonica, la peste polmonare e la peste setticemica. I quadri si differenziano sulla base degli apparati diversi dell'organismo in cui si sviluppa l'infezione. Le due ultime forme possono manifestarsi come quadri a s\u00e9 stanti, oppure, pi\u00f9 frequentemente, come complicazione o evoluzione della prima forma. L'accertamento della peste bubbonica si pu\u00f2 determinare analizzando l'interno dei bubboni per la presenza di \"Yersinia pestis,\" mentre \u00e8 possibile rilevare quella setticemica attraverso un'emocoltura.\nPeste bubbonica.\nLa peste bubbonica \u00e8 un'infezione batterica che si sviluppa e si concentra prevalentemente nel sistema linfatico. La trasmissione nell'uomo pu\u00f2 avvenire attraverso la puntura delle pulci dei ratti (come la \"Xenopsylla cheopis\"), o tramite il morso dei ratti stessi o di altri roditori infetti, inoculando cos\u00ec attraverso la cute il bacillo \"Y. pestis\". La pulce dell'uomo e i pidocchi, in forma minore, permettono di trasmettere la peste bubbonica anche da uomo a uomo. Una volta entrato nell'organismo, il bacillo si diffonde nei linfonodi pi\u00f9 vicini, solitamente quelli ascellari o inguinali.\nInsorge violentemente dopo un periodo di incubazione da due a dodici giorni. Si presenta con febbre alta, cefalea, grave debolezza, disturbi del sonno, nausea, fotosensibilit\u00e0, dolore alle estremit\u00e0, vomito, dolore addominale. Tra i primi segni si pu\u00f2 formare una pustola o necrosi che interessa la superficie cutanea nell'area della puntura dalla pulce infetta. A causa dell'incubazione piuttosto lunga i pazienti di solito non ricordano la puntura dell'insetto o il momento del contatto con animali. \u00c8 possibile talvolta la formazione di petecchie, diffuse su una porzione vasta di superficie corporea, generalmente in modo asimmetrico o irregolare. Le manifestazioni cutanee non sono sempre presenti n\u00e9 specifiche.\nL'aspetto clinico pi\u00f9 caratteristico della malattia \u00e8 l'ingrossamento di uno o pi\u00f9 linfonodi, prossimi al luogo delle punture della pulce (che \u00e8 pi\u00f9 frequentemente la zona inguinale e quella ascellare). Il linfonodo infiammato viene denominato bubbone, ovvero un rigonfiamento edematoso il cui interno evolve formando un accumulo emorragico e necrotico. Ci\u00f2 \u00e8 la conseguenza del fatto che il batterio \"Y. pestis\" continua a sopravvivere anche dopo essere stato fagocitato dai leucociti e si accumula all'interno del linfonodo, riproducendosi e producendo tossine beta-bloccanti e in grado di bloccare alcune risposte immunitarie.\nLa maggioranza dei pazienti presenta un solo bubbone. Il 70% dei pazienti presenta un linfonodo ingrossato in area inguinale, nei restanti casi la sede \u00e8 il collo o la nuca, o la catena di linfonodi ascellari, o la regione femorale. I bubboni generalmente non sono appariscenti: possono avere qualsiasi dimensione compresa tra 1 e 10 centimetri, la loro localizzazione \u00e8 profonda, sono soffici al tatto e dolorosi. Spesso sono visibili solo con una indagine ecografica, o una piccola area di cute eritematosa pu\u00f2 essere unico indizio della loro presenza. Se i bubboni sono duri e tesi \u00e8 indizio che sono superinfetti, e in alcuni casi si possono trattare come ascessi, applicando per\u00f2 rigorose misure di protezione. \u00c8 anche possibile la formazione di bubboni nella regione mesenterica, causando dolore addominale.\nLa forma bubbonica, se non curata, nel 40% dei pazienti evolve in una forma pi\u00f9 grave. Quando ci\u00f2 avviene l'infezione si propaga nell'organismo, dando luogo alla peste setticemica descritta sotto, provocando insufficienza cardiocircolatoria, necrosi che solitamente partono dalle dita di mani o piedi per poi espandersi lentamente, complicazioni renali o emorragie interne. In assenza di cure, la malattia pu\u00f2 evolvere verso questa fase e portare facilmente alla morte. In alcuni casi (intorno al 5%) si ha meningite, di solito preceduta da batteriemia, e pu\u00f2 esservi coinvolgimento dell'encefalo, con sintomi gravi tra cui delirio. Un'altra evoluzione possibile del quadro infettivo \u00e8 la peste polmonare, anch'essa descritta sotto. Alternativamente, nei casi meno gravi, la febbre cessa dopo circa due settimane. In taluni casi si hanno postumi tra i quali il drenaggio spontaneo di bubboni superinfetti, che espellono pus e formano una cicatrice.\nPeste setticemica.\n\u00c8 la setticemia sistemica derivante dalla propagazione di \"Y. pestis\" nell'apparato circolatorio che lo porta a raggiungere tutte le parti dell'organismo. Pu\u00f2 seguire come seconda fase in conseguenza del cedimento di uno o pi\u00f9 linfonodi quando questi, gi\u00e0 trasformati in bubbone in un processo di infiammazione emorragica, non sono pi\u00f9 in grado di contenere il batterio al loro interno. In questo quadro le tossine batteriche che circolano liberamente possono determinare sindromi da coagulazione intravascolare disseminata (CID) che colpiscono a partire dalle estremit\u00e0, causando necrosi di dita o piedi, ecchimosi diffuse sull'intera superficie del corpo, e vengono esaurite le capacit\u00e0 coagulatorie del corpo causando emorragie negli organi interni. La CID costituisce un quadro estremamente pericoloso che deve essere trattato in modo aggressivo e tempestivamente, in caso contrario conduce alla morte nel corso di poche ore. Il quadro setticemico produce facilmente scompensi renali, cardiocircolatori e sindromi multi-organo.\nL'insorgenza di questa forma \u00e8 solitamente mortale in un tempo molto breve, dell'ordine di un solo giorno, se non curata. Il trattamento con antibiotici riduce drasticamente la mortalit\u00e0, a condizione che sia molto tempestivo.\nPeste polmonare.\nForma decisamente pi\u00f9 grave rispetto alla peste bubbonica, \u00e8 caratterizzata dalla localizzazione nell'apparato respiratorio, in quanto un focolaio di infezione si sviluppa nei polmoni. Pu\u00f2 presentarsi anche come complicanza della forma bubbonica, ma pi\u00f9 spesso \u00e8 indicatore della diversa modalit\u00e0 con cui si \u00e8 contratto il batterio (non attraverso la puntura della pulce ma respirando materiale infetto). Il periodo di incubazione \u00e8 in genere pi\u00f9 breve, da uno a sette giorni, e il quadro si presenta come una polmonite dal decorso fulminante, che all'esame radiografico mostra un infiltrato scarso rispetto alla gravit\u00e0 del quadro. Il primo sintomo pu\u00f2 essere febbre alta, superiore a 39\u00b0C, seguita da un deterioramento molto rapido delle condizioni generali. In un periodo di tempo breve, che pu\u00f2 essere dell'ordine di 1-2 giorni, si ha una progressione verso una fase terminale che pu\u00f2 comportare anche un notevole abbassamento della temperatura corporea, oltre che dispnea (difficolt\u00e0 respiratorie), tosse, emottisi, cianosi (colorazione bluastra della pelle e delle mucose, sintomo di disturbi circolatori o respiratori) e grave debolezza. \u00c8 caratterizzante di questa forma anche la batteriemia e l'insorgenza di gravi disturbi neurologici. Se non viene curata in tempo, porta quasi sicuramente alla morte per edema polmonare acuto. Se non trattata tempestivamente la forma polmonare risulta fatale nella quasi totalit\u00e0 dei casi.\nLa peste polmonare \u00e8 trasmissibile anche senza l'azione di pulci, per via aerea: attraverso, cio\u00e8, tosse e starnuti di persone infette, contenenti materiale infetto in aerosol che potrebbe contagiare un prossimo ospite.\nAltre forme di peste.\n\"Yersinia pseudotuberculosis\" \u00e8 un batterio appartenente allo stesso genere \"Yersinia\" che d\u00e0 luogo a un quadro subacuto o cronicizzante con sintomi prevalentemente gastroenterologici. L'infezione si localizza in linfonodi profondi in area addominale causando adenite mesenterica, condizione che potrebbe indurre a sospettare tubercolosi (da cui il nome del batterio). \u00c8 una infezione rara negli esseri umani.\n\"Yersinia enterocolitica\" \u00e8 anch'esso un batterio appartenente allo stesso genere che colpisce principalmente il basso tratto digerente, ma \u00e8 molto pi\u00f9 frequente nell'uomo. Esso d\u00e0 luogo a sintomi gastroenterologici pi\u00f9 chiaramente conclamati rispetto a \"Y. pseudotuberculosis\".\nDiagnosi.\nUna corretta e rapida diagnosi \u00e8 fondamentale per il successo del trattamento del paziente e per limitare il diffondersi di un'epidemia. Secondo quanto dettato dalle linee guida dell'Organizzazione Mondiale della Sanit\u00e0, la peste pu\u00f2 essere diagnosticata come un caso sospetto, presunto o confermato sulla base di elementi sia clinici sia di laboratorio. In ogni caso, \u00e8 indicato che qualsiasi individuo che dovesse essere ritenuto contagiato dal batterio sia messo in isolamento per via della possibile alta contagiosit\u00e0. I centri per la prevenzione e il controllo delle malattie (CDC) statunitensi prevedono, per il personale di assistenza nei casi di peste polmonare, l'utilizzo di precauzioni standard.\nInoltre, \u00e8 ritenuto necessario che anche il personale di laboratorio che esegue i test sui campioni biologici del possibile infetto, sia informato del sospetto affinch\u00e9 adotti le corrette misure cautelative.\nIl gruppo di ricerca franco-malgascio guidato da Suzanne Chanteau dell'Istituto Pasteur del Madagascar (IPM) ha sviluppato nel 2003 un test rapido per la diagnosi di peste polmonare e bubbonica, che consente il rilevamento degli anticorpi entro quindici minuti. Con casi di peste che si verificano annualmente in tutto il mondo, una diagnosi rapida entro 24 ore \u00e8 una componente cruciale per il successo del trattamento. In venti Paesi, soprattutto in Africa, la peste \u00e8 ancora in atto.\nDiagnosi clinica.\nLa genericit\u00e0 dei sintomi costituisce la maggiore problematica nella diagnostica iniziale di questa patologia, che peraltro \u00e8 anche caratterizzata spesso da rapida evoluzione. A causa della genericit\u00e0 dei sintomi, la certezza della diagnosi di regola \u00e8 impossibile su basi puramente cliniche, ma \u00e8 possibile identificare un caso sospetto o presunto. Per una diagnosi probabile, oltre prendere in considerazione i dati clinici cio\u00e8 i segni e i sintomi tipici della malattia valutabili attraverso una visita medica correlata da anamnesi, \u00e8 necessario valutare il contesto epidemiologico che accompagna il paziente, vale a dire la sua residenza o provenienza da una zona endemica entro circa dieci giorni dalla prima manifestazione della condizione, o la sua possibile esposizione a pazienti affetti o animali infetti e/o una evidente storia di punture di pulci. Quando sussistono tutte queste condizioni \u00e8 possibile diagnosticare un caso presuntivo di peste, che andr\u00e0, ove ve ne \u00e8 la possibilit\u00e0, confermato attraverso analisi di laboratorio.\nDiagnosi di laboratorio.\nQuando si \u00e8 diagnosticato un caso di peste presunta, \u00e8 necessario procedere a esami di laboratorio il cui \"gold standard\" per la conferma rappresenta l'isolamento e l'identificazione dello \"Yersina pestis\" nei campioni biologici prelevati dal paziente come dal sangue o dal fluido aspirato dai bubboni. Tale patogeno si sviluppa su diversi terreni di cultura, come l'agar MacConkey, l'agar cuore-cervello e l'agar sangue, a una temperatura ottimale tra i 26 e i , ma \u00e8 necessaria una temperatura di di incubazione perch\u00e9 si produca l'antigene F1. Dopo circa 24 ore dall'incubazione, il bacillo \"Y. pestis\" \u00e8 visibile alle varie colorazioni di Giemsa, di Wright o di Wayson. L'isolamento del bacillo deve essere eseguito in un laboratorio con livello di biosicurezza minimo di classe 3.\nL'antigene F1 viene in genere utilizzato come bersaglio per rilevare lo \"Y. pestis\" con metodi immunologici. Un test di inibizione dell'emoagglutinazione dell'antigene F1 viene convenzionalmente impiegato per rilevare l'antigene F1 nel campione biologico. Tuttavia, sono stati riportati anche test di immunofluorescenza e test immunoenzimatico per rilevare quantitativamente l'anticorpo F1 o l'antigene F1. Lo \"Y. pestis\" pu\u00f2 essere rilevato anche mediante reazione a catena della polimerasi (PCR) mirando al gene dell'antigene F1 (caf1), al gene pla o ai frammenti cromosomici (come il frammento 3a). Tuttavia, \u00e8 stato dimostrato che i bersagli del gene pla e del frammento cromosomico non sono affidabili per rilevare il batterio. La rilevazione immunologica, basata sull'acido nucleico dello \"Y. pestis\" pu\u00f2 essere eseguita in un laboratorio di livello 2 di biosicurezza.\nNelle zone endemiche della malattia e in cui non vi \u00e8 la disponibilit\u00e0 di un laboratorio in grado di eseguire l'isolamento del batterio o l'identificazione immunologica o molecolare del batterio, \u00e8 possibile procedere con altri test come il test rapido immunocromatografico in grado di confermare l'esistenza dell'antigene F1 da campioni clinici. Tuttavia, per avere un'affidabilit\u00e0 dei risultati \u00e8 necessario che tale esame sia svolto da personale ben addestrato. Anche il ricorso a termociclatori portatili pu\u00f2 essere utile per rilevare il patogeno della peste direttamente sul posto.\nDiagnosi differenziale.\nPer ogni presentazione clinica della peste (bubbonica, setticemica, polmonare) vi \u00e8 un'ampia possibilit\u00e0 di diagnosi differenziale. Nel caso di peste bubbonica \u00e8 necessario escludere altre cause di linfoadenopatia (ingrossamento dei linfonodi). Vi sono numerose patologie che possono causare bubboni, sia infettive che non, devono essere pertanto escluse le diverse cause di origine virale, fungina, neoplastica, come l'assunzione di particolari farmaci (iatrogenesi), la presenza di malattie autoimmuni, una linfoadenite o una infezione da parte di batteri diversi dallo \"Y. pestis\". Tra le condizioni che talvolta possono occultare o essere scambiate per linfoadenopatia da peste, l'ernia inguinale incarcerata, se \u00e8 presente insieme a febbre, i granulomi venerei o la sifilide, o patologie addominali acute. Per i bubboni in prossimit\u00e0 del collo o ascellari, linfoadeniti da streptococco o stafilococco, malattia da graffio di gatto, tularemia. Con bubbone piccolo o quasi assente, anche febbre tifoide o infezioni da altri batteri vanno considerate. In ogni caso, la peste bubbonica si differenzia da tutte le altre condizioni che comportano la formazione dei \"bubboni\" per via della rapida insorgenza di una febbre elevata e della fulminea progressione dell'infiammazione e del deterioramento delle condizioni generali del paziente.\nPer quanto riguarda la forma polmonare, la diagnosi differenziale deve essere fatta con altre patologie che comportino febbre ed emottisi, come la bronchite di origine virale, tutte le varianti della polmonite, la tubercolosi, l'embolia polmonare, le diverse infiammazioni e i tumori del polmone. Tuttavia, come nel caso della forma polmonare, la rapida insorgenza dei sintomi e la gravit\u00e0 di essi, nonch\u00e9 la presenza di bubboni, indicano fortemente la peste rispetto ad altre cause.\nLa forma setticemica \u00e8 probabilmente quella che pu\u00f2 essere confusa maggiormente con altre condizioni per via dei numerosi segni e sintomi in comune con altre patologie, come la febbre e l'ipotensione, che possono suggerire altre cause infiammatorie o infettive, nonch\u00e9 qualsiasi origine dello shock.\nTrattamento.\nPer via della rapida evoluzione della malattia, il trattamento pi\u00f9 efficace per la peste consiste in una precoce somministrazione di una terapia antibiotica per oltre dieci giorni; anche quando non vi \u00e8 una diagnosi certa \u00e8 consigliabile iniziare la terapia anche solo con il sospetto clinico. Di elezione si utilizza streptomicina o cloramfenicolo o combinazioni di tetraciclina e sulfamidici. Sebbene il cloramfenicolo sia altamente efficace, \u00e8 considerato un farmaco di riserva per via dei suoi effetti collaterali. Tra le nuove generazioni di antibiotici, la gentamicina e la doxiciclina si sono dimostrati efficaci nel trattamento monoterapico della malattia. Infine, gli antibiotici doxiciclina e ciprofloxacina possono essere considerati anche farmaci utili per la profilassi se somministrati per un periodo di sette giorni. Importante \u00e8 l'isolamento dei malati per evitare ulteriori contagi.\nVi \u00e8 la possibilit\u00e0 che il batterio della peste possa sviluppare una resistenza ai farmaci e diventare cos\u00ec nuovamente una grave minaccia per la salute delle popolazioni. Nel 1995 \u00e8 stato trovato in Madagascar un caso di una forma di batterio resistente mentre, nello stesso Paese, sono state segnalate ulteriori epidemie nel novembre 2014 e nell'ottobre 2017. Basandosi su studi \"in vivo\" su animali e \"in vitro\", la statunitense \"Food and Drug Administration\" agli inizi del XXI secolo ha approvato anche la levofloxacina come antibiotico per i pazienti con peste.\nOltre alla somministrazione di antibiotici, il trattamento della peste prevede anche una terapia di supporto per la gestione dei sintomi pi\u00f9 gravi, come l'eventuale verificarsi di uno stato di shock. Nonostante non siano utilizzati abitualmente, sono state proposte diverse terapie complementari, come l'immunoterapia, la terapia fagica, la terapia con batteriocine e il ricorso agli inibitori del fattore di virulenza. Sono, inoltre, in fase di sviluppo degli inibitori in grado di bloccare nello \"Y. pestis\" un enzima che svolge un ruolo importante nella costruzione della membrana protettiva cellulare, senza la quale il batterio non pu\u00f2 sopravvivere.\nConsiderata l'elevata preoccupazione per un'eventuale diffusione della malattia a seguito di bioterrorismo, sono stati approntati vaccini antipestosi per prevenire l'infezione da \"Y. pestis\", sebbene nessuno di questi sia ampiamente utilizzato a causa di dubbi sulla reale efficacia. Inoltre, per via della brevit\u00e0 del loro effetto, vengono generalmente somministrati solo in casi di rischio evidente e programmabile di contagio, come per esempio per le figure professionali di biologi e ricercatori a contatto con il batterio. Nel primo decennio del XXI secolo erano in produzione ben 17 vaccini antipestosi. Nel caso si verificasse un'epidemia su larga scala o un attacco bioterroristico, le linee guida consigliano l'assunzione per gli eventuali contagiati, sia adulti sia bambini, di doxiciclina, somministrata \"per os\", e ciprofloxacina o, in alternativa, il solo cloramfenicolo per gli adulti e in combinazione con la ciprofloxacina per i bambini.\nPrognosi.\nSe non trattata adeguatamente, la peste in forma bubbonica porta alla morte in circa il 40-50% dei casi, mentre per quanto riguarda la forma polmonare o setticemica il decesso avviene praticamente nella quasi totalit\u00e0 dei pazienti. Si deve notare che gli esiti fatali di peste bubbonica sono generalmente preceduti dall'evoluzione verso una delle due forme pi\u00f9 gravi. Se il corretto trattamento antibiotico viene attuato precocemente, vale a dire entro circa 24 ore dalla prima manifestazione dei sintomi, la mortalit\u00e0 scende fino al 5% per la forma bubbonica e al 10% per quella polmonare. Nei decenni 1984-2004 vi sono stati tra i mille e i cinquemila casi diagnosticati ogni anno nel mondo, con un numero di decessi compreso tra i 100 e i 200 l'anno. I casi di guarigione da peste setticemica possono essere accompagnati da lesioni permanenti ad aree periferiche colpite da necrosi, un esito frequente se il quadro di CID non viene trattato anch'esso tempestivamente, il che pu\u00f2 portare a necessit\u00e0 di amputazione di dita od estremit\u00e0.\nComplicanze.\nNonostante la precoce somministrazione di un corretto trattamento possa essere risolutiva, un paziente pu\u00f2 incorrere in una serie di potenziali complicazioni in grado di metterne a repentaglio la sopravvivenza. Tra le pi\u00f9 significative vi \u00e8 la faringite, lo sviluppo di una peste polmonare secondaria a una bubbonica, l'instaurarsi di una batteriemia o di uno shock settico. Un'ulteriore complicanza in grado di aumentare la mortalit\u00e0 \u00e8 la meningite che pu\u00f2 verificarsi dopo almeno una settimana dallo sviluppo di una peste bubbonica non trattata.\nPrevenzione.\nPoich\u00e9 la peste umana \u00e8 una malattia rara nella maggior parte del mondo, non si ritiene necessaria la vaccinazione di routine se non per i soggetti con un rischio particolarmente elevato di esposizione al batterio. Non \u00e8 nemmeno consigliato tra coloro che vivono in aree con peste enzootica, dove i casi di infezione si verificano a tassi regolari e prevedibili in particolari zone e popolazioni, come avviene negli Stati Uniti occidentali, n\u00e9 \u00e8 indicato per la maggior parte dei viaggiatori che si recano in Paesi in cui sono stati segnalati recenti casi, in particolare se il loro viaggio \u00e8 limitato alle aree urbane ed \u00e8 previsto che soggiornino in strutture moderne. I centri per la prevenzione e il controllo delle malattie statunitensi raccomandano la vaccinazione per: (1) tutto il personale di laboratorio e di campo che lavora con gli organismi \"Y. pestis\" resistenti agli antimicrobici; (2) per le persone impegnate in esperimenti di aerosol con lo \"Y. pestis\"; (3) per le persone impegnate in operazioni sul campo in aree con peste enzootica in cui non \u00e8 possibile prevenire l'esposizione (come alcune aree colpite da una catastrofe).\nUna revisione sistematica della \"Cochrane Collaboration\" non ha trovato studi di qualit\u00e0 sufficiente per stilare alcuna dichiarazione sull'efficacia del vaccino.\nProspettive.\nSebbene la peste non sia una malattia comune nel XXI secolo, \u00e8 comunque una patologia che non deve essere sottovalutata, per via della sua alta trasmissibilit\u00e0, del rapido decorso clinico e dell'elevata mortalit\u00e0. Anche un piccolo focolaio relativamente circoscritto pu\u00f2 portare a conseguenze gravi, come accadde nel 1994 in India quando una ristretta epidemia caus\u00f2 cinquanta morti nella citt\u00e0 di Surat e comport\u00f2 una perdita per la nazione di circa 600 milioni di dollari a causa delle ripercussioni sul turismo e sul commercio. Tuttavia, siccome \u00e8 impossibile debellare la malattia e poich\u00e9 essa \u00e8 ampiamente diffusa nei roditori selvatici, si ritiene che sia necessario approfondire e monitorare i rischi per la popolazione umana. Ad esempio, \u00e8 risaputo che climi caldi favoriscono il diffondersi del batterio e pertanto il riscaldamento globale potrebbe rappresentare un pericolo per il futuro.\nIl punto fondamentale per il contenimento di un focolaio \u00e8 rappresentato dalla possibilit\u00e0 di effettuare una rapida diagnosi anche in condizioni di mancanza di strutture sanitarie all'avanguardia. Da questo punto di vista vi sono stati grandi progressi grazie all'introduzione di test diagnostici semplici e veloci, ma si mette in rilievo la necessit\u00e0 di introdurre ulteriori miglioramenti.\nUn altro grave timore per la salute umana \u00e8 rappresentato dalla possibilit\u00e0 del generarsi di ceppi di \"Y. pestis\" resistenti agli antibiotici. Infine il pericolo che il batterio della peste possa essere utilizzato come arma biologica in attivit\u00e0 militari o di bioterrorismo \u00e8 una concreta possibilit\u00e0 che molti governi o autorit\u00e0 sanitarie prendono in seria considerazione.\nLa peste come arma biologica.\nLa peste ha una lunga storia come arma biologica. Alcuni resoconti storici risalenti all'antica Cina e all'Europa medievale descrivono in dettaglio l'uso di carcasse di animali o cadaveri di uomini infetti da parte degli Xiongnu, degli Unni, dei Mongoli, dei Turchi e di altri popoli, per contaminare le riserve d'acqua nemiche. Si dice che il generale Huo Qubing, della dinastia Han, sia morto a causa di ci\u00f2 mentre era impegnato in una guerra contro gli Xiongnu. \u00c8 stato anche riportato che siano state lanciate le vittime della peste tramite catapulte all'interno di citt\u00e0 sotto assedio con lo scopo di propagare il contagio.\nNel 1347 la citt\u00e0 di Caffa, un grande emporio commerciale nella penisola di Crimea in mano ai genovesi, fu assediata da un esercito di guerrieri mongoli dell'Orda d'oro sotto il comando di Gan\u012b Bek. Alcune fonti riportano che gli assedianti, logorati dalla malattia che li flagellava, presero la decisione di usare i cadaveri infetti dei propri compagni come arma biologica catapultandoli all'interno della citt\u00e0 contagiando gli abitanti. Questo evento, forse, potrebbe essere il responsabile del propagarsi della peste nera in Europa giunta per mezzo delle navi che lasciarono Caffa.\nDurante la seconda guerra mondiale, l'esercito giapponese svilupp\u00f2 un'arma basata sull'allevamento e il rilascio di un gran numero di pulci che potevano essere infettate dallo \"Y. pestis\". Durante l'occupazione giapponese della Manciuria, l'Unit\u00e0 731 infett\u00f2 deliberatamente civili e prigionieri di guerra cinesi, coreani e abitanti della Manciuria con il batterio della peste. Questi soggetti, chiamati \"maruta\" vennero dissezionati per studi mentre altri vivisezionati quando erano ancora coscienti. Alcuni membri dell'unit\u00e0, come Shir\u014d Ishii furono esonerati dal comparire nel processo di Tokyo ma dodici di loro furono giudicati per crimini di guerra dal tribunale di Chabarovsk nel 1949, quando alcuni di loro ammisero di aver diffuso la peste bubbonica in un raggio di intorno alla citt\u00e0 di Changde.\nPer tutta la durata della guerra fredda le grandi potenze militari hanno condotti studi per l'utilizzo della peste come arma e sui metodi di difesa nel caso che la utilizzasse un Paese nemico contro di loro. A partire dai primi anni del XXI secolo, con l'alleviarsi delle tensioni internazionali ma con la crescita delle preoccupazioni riguardanti il terrorismo, ha preso spazio il timore che lo \"Y. pestis\" possa essere utilizzato a questo scopo; infatti, se il batterio fosse rilasciato in aerosol in uno spazio ristretto e densamente abitato potrebbe causare un numero di vittime significativo e scatenare panico tra la popolazione. Proprio per mitigare gli effetti di una tale azione di bioterrorismo molti paesi, ed in particolare gli Stati Uniti d'America, sono in possesso di grandi scorte di antibiotici.\nLa peste nell'arte e nella letteratura.\nA causa della sua virulenza, della paura che essa ha suscitato nel corso dei secoli e dell'enorme numero di vittime causate, molti scrittori hanno inserito un'epidemia di peste nelle loro opere, oppure hanno scritto un saggio in cui si parla della malattia o in cui essa \u00e8 comunque presente. Tra le molte opere celebri nelle quali si tratta anche della peste o di un'epidemia ad essa associabile si possono certamente ricordare: il \"Libro dei Maccabei\" (la peste inviata da Dio contro i Filistei); libro dell\"'Iliade\" (la peste inviata per punizione da Apollo nel campo dei Greci); il \"De rerum natura\" del poeta latino Lucrezio sulla peste di Atene, gi\u00e0 descritta dallo storico greco Tucidide nella \"Guerra del Peloponneso\"; il brano sulla peste del Norico (libro IV, vv. 453-527) nelle \"Georgiche\" di Virgilio; il \"Decameron\" di Giovanni Boccaccio (novelle, 1349-1351 circa); il \"Diario dell'anno della peste\" di Daniel Defoe (1722); la \"Storia della colonna infame\" (saggio storico, 1840) e \"I promessi sposi\" (romanzo storico, 1840) entrambi di Alessandro Manzoni; \"La peste\" di Albert Camus (1947); \"La maschera della morte rossa\" di Edgar Allan Poe (1842); \"Il barbiere di sua altezza\" di Luigi Gramegna, romanzo storico che descrive l'epidemia torinese del 1630, \"Lo stato d'assedio\" (1948) sempre di Albert Camus. L'opera di quest'ultimo ha una valenza allegorica: la peste rappresenta i regimi totalitari.\nLa pittura tardo medievale ebbe ripercussioni dalle tragedie legate alla pestilenza. La cosiddetta \"danza macabra\", uno dei temi iconografici pi\u00f9 frequenti dei primi decenni del XV secolo nella quale \u00e8 rappresentata una danza tra uomini e scheletri, \u00e8 stata messa in relazione con la peste del Trecento. Una delle produzioni pi\u00f9 celebri \u00e8 la \"Danza macabra di Lubecca\", opera del pittore e intagliatore Bernt Notke, andata perduta a seguito del Bombardamento di Lubecca. Tale tema venne utilizzato anche per le musiche di \"Totentanz\", composte tra il 1834 e il 1859 da Franz Liszt. Il pittore tedesco del XX secolo Werner T\u00fcbke ricorse al soggetto della peste per una scena del suo monumentale dipinto dedicato alla guerra dei contadini tedeschi del XVI secolo."}
{"id": "48899", "revid": "697352", "url": "https://it.wikipedia.org/wiki?curid=48899", "title": "Shrek (film)", "text": "Shrek \u00e8 un film d'animazione del 2001 diretto da Andrew Adamson e Vicky Jenson, basato sulla fiaba omonima del 1990 di William Steig. Il film \u00e8 anche il primo film della serie cinematografica \"Shrek\".\nQuinto lungometraggio prodotto da DreamWorks Animation nel maggio 2001, presentato in concorso al 54\u00ba Festival di Cannes, \u00e8 stato il primo film a vincere l'Oscar al miglior film d'animazione, categoria introdotta nel 2002.\nIl nome Shrek deriva dal termine in lingua tedesca \"schreck\" e dal termine in yiddish \"\u05e9\u05e8\u05e2\u05e7\" (\"shreck\"), che significano \"paura\", \"terrore\".\nIl \"New York Times\" ha inserito il film nella sua lista dei 1000 migliori film di sempre e nel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nShrek \u00e8 un imponente orco verde che vive in solitudine all'interno di una casa di legno in una palude ed evita ogni contatto sociale in quanto da sempre gli umani considerano cattivi gli orchi. Nonostante appaia scorbutico e solitario, in realt\u00e0 Shrek \u00e8 buono e altruista.\nIn un luogo poco distante dalla sua palude, alcune guardie di Lord Farquaad stanno acquistando creature delle favole, vendute dai loro proprietari: Farquaad \u00e8 uno spietato dittatore che vuole far sparire dai suoi feudi tutte le creature magiche e gli animali parlanti, considerate da lui inutili. Un asino parlante di nome Ciuchino, al momento di essere venduto dalla sua padrona, riesce a scappare e, inoltrandosi nella foresta, incontra Shrek, che mette in fuga i soldati. Ciuchino, finalmente libero, segue Shrek fino alla palude, pregandolo di poter rimanere con lui; dopo numerose richieste, l'orco gli consente di rimanere vicino alla sua abitazione, a patto che non entri in casa.\nQuella notte, mentre Ciuchino dorme di fronte alla casa di Shrek, gran parte delle creature esiliate si riversano nella palude per accamparvisi; alcune di loro riescono a entrare nell'abitazione dell'orco, che spazientito le butta fuori. Infuriato, Shrek chiede alle creature presenti cosa ci facciano a casa sua, e queste ultime gli fanno capire che Farquaad le ha fatte allontanare dalle loro terre, lasciandole quindi senza una casa. Shrek decide allora di andare a cercare Lord Farquaad per parlarvi direttamente, e si dirige verso il suo castello con Ciuchino, poich\u00e9 \u00e8 l'unico che sa dove si trova; si dirigono cos\u00ec a Duloc, la citt\u00e0-fortezza dello spietato dittatore, solo per riavere la sua tranquillit\u00e0.\nIntanto, consultando uno specchio magico, Farquaad viene a sapere che per diventare Re di quelle terre deve sposare una principessa. Lo specchio lo mette davanti a tre alternative: Cenerentola, Biancaneve e la principessa Fiona, la quale \u00e8 intrappolata in cima all'altissima torre di un antico castello, sorvegliato da un terribile drago; il castello, situato all'interno di un vulcano, \u00e8 circondato da un mare di lava bollente ed \u00e8 accessibile solamente tramite un ponte di legno traballante. Farquaad segue il consiglio di Thelonius, il suo boia, e sceglie Fiona, ma, non volendo rischiare la vita per salvarla, organizza un torneo per scegliere l'eroe che dovr\u00e0 liberare la sua futura sposa al suo posto. Shrek irrompe nella fortezza durante il torneo e si scontra con i cavalieri presenti, che su ordine di Farquaad si gettano verso di lui per ucciderlo. Grazie alla sua straordinaria forza, Shrek, aiutato da Ciuchino, atterra tutti coloro che gli si avvicinano. Di fronte a questo, Farquaad dichiara Shrek vincitore del torneo e gli comunica che \u00e8 stato scelto per andare a salvare Fiona. L\u2019orco, accettando la sua designazione, chiede in cambio lo sgombero della sua palude da tutte le creature delle favole.\nShrek e Ciuchino partono assieme e, dopo diversi giorni di cammino, raggiungono il castello; giunti all'interno, i due si separano e vengono attaccati dal drago, che si rivela essere una draghessa, la quale si innamora perdutamente di Ciuchino e lo cattura. Shrek riesce invece a trarre in salvo la principessa Fiona e, dopo aver incatenato la draghessa, a portare tutti in salvo. La principessa Fiona tuttavia si aspettava un salvataggio pi\u00f9 romantico, oltre che un principe bello, e mostra cos\u00ec un'iniziale ostilit\u00e0 nei confronti dei due (Shrek indossava infatti l'elmo di un cavaliere). Stranamente, prima che tramonti il sole, la principessa ordina di accamparsi e si nasconde in una caverna. Tuttavia, conoscendosi meglio, Shrek e Fiona scoprono ben presto di avere molte cose in comune e, durante il tragitto di ritorno, stringono un rapporto sempre pi\u00f9 intenso.\nLa sera precedente al ritorno a Duloc, giunti presso un mulino a vento abbandonato, vi si accampano. Ciuchino, durante la notte, scopre la principessa nascosta nel mulino, ma sotto l'aspetto di un'orchessa. Fiona gli rivela cos\u00ec la triste verit\u00e0: da piccola venne maledetta da una strega con un incantesimo secondo cui ogni notte, al calar del Sole, si sarebbe trasformata in una creatura mostruosa; l'incantesimo pu\u00f2 essere spezzato solo dal bacio del vero amore, perci\u00f2 i suoi genitori la chiusero in una torre ad aspettare che un uomo la salvasse e rompesse l'incantesimo. Fiona dunque \u00e8 intenzionata a sposare Lord Farquaad il giorno seguente prima che cali il Sole; Ciuchino, per\u00f2, che ha notato il legame formatosi tra lei e Shrek, le dice indirettamente che potrebbe essere l\u2019orco stesso il suo vero amore. Mentre Fiona si confessa a Ciuchino, Shrek ascolta una parte della conversazione in cui lei parla male di s\u00e9 stessa, affermando la mostruosit\u00e0 del suo aspetto orchesco. Shrek, pensando che si stesse riferendo a lui, si rattrista enormemente e arrabbiato va immediatamente a Duloc ad avvisare Lord Farquaad, il quale giunge all'alba per portare la principessa al castello. Fiona, tornata umana con le luci dell'alba, si imbatte in Shrek, che la tratta freddamente a causa del fraintendimento; dopodich\u00e9 si affretta ad andare a Duloc, pur non desiderandolo.\nDopo aver litigato con Ciuchino e dopo averlo respinto in malo modo, Shrek torna nella sua palude, ormai liberata dalle creature delle favole, e si chiude in s\u00e9 stesso in preda alla depressione, mentre lui e Fiona pensano tristemente l'uno all'altro. Successivamente incontra Ciuchino che rivendica met\u00e0 della palude, e lo scaccia via, ma l'asino, irritato dall'atteggiamento dell'orco, gli rinfaccia che quando Fiona parlava di una bestia, non si riferiva a lui, ma a qualcun altro, e si rappacificano. Ciuchino fa presente a Shrek dell'imminente matrimonio tra Fiona e Lord Farquaad, e grazie alla draghessa \u2014 liberatasi dalle catene che la tenevano imprigionata al castello \u2014 i due si dirigono in volo a Duloc dove il matrimonio tra Fiona e Lord Farquaad sta per concludersi. Fortunatamente, Shrek entra in chiesa poco prima del bacio tra gli sposi, rivelando finalmente a Fiona i suoi sentimenti, venendo per\u00f2 deriso da Lord Farquaad e dai presenti. In questo frangente il Sole tramonta, e Fiona lascia che l'incantesimo si compia di nuovo.\nLa principessa si trasforma in un'orchessa sull'altare, scatenando l'ira di Lord Farquaad, che incorona s\u00e9 stesso come Re e ordina alle sue guardie di catturare i due orchi, intenzionato a far torturare Shrek e a far rinchiudere nuovamente e permanentemente Fiona nella torre. Fortunatamente l'intervento della draghessa, che entra in chiesa e divora Lord Farquaad sputando la corona, sventa il peggio. Shrek pu\u00f2 dunque baciare Fiona, che rimane per sempre un'orchessa spezzando l'incantesimo. I due orchi si sposano: il matrimonio viene celebrato nella palude insieme a tutte le creature delle favole, mentre Ciuchino si ritrova lietamente fidanzato con la draghessa; Shrek e Fiona partono per il viaggio di nozze, vivendo per sempre \"orrendi e contenti\".\nProduzione.\nRobin Williams, che aveva lavorato gi\u00e0 in precedenza con Jeffrey Katzenberg per \"Aladdin\" e aveva avuto dei conflitti con lui e con la Disney per accordi di marketing, in un'intervista ha fatto intendere che aveva rifiutato un ruolo in \"Shrek\" perch\u00e9 avrebbe significato lavorare nuovamente con Katzenberg. Williams non ha mai dichiarato quale ruolo abbia rifiutato.\nChris Farley era stato originariamente pensato per la voce di Shrek, dopo il rifiuto di Nicholas Cage, e aveva registrato almeno met\u00e0 dei dialoghi del personaggio, ma mor\u00ec poco prima che il progetto fosse completo. La DreamWorks assunse quindi Mike Myers. Dopo che Myers aveva completato il doppiaggio del personaggio e il film era in avanzato stato di produzione, gli fu richiesto di registrare di nuovo tutto con accento scozzese, simile a quello usato da sua madre per raccontargli le favole da bambino. Myers aveva gi\u00e0 utilizzato l'accento scozzese per alcuni sketch durante il \"Saturday Night Live\" e anche per l'interpretazione dei personaggi di Stuart MacKenzie nel film \"Mia moglie \u00e8 una pazza assassina?\" e di Ciccio Bastardo in \"\" e \"Austin Powers in Goldmember.\"\nIl ruolo di Fiona venne inizialmente affidato a Janeane Garofalo, ma venne licenziata in seguito alla morte di Farley, e venne assunta Cameron Diaz.\nIl personaggio di Ciuchino \u00e8 stato modellato su Pericles, un vero ciuco di Barron Park, Palo Alto, in California. Secondo alcuni rumor, Shrek sarebbe invece basato sul wrestler francese Maurice Tillet (1903-1954), nonostante la DreamWorks non ne abbia mai dato conferma ufficiale.\nDistribuzione.\nIl film \u00e8 stato distribuito negli Stati Uniti il 18 maggio 2001 e in Italia il 15 giugno dello stesso anno.\nColonna sonora.\nIl 15 maggio 2001 \u00e8 stata pubblicata la colonna sonora del film, intitolata \"Shrek: Original Motion Picture Score\" e pubblicata su etichetta DreamWorks Records.\nAccoglienza.\nIncassi.\nIl primo capitolo delle avventure dell'orco Shrek ha incassato circa in tutto il mondo.\nCritica.\nIl film ha generalmente ricevuto recensioni positive da parte della critica cinematografica; il sito \"Rotten Tomatoes\" ha riportato che l'89% delle 171 recensioni professionali ha dato un giudizio positivo sul film.\nInfluenza culturale.\nShrek e i suoi personaggi sono diventati in breve tempo un grande fenomeno globale. Dopo l'uscita del film e del suo primo sequel, sempre pi\u00f9 film d'animazione hanno cominciato a incorporare riferimenti alla cultura di massa e numeri musicali conclusivi; questi elementi si possono trovare ad esempio in \"Robots\" e \"Chicken Little - Amici per le penne\". \"Shrek\" \u00e8 stato anche uno dei primi film d'animazione a raccogliere le fiabe pi\u00f9 conosciute al mondo per parodiarne personaggi e dinamiche ricorrenti in chiave pi\u00f9 matura, un genere che influenzer\u00e0 altri film (seppur di meno successo) come \"Cenerentola e gli 007 nani\", \"Donkey Xote\" e \"Cappuccetto Rosso e gli insoliti sospetti\".\nSequel.\nSono stati girati tre seguiti e uno spin-off:"}
{"id": "48904", "revid": "57342", "url": "https://it.wikipedia.org/wiki?curid=48904", "title": "Shrek 2", "text": "Shrek 2 \u00e8 un film d'animazione del 2004 diretto da Andrew Adamson, Kelly Asbury e Conrad Vernon.\nLa pellicola \u00e8 il secondo capitolo della serie cinematografica di \"Shrek\", sequel di \"Shrek\" (2001), basato sul libro illustrato \"Shrek!\" (1990) di William Steig. Al termine dei titoli di coda vi \u00e8 una dedica (che mostra Shrek e Ciuchino osservare la luna, esattamente come nel primo film) a Steig, deceduto il 3 ottobre 2003 a 95 anni durante la lavorazione del film.\nTrama.\nL'aitante principe Azzurro compie un viaggio per salvare la principessa Fiona, rinchiusa nella torre pi\u00f9 alta di una fortezza posta nel cratere di un vulcano e sorvegliata da una Draghessa. Arrivato al castello, per\u00f2, il principe trova solamente il lupo cattivo, il quale lo informa che Fiona \u00e8 in viaggio di nozze.\nShrek e Fiona sono infatti appena tornati alla palude (di cui Ciuchino si \u00e8 occupato) dopo la luna di miele: nel giardino di casa si presenta per\u00f2 un araldo che annuncia che i due sono stati invitati dai genitori di Fiona, re Harold e regina Lillian, a recarsi nel regno di \"Molto Molto Lontano\" per partecipare a un ballo di gala in onore delle loro nozze e ricevere la benedizione regale. Nonostante l\u2019opposizione di Shrek, intimorito dal probabile giudizio dei suoceri, i due partono assieme a Ciuchino alla volta del regno, affidando casa sua al lupo cattivo, i tre porcellini, Pinocchio, Zenzy e i tre topini ciechi. Dopo un lunghissimo viaggio, i tre arrivano a destinazione, dove ricevono inizialmente una calorosa accoglienza, ma tutti i presenti, re e regina inclusi, rimangono sbigottiti quando Shrek e Fiona scendono dalla carrozza. Quella stessa sera, nonostante la regina Lillian cerchi di stemperare la tensione, tra Shrek e re Harold scoppia una furibonda lite a seguito della quale Fiona, esasperata, si rinchiude nella sua stanza iniziando a piangere.\nLe sue lacrime invocano la sua Fata Madrina, che cerca di consolarla tramite doni lussuosi. Fiona tuttavia afferma che non ne ha bisogno e le racconta di essersi sposata con Shrek, motivo per cui non ha l'aspetto di un'umana. La Fata Madrina quindi si ritira e si incontra in segreto con Harold: fu proprio lei a consigliare ai sovrani di rinchiudere Fiona nella torre in attesa che suo figlio, il principe Azzurro, la salvasse, spezzasse la maledizione e divenisse il re di \"Molto Molto Lontano\"; re Harold aveva accettato poich\u00e9, in caso di rifiuto, avrebbe rivelato un patto segreto stretto con la Fata Madrina anni prima. Il re si reca cos\u00ec alla malfamata locanda \"La mela avvelenata\", ritrovo di tutti i cattivi delle favole, dove assolda il Gatto con gli stivali come sicario per uccidere il genero. Shrek, mentre legge un diario di Fiona da bambina dove esprimeva il desiderio di sposare un principe, viene invitato dal suocero per una caccia mattutina.\nLa mattina seguente Shrek e Ciuchino partono e seguono le indicazioni date da Harold. Cos\u00ec facendo vengono attaccati dal Gatto con gli stivali, che per\u00f2 diventa inoffensivo dopo aver vomitato una palla di pelo. Shrek gli risparmia la vita portandolo con s\u00e9, e il Gatto riconosce di essere debitore nei suoi confronti. I tre si dirigono al laboratorio industriale di pozioni magiche della Fata Madrina perch\u00e9 Shrek vuole un aiuto per rendere felice Fiona: la fata, per\u00f2, gli risponde che gli orchi non vivono per sempre felici e contenti. Shrek per\u00f2 non demorde: insieme a Ciuchino e Gatto entra nella stanza delle pozioni, dove scorge la pozione \u00abPer sempre felici e contenti\u00bb, dagli effetti portentosi ma temporanei: se uno dei due innamorati la berr\u00e0, entrambi otterranno felicit\u00e0, conforto e bellezza divina. I tre decidono cos\u00ec di rubarla: usciti dal laboratorio dopo una rocambolesca fuga, l'orco beve la pozione, non prima che Ciuchino ne abbia presa una buona dose. Inizialmente non accade nulla, cos\u00ec i tre, sconfortati, si recano in una fattoria poco lontana per trascorrervi la notte.\nIl giorno dopo Shrek e Ciuchino si risvegliano completamente trasformati, il primo in un bellissimo uomo e il secondo in uno stallone bianco. Gatto avverte l'orco che, affinch\u00e9 gli effetti della pozione siano permanenti, dovr\u00e0 baciare Fiona, anche lei risvegliatasi nel corpo dell'umana che era in origine, entro mezzanotte. La Fata Madrina intanto scopre del furto della pozione \u00abPer sempre felici e contenti\u00bb; decide di sfruttare la cosa a suo vantaggio e spaccia suo figlio per Shrek trasformato, ingannando Fiona. Il vero Shrek, dopo essere ritornato al castello, osserva la scena da lontano, bloccato dalla Fata Madrina che lo convince a lasciar andare Fiona, pensando che sia meglio che lei realizzi il suo sogno di sposare un principe e vivere come una vera principessa.\nShrek, sconfortato, si ferma con Ciuchino e il Gatto al pub \"La mela avvelenata\", dove inaspettatamente vedono arrivare re Harold, scoprendo che \u00e8 in combutta con Madrina, che il principe stesso \u00e8 figlio della Fata Madrina e che ella sta consegnando al re una fiala contenente una pozione che, se bevuta da Fiona, la far\u00e0 innamorare del primo uomo che bacer\u00e0. Harold non vorrebbe farlo, ma \u00e8 costretto dalla minaccia della Fata Madrina, la quale gli ricorda il patto stretto anni prima e lo minaccia di rimuovergli il suo \"felice e contento\". Shrek, Ciuchino e Gatto tentano quindi di rivelare tutto a Fiona, ma vengono scoperti, catturati dalle guardie e imprigionati. Vengono per\u00f2 liberati da Zenzy, Pinocchio, il lupo cattivo, i tre porcellini e i tre topini ciechi, giunti dopo aver saputo della loro prigionia su un notiziario. Per entrare nel castello, Shrek si fa aiutare dall'uomo focaccina (\"padre\" di Zenzy), il quale crea Mongo, un gigantesco uomo di pan di zenzero.\nNel frattempo Fiona, accortasi dei cambiamenti di carattere del \"marito\", se ne lamenta col padre mentre lui sta per darle la bevanda incantata; egli per\u00f2 la convince a partecipare lo stesso al ballo. Con l'aiuto di Mongo, Shrek e i suoi amici irrompono nel castello e alla festa proprio pochi attimi prima che Azzurro baci Fiona. Scoppia cos\u00ec uno scontro in cui la bacchetta magica della Fata Madrina passa di mano in mano da Shrek e dai suoi amici: questa per\u00f2 ordina al figlio di baciare subito la ragazza affinch\u00e9 la pozione somministratale da Harold faccia effetto e lei si innamori di lui, ma Fiona atterra Azzurro con una testata e si ricongiunge con Shrek: Harold, capendo che la figlia era davvero innamorata di Shrek, aveva infatti scelto di non farle bere la pozione. Azzurro intanto si \u00e8 ripreso dalla testata di Fiona e restituisce la bacchetta a sua madre, la quale sta per scagliare contro Shrek e Fiona un incantesimo mortale. Un attimo prima che possa colpirli, re Harold si getta in mezzo: l'incantesimo, rimbalzato sulla sua armatura ferrea, torna indietro e colpisce la Fata Madrina trasformandola in bolle di sapone.\nPurtroppo, anche Harold \u00e8 stato colpito dall'incantesimo, ma non \u00e8 morto: \u00e8 ritornato alla sua forma originale, un rospo. Si scopre che in realt\u00e0 re Harold \u00e8 un ranocchio che era stato trasformato in uomo dalla Fata Madrina perch\u00e9 potesse sposare Lillian, avendo in cambio, come ricatto, la corona per suo figlio: per questo Fiona alla nascita era umana di giorno e orchessa di notte. Si dice addolorato per il suo comportamento nei confronti di Shrek, d\u00e0 ai due sposi la sua benedizione e fa per andarsene, dicendo a Lillian che vorrebbe essere l'uomo che lei merita, ma la moglie lo prende e lo accetta cos\u00ec com'\u00e8, affermando che in quest'occasione si \u00e8 dimostrato pi\u00f9 uomo pi\u00f9 di quanto non lo sia mai stato, nonostante tutto. Nel frattempo scocca la mezzanotte. Shrek chiede a Fiona di baciarlo per rendere la magia permanente, ma lei rifiuta: vuole che suo marito sia s\u00e9 stesso, poich\u00e9 si \u00e8 innamorata di Shrek come orco e non come umano. All'ultimo rintocco della mezzanotte l'incantesimo si dissolve e Shrek, Fiona e Ciuchino tornano come prima. La festa quindi prosegue con un'improvvisazione sulle note di \"Livin' la vida loca\".\nIn una scena durante i titoli di coda, la Draghessa (diventata moglie di Ciuchino) arriva dopo essersi ripresa da una crisi di nausee e nervosismo, scambiate da Ciuchino per ostilit\u00e0, dovute in realt\u00e0 a una gravidanza: la Draghessa \u00e8 infatti accompagnata dai loro figli, i drughini.\nProduzione.\nPer realizzare le animazioni sono state impiegate oltre 330 workstation HP con sistema operativo Linux, mentre per la composizione finale delle scene digitali sono stati utilizzati 780 server sempre HP con Linux.\nWilliam Steig, autore del libro originale da cui \u00e8 stato tratto il film, \u00e8 morto durante le riprese. Il film gli \u00e8 stato dedicato.\nSebbene in genere ogni attore registri la sua parte da solo, Julie Andrews e John Cleese registrarono sempre le loro parti in coppia.\nColonna sonora.\nLa colonna sonora \u00e8 stata pubblicata su etichette DreamWorks Records e Geffen Records.\nPromozione.\nPer sponsorizzare l'uscita di \"Shrek 2\" nelle sale cinematografiche italiane, l'edizione del 16 dicembre 2004 de \"La Gazzetta dello Sport\" usc\u00ec colorata completamente di verde, anzich\u00e9 il classico rosa.\nDistribuzione.\nIl film \u00e8 uscito nelle sale cinematografiche degli Stati Uniti il 19 maggio 2004, mentre nelle sale in Italia il 17 dicembre 2004.\nAccoglienza.\nCritica.\nIl film fu accolto caldamente dalla critica e dal pubblico, ricevendo da alcune recensioni anche valutazioni maggiori rispetto al predecessore. Sul sito Rotten Tomatoes risulta che l'88% dei critici ha dato un giudizio positivo. Su Metacritic ha invece un punteggio del 75 su 100.\nIncassi.\n\"Shrek 2\" ha ottenuto il terzo miglior risultato nel weekend d'esordio della storia del cinema, battendo il precedente record per i film d'animazione segnato dal cartoon della Disney-Pixar \"Alla ricerca di Nemo\", diventando uno dei film di maggior successo di tutto il 2004.\n\"Shrek 2\" si trova al 12\u00ba posto nella classifica dei film d'animazione con maggiori incassi nella storia del cinema.\nCortometraggio.\nSia in DVD che in VHS, il film \u00e8 stato seguito da un cortometraggio di quiz musicale, intitolato \"L'idolo di Molto Molto Lontano\" (in originale (\"Far Far Away Idol\"), dove i personaggi del film verranno scelti come vincitori dopo aver cantato.\nSequel.\nSono stati girati due sequel, \"Shrek terzo\" (2007) e \"Shrek e vissero felici e contenti\" (2010), mentre nel 2011 \u00e8 uscito uno spin-off dal titolo \"Il gatto con gli stivali\", che vede come protagonista il gatto con gli stivali."}
{"id": "48912", "revid": "709565", "url": "https://it.wikipedia.org/wiki?curid=48912", "title": "Vibrafono", "text": " Il vibrafono \u00e8 uno strumento musicale a percussione a suono determinato della famiglia degli idiofoni. Esso \u00e8 composto da barre in metallo intonate, poggiate in maniera ordinata su una struttura portante, solitamente in legno e metallo, che sostiene anche i tubi risonatori, il pedale e la relativa sordina. Le barre costituiscono i tasti, disposti proprio come una tastiera di pianoforte; sono percossi da battenti con la testa in feltro o gomma di diversa durezza, rivestita di filo (sintetico o naturale) e con manico prevalentemente in rattan, un legno particolarmente adatto per la sua robustezza e flessibilit\u00e0. Alcuni esecutori preferiscono il manico rigido (abete o faggio) a seconda della tecnica usata per suonarlo. Il vibrafono fu inventato negli Stati Uniti nel 1921.\nIl suono.\nIl suono di ogni tasto viene amplificato da un \"tubo risonatore metallico\" (solitamente in alluminio) di lunghezza opportuna posto al di sotto del tasto stesso, chiamato anche \"canna di risonanza\". Ogni tubo \u00e8 tappato nella parte inferiore, mentre in quella superiore ospita un sorta di \"elica\" che pu\u00f2, fungendo da tappo, far risuonare o meno il suono. Ogni fila di tasti ha la sua fila di eliche che ruotano grazie a un motore elettrico a velocit\u00e0 controllabile. Questo congegno varia l'intensit\u00e0 del suono emesso in relazione alla velocit\u00e0 del motore, generando l'effetto \"vibrato\".\nUn pedale di smorzamento simile a quello presente sul pianoforte consente all'esecutore di intervenire sulla lunghezza della nota prodotta. Il suono caldo di questo strumento lo rende molto adatto alla musica jazz.\nI vibrafoni tradizionali hanno un'estensione di tre ottave, ma esistono modelli con estensione di quattro ottave.\nIl vibrafono ha molte caratteristiche comuni con lo xilofono, nel quale i tasti sono per\u00f2 in legno ma senza amplificazione, e con la marimba, che ha sempre i tasti in legno, ma nella parte inferiore porta delle zucche svuotate che hanno il compito di amplificare il suono.\nOltre che nel jazz e nella musica leggera, il vibrafono ha avuto larga diffusione anche nella musica del Novecento e contemporanea. Tra i primi grandi compositori a farne uso in orchestra, Alban Berg nell'opera \"Lulu\" e, in Italia, Luigi Dallapiccola nei \"Canti di prigionia\" e Alfredo Casella nella \"Missa solemnis pro pace..\""}
{"id": "48918", "revid": "228587", "url": "https://it.wikipedia.org/wiki?curid=48918", "title": "Wozzeck", "text": "Wozzeck \u00e8 un'opera lirica in tre atti di Alban Berg su libretto proprio, tratto dal dramma teatrale \"Woyzeck\" di Georg B\u00fcchner.\nLa composizione fu portata a termine nel 1922 e la partitura \u00e8 dedicata ad Alma Mahler. Ciascun atto \u00e8 formato da cinque scene alle quali corrispondono altrettante forme musicali barocche o classiche, 16 in tutto con l'aggiunta di un interludio nel terzo atto.\nLa prima assoluta fu il 14 dicembre 1925 allo Staatsoper Unter den Linden, diretta da Erich Kleiber.\nTrama.\nPrimo atto.\nScena I. Stanza del Capitano. Di buon mattino.\nIl Capitano, come di consueto, si fa radere dall'attendente Wozzeck, e intanto conversa con lui. Parla del corso del tempo, della brevit\u00e0 della vita e dell'eternit\u00e0. Wozzeck, che ha fretta, si limita a rispondere \"Signors\u00ec, signor capitano\". Il Capitano si diverte per la bonariet\u00e0 di Wozzeck, ma contemporaneamente, invidioso della sua relazione con Marie, lo rimprovera di non avere morale, perch\u00e9 ha un bambino da lei senza esserne sposato. A questi rimproveri Wozzeck si lascia andare a esporre le sue ragioni, dicendo che la gente povera come lui non ha tempo per la moralit\u00e0, visto che non ha di che vivere. Il Capitano, sconcertato dalle parole del soldato, trova una spiegazione: Wozzeck pensa troppo, e poi lo manda via.\nScena II. Aperta campagna, sullo sfondo la citt\u00e0. Tardo pomeriggio.\nWozzeck e il suo commilitone Andres raccolgono in un bosco legna per il Capitano. Andres canta una canzone di caccia. Wozzeck \u00e8 in preda ad allucinazioni e scorge ovunque immagini di incubo e di terrore.\nScena III. La stanza di Marie. Sera\nMaria \u00e8 alla finestra con il bambino avuto da Wozzeck e osserva passare al suono di una marcia i soldati e ne ammira soprattutto il prestante Tamburmaggiore. Ne nasce un battibecco con la vicina Margret, che le rimprovera la sua condotta. Chiusa la finestra, Marie canta una ninnananna al suo bambino che si addormenta. Wozzeck bussa alla finestra. Non ha tempo di entrare in casa perch\u00e9 deve rientrare in caserma. Non riesce a liberarsi delle allucinazioni e visioni avute nel bosco, si sente inseguito e pronuncia frasi sconnesse. Marie non riesce a calmarlo, e Wozzeck si allontana senza nemmeno aver dato uno sguardo al suo bambino. Marie siede esasperata e disperata.\nScena IV. Studio del Dottore. Pomeriggio pieno di sole.\nSi ha qui una prima chiave del contegno strano di Wozzeck: il Dottore, attraverso le sue stravaganti teorie sulla nutrizione, vuole provocare una rivoluzione nella scienza e, per tre \"Groschen\" al giorno, Wozzeck si sottopone ai suoi esperimenti. Il Dottore rimprovera Wozzeck per aver urinato per strada. Wozzeck cerca di scusarsi \"Ma, signor Dottore, quando interviene la natura!\" mentre il Dottore insiste sulla sua teoria: \"Non ho dimostrato forse che la vescica \u00e8 sottoposta alla volont\u00e0?\" Wozzeck \u00e8 ancora sotto l'incubo del bosco e risponde al Dottore in modo da convincerlo della sua latente follia. Invece di aiutarlo, il Dottore si compiace per le possibilit\u00e0 che gli pu\u00f2 offrire la presunta nevrosi di Wozzeck.\nScena V. Strada davanti alla porta di Marie. Al crepuscolo.\nMarie ammira la prestanza fisica del Tamburmaggiore, che si pavoneggia davanti alla sua casa. Marie respinge dapprima le sue \"avances\", quando per\u00f2 queste diventano pi\u00f9 violente, cede ad esse quasi fatalisticamente.\nSecondo atto.\nScena I. La stanza di Marie. \u00c8 mattina, c'\u00e8 il sole.\nMaria seduta con il bambino in grembo si guarda in uno specchio rotto che tiene in mano e ammira gli orecchini che le ha regalato il Tamburmaggiore. Si accorge tardi di Wozzeck, che \u00e8 arrivato all'improvviso, e non riesce a nascondere gli orecchini. Wozzeck si insospettisce. Poi si calma, le consegna la paga e si allontana. Maria \u00e8 in preda al rimorso.\nScena II. Strada in citt\u00e0. Giorno.\nIl Capitano trattiene il Dottore, sebbene questi abbia evidentemente fretta. I due si scambiano qualche garbato insulto, ma poi il Dottore si fa prendere la mano dal suo sadismo e prognostica al Capitano, solo in base alla sua \"brutta cera\" un prossimo e probabile accesso di apoplessia. Sopraggiunge Wozzeck il quale viene provocato pesantemente dai due presenti con allusioni alla sua vita privata. Ci\u00f2 aumenta nel soldato il sospetto del tradimento di Marie.\nScena III. Strada davanti alla porta di Marie. Giornata grigia.\nWozzeck ritorna verso la casa di Marie, e ha con lei un furioso litigio. La donna nega le accuse di Wozzeck e quando questi alza le mani su di lei, Marie gli urla con disprezzo: \"Non toccarmi! Meglio un coltello in corpo che le tue mani su di me!\". Da questo momento in poi l'idea del coltello non lascer\u00e0 pi\u00f9 Wozzeck.\nScena IV. Giardino di una locanda. Tarda sera.\nIl soldato vede Marie e il Tamburmaggiore ballare insieme in mezzo alla folla ubriaca di soldati, operai e serve. Dopo che Andres si \u00e8 allontanato annoiato da lui, Wozzeck freme in silenzio in un angolo. Un pazzo gli si avvicina dicendogli: \"Sento odore di sangue!\" a cui segue il grido allucinato di Wozzeck: \"Sangue, sangue!\"\nScena V. Corpo di guardia in caserma. Notte.\nDopo aver confidato ad Andres il torturante ricordo della danza di Marie con l'amante, Wozzeck viene provocato dall'ubriaco Tamburmaggiore. Il soldato non reagisce, ma viene lo stesso buttato a terra e picchiato a sangue.\nTerzo atto.\nScena I. La stanza di Marie. \u00c8 notte. Lume di candela.\nWozzeck non \u00e8 stato da Marie gi\u00e0 da due giorni. La donna \u00e8 sola con il bambino e legge la storia dell'adultera nel Vangelo. Prima respinge il bambino, che sembra disturbarla, poi lo richiama a s\u00e9 e gli narra quello che ha letto come una fiaba.\nScena II. Sentiero nel bosco presso lo stagno. Annotta.\nWozzeck e Marie camminano. Marie vuole affrettarsi a tornare in citt\u00e0 ma Wozzeck la costringe a fermarsi in riva allo stagno. L'uomo estrae un coltello e affonda la lama nel collo della donna.\nScena III. Una bettola. Notte. Luce debole.\nGiovani e prostitute ballano una polka sfrenata. Wozzeck, ubriaco fradicio, fa la corte a Margret, la quale per\u00f2 si accorge del sangue sulle mani dell'uomo. I presenti si affollano minacciosi intorno a Wozzeck che fugge precipitosamente dall'osteria nella notte.\nScena IV. Sentiero nel bosco presso lo stagno. Notte di luna come prima\nWozzeck torna sul luogo del delitto a cercare il coltello che ha dimenticato. Inciampa nel cadavere di Marie ma riesce a trovare il coltello e lo getta nello stagno. Temendo di non averlo gettato abbastanza lontano decide di entrare in acqua per cercarlo nuovamente. Mentre si lava le mani dal sangue, gli sembra che tutta l'acqua, che riflette una luna rossa, si tinga di color di sangue. Sconvolto e senza speranza si lascia andare, annegando nello stagno.\nScena V. Strada davanti alla porta di Marie. \u00c8 mattino chiaro. Splende il sole.\nIl bambino sta giocando con i compagni. Alcuni ragazzi passando gli gridano: \"Ehi, tu! Tua madre \u00e8 morta\". Il bambino non capisce e continua a cavalcare il cavallo di legno.\nStruttura musicale dell'opera.\nPrimo atto.\nCinque pezzi caratteristici\nSecondo atto.\nSinfonia in cinque movimenti\nTerzo atto.\nSei invenzioni\nOrganico orchestrale.\nLa partitura di Berg \u00e8 scritta per un grande organico orchestrale comprendente diversi ensemble:\nGrande orchestra:\nSul palcoscenico:\nUn'orchestra da camera (possibilmente separata dalla grande orchestra) nell'organico della \"Kammersymphonie\" di Arnold Sch\u00f6nberg:\nI complessi sul palcoscenico e l'orchestra da camera possono essere formati da musicisti dell'orchestra. Berg fornisce al riguardo nella partitura addirittura l'indicazione di quando i musicisti debbano lasciare la buca per recarsi sul palcoscenico e quando debbano farne ritorno."}
{"id": "48921", "revid": "1566286", "url": "https://it.wikipedia.org/wiki?curid=48921", "title": "Stefanos Miltsakakis", "text": "Biografia.\nNacque nel 1959 a Provatonas, piccola citt\u00e0 greca vicina ad Alexandropolis, da una famiglia di lavoratori. Cresciuto alla vita di campagna, sin da bambino si appassiona alla lotta libera. In un'intervista dir\u00e0 che la vicinanza della sua citt\u00e0 natale sia al confine turco che a quello bulgaro ha influito molto, in quanto tutti gli abitanti della zona considerano molto importante la difesa personale.\nNel 1973 con la famiglia si trasferisce in America, bench\u00e9 non conoscano la lingua. Si stabiliscono in un monolocale, diviso con un'altra famiglia greca, a Charlotte, nella Carolina del Nord. Il giovane Miltsakakis soffre l'emarginazione che \u00e8 costretto a subire: non parlando inglese ed essendo culturalmente diverso, stenta ad integrarsi con la giovent\u00f9 locale.\nDopo essersi messo nei guai per il suo temperamento violento, l'allenatore di lotta libera del liceo da lui frequentato lo incoraggia ad entrare nella squadra scolastica: questo fatto cambier\u00e0 la vita di Miltsakakis per sempre. Vince la borsa di studio per l'Universit\u00e0 Statale della Carolina del Nord e diviene lottatore della squadra \"All-Americans\".\nNel 1984, a 24 anni, viene selezionato per la squadra greca alle Olimpiadi di quell'anno, ma un infortunio al ginocchio proprio prima dell'evento lo costringe ad abbandonare i sogni olimpici.\nComincia cos\u00ec a considerare l'idea di lavorare nel mondo del cinema. Nel 1989 ottiene un piccolo ruolo nel film \"Cyborg\", di Albert Pyun, dove ha la possibilit\u00e0 di lavorare con l'attore Jean-Claude Van Damme. L'esperienza lo lascia soddisfatto, tanto che si trasferisce a Los Angeles e comincia una carriera di piccole parti da caratterista, soprattutto in film di arti marziali.\nCon Van Damme collaborer\u00e0 ancora in \"Lionheart - Scommessa vincente\" (dove interpreta un soldato a bordo di una jeep), in \"La prova\" (dove interpreta un lottatore greco), in \"Maximum Risk\" (dove interpreta un killer) ed in \"Derailed\" (dove interpreta uno dei dirottatori).\nMiltsakakis \u00e8 stato un lottatore anche nella vita vera. Oltre ad allenarsi con il nuoto, la maratona e con la boxe, ha studiato e praticato il Ju Jitsu brasiliano e la Muay Thai.\nIl 27 settembre 1999 partecipa al 9\u00ba Campionato Mondiale di Vale tudo, svoltosi ad Aruba, durante il quale vince contro il judoka Joe Charles in 8:38 minuti, registrando un record personale. Nel 2002 partecipa al 14\u00ba Vale tudo, dove vince contro Mariano Mendoza.\nMiltsakakis \u00e8 morto nel sonno il 19 gennaio 2019, nella sua casa di Santa Monica, in California, all'et\u00e0 di 59 anni."}
{"id": "48939", "revid": "438678", "url": "https://it.wikipedia.org/wiki?curid=48939", "title": "Le ali della libert\u00e0", "text": "Le ali della libert\u00e0 (\"The Shawshank Redemption\") \u00e8 un film del 1994 scritto e diretto da Frank Darabont con protagonisti Tim Robbins e Morgan Freeman.\nLa trama \u00e8 tratta dal racconto di Stephen King \"Rita Hayworth e la redenzione di Shawshank\", edito nell'antologia \"Stagioni diverse.\"\nLa rivista \"Empire\" lo ha collocato al quarto posto nella lista dei cinquecento migliori film della storia, mentre l'American Film Institute lo ha inserito al settantaduesimo posto nella lista dei cento migliori film statunitensi di tutti i tempi; sul sito IMDB \u00e8 primo nella classifica dei duecentocinquanta migliori film di tutti i tempi, con oltre 2 milioni di voti.\nIl film \u00e8 dedicato \"alla memoria di Allen Greene\", agente letterario nonch\u00e9 stretto amico del regista e sceneggiatore Frank Darabont.\nTrama.\nMaine, 1947. Andy Dufresne, vice-direttore di una banca di Portland, viene condannato a due ergastoli per l'uccisione della moglie e del suo amante campione di golf, bench\u00e9 egli proclami la sua innocenza. Viene imprigionato nel carcere di Shawshank, dove le guardie e il corrotto direttore Norton impongono la loro legge fatta di violenze gratuite e omicidi impuniti, di nascosto dallo Stato.\nAndy resta inizialmente in disparte rispetto agli altri detenuti, venendo aggredito dalle \"sorelle\", prigionieri bulli capitanati da Bogs: essi lo picchieranno e violenteranno per i primi due anni. Un giorno, durante un lavoro forzato di ripristino sul tetto del carcere, Andy sente Byron Hadley, il sanguinario capitano delle guardie, parlare ai colleghi dei suoi problemi economici e - rischiando di essere assassinato dalla stessa guardia per la sua imprudenza - lo convince a farsi aiutare da lui con le sue competenze in ambito finanziario.\nChiede e ottiene in cambio 3 birre per ciascuno degli altri detenuti che lavoravano con lui sul tetto.\nDa quel momento, Andy riscuote simpatie presso alcuni detenuti, in particolare da parte di Ellis Boyd Redding detto \"Red\", un altro ergastolano che controlla il contrabbando all'interno del carcere, e che sarebbe in grado di procurare praticamente ogni oggetto gli venga richiesto. Red ha commesso un grave crimine in giovent\u00f9, ma dopo decenni di detenzione \u00e8 cambiato. I due diventano buoni amici e Andy gli chiede di procurargli un martelletto da roccia in quanto ama collezionare minerali e scolpire pietre; in seguito si fa anche procurare un poster dell'attrice Rita Hayworth. Red a differenza degli altri non nasconde la verit\u00e0 del suo crimine, ad indicare che \u00e8 preso dal rimorso. Red, ormai diventato grande amico di Andy, vedendo il suo animo gentile, inizia a intuire che egli non sia il criminale che viene accusato di essere.\nAnche il direttore del carcere, Samuel Norton, viene a conoscenza delle abilit\u00e0 di Andy in campo finanziario e gli commissiona il disbrigo di pratiche contabili, al posto dei lavori forzati. In virt\u00f9 di questo incarico gli viene concessa \"protezione\" dagli altri detenuti e dalle stesse guardie (esemplare sar\u00e0 la fine di Bogs, reso paralitico dal capo-guardie per aver troppo maltrattato il protagonista); avr\u00e0 anche il privilegio di svolgere un lavoro meno pesante e pi\u00f9 coinvolgente del precedente: viene infatti spostato dalla lavanderia dei detenuti alla biblioteca del carcere. La biblioteca, piuttosto modesta, \u00e8 curata ormai da un cinquantennio dall'anziano Brooks Hatlen. Andy, nominato suo aiutante, prende a cuore il suo nuovo incarico e progetta di ampliare la biblioteca. Quindi, col consenso del direttore, Andy scrive ogni settimana una lettera al Senato chiedendo la concessione di fondi per lo scopo, ma le sue richieste rimangono senza risposta.\nAvviene, intanto, che il comitato per la libert\u00e0 condizionata conceda la libert\u00e0 al vecchio Brooks, il quale, pur non commettendo omicidi, ha per\u00f2 trascorso quasi l'intera vita in carcere a occuparsi della biblioteca, e non ha pertanto alcun desiderio di uscire dalla prigione, considerandola ormai come casa sua. Red considera Brooks un individuo ormai \"istituzionalizzato\". Essendo rimasto in carcere per troppo tempo, teme il mondo di fuori e lo rifiuta. Nel maldestro intento di restare all'interno del carcere, Brooks arriva ad aggredire un altro detenuto, minacciandolo con un coltello alla gola, ma viene fermato da Andy. L'episodio resta circoscritto e senza conseguenze, e cos\u00ec Brooks lascia il carcere.\nCome atteso, la vita fuori per Brooks \u00e8 molto difficile: \u00e8 solo e non riesce ad integrarsi; perci\u00f2, disperato, si impicca nell'alloggio procuratogli dal comitato per la libert\u00e0 condizionata. Andy e Red lo vengono a sapere tramite una missiva inviata loro dallo stesso Brooks. Con la sua morte, Andy diventa responsabile della biblioteca di Shawshank e, pertanto, potr\u00e0 assistere direttamente all'istruzione dei detenuti negli anni.\nDopo innumerevoli lettere, Andy ottiene finalmente una risposta dal Senato insieme ad un modesto stanziamento. Continuando ostinatamente ad inviare al Senato le sue lettere, Andy riceve ulteriori fondi, fino a riuscire a trasformare la biblioteca radicalmente, ripulendola e rendendola la migliore biblioteca carceraria di tutto il New England. Dedica il nome della biblioteca alla memoria di Brooks e, nel frattempo, aiuta diversi detenuti a conseguire il diploma.\nParallelamente, Andy \u00e8 costretto a proseguire la sua collaborazione con il direttore Norton, grazie alla quale quest'ultimo riesce ad accumulare in modo illecito una gran quantit\u00e0 di denaro. Nel portare avanti questo lavoro, Andy intesta ogni operazione a una persona di nome Randall Stephens, un'identit\u00e0 fittizia che Andy stesso ha creato sfruttando i punti deboli della burocrazia con lo scopo di non far figurare mai il nome del direttore, n\u00e9 quello di Andy, in caso venissero scoperti gli illeciti. Con la propria perizia, Andy ha fatto s\u00ec che, nonostante la sua inesistenza, Randall Stephens possedesse carta d'identit\u00e0, assicurazione sanitaria e altro ancora.\nGli anni passano, finch\u00e9 un giorno, tra i nuovi detenuti in arrivo a Shawshank nel 1964, vi \u00e8 Tommy Williams, un ragazzo condannato a due anni per furto con scasso. Egli racconta che, fin dall'et\u00e0 di 13 anni, ha collezionato una lunga serie di condanne scontate in diverse prigioni. Tommy diviene subito amico di Andy e Red, ed il primo lo aiuta a studiare e a diplomarsi. Nel 1966 Tommy si diploma, ma poco tempo prima di essere scarcerato, il ragazzo domanda a Red il motivo per cui Andy \u00e8 in prigione (questo fatto gli sembrava strano, poich\u00e9 Andy gli appare moralmente integro) e quando riceve la risposta, ricordando qualcosa, si confida con Andy, il quale, parlando con lui, fa un'importante scoperta insieme a Red: quando si trovava in un altro carcere, Tommy ebbe come compagno di cella un certo ladro di nome Elmo Blatch, che gli raccont\u00f2 di essere anche un assassino e di aver ucciso per invidia un campione di golf e la sua amante, e che la polizia aveva arrestato al posto suo un bancario, marito della donna uccisa.\nAndy, ormai in carcere da quasi 20 anni, capisce che Blatch \u00e8 il vero colpevole del duplice omicidio per cui \u00e8 stato accusato ingiustamente, ma, ingenuamente, informa il direttore di questa storia, che ovviamente, per tenere con s\u00e9 l'ex bancario e continuare a truffare, fa uccidere Tommy da Byron Hadley per evitare che il ragazzo dica tutto in un ipotetico processo. Norton, per non farsi scoprire, comunica che Tommy \u00e8 stato ucciso con una fucilata da una guardia mentre tentava la fuga. Inoltre Andy, per aver insultato Norton, viene chiuso in cella d'isolamento per due mesi. Finito l'isolamento, Andy parla con Red dicendogli che lui ha una speranza, quella di poter finalmente uscire di galera, un giorno, e poter vivere serenamente. Prima di ritornare in cella, chiede a Red un favore se mai questi uscir\u00e0 di prigione, cio\u00e8 di andare in una cittadina di campagna dove, secondo Andy, trover\u00e0 delle cose importanti. Red gli promette che lo far\u00e0, ma resta confuso dalle parole dell'amico.\nLa mattina dopo, durante l'appello dei detenuti, avviene un fatto straordinario: il direttore e le guardie non trovano Andy nella sua cella e, dopo un'iniziale incredulit\u00e0, scoprono che il detenuto \u00e8 scappato attraverso una galleria nel muro. Andy infatti, durante i suoi 20 anni di carcere, aveva scavato pazientemente con il martelletto procuratogli da Red anni addietro e aveva coperto il grosso buco con i poster di varie attrici, mentre nascondeva il martelletto nella sua Bibbia; dopo la morte di Tommy, Andy aveva capito di non avere pi\u00f9 alcun motivo per restare dentro, cos\u00ec, durante la notte, era entrato nel buco e, attraverso le fogne, era uscito dal comprensorio, spalancando le ali della libert\u00e0. Mentre Norton fa partire le operazioni di ricerca, Andy si presenta pulito e ben vestito alle banche dove il direttore, sotto il nome di Randall Stephens, con cui ora Andy si presenta, aveva accumulato il denaro illecito (370.000 dollari). Usando i documenti dell'identit\u00e0 fittizia, Andy ritira i soldi e si trasferisce latitante in Messico, nella citt\u00e0 di Zihuatanejo dove apre un hotel, ma non prima di inviare al giornale \"Daily Bugle\" i documenti che certificano il traffico di denaro illecito e le prove d'omicidio contro Hadley e Norton.\nScoperti i crimini compiuti nel carcere, la polizia federale giunge a Shawshank e arresta Hadley mentre Norton, con le spalle al muro, piuttosto che fare la stessa fine si suicida.\nRed e gli altri detenuti parlano spesso di Andy, dopo la sua evasione. Grazie al suo cuore d'oro, era riuscito a fare di loro delle persone migliori.\nQualche tempo dopo la fuga dell'amico, Red \u00e8 in prigione da ormai 40 anni e, vicino alla vecchiaia, ottiene la libert\u00e0 sulla parola. Purtroppo, la sua situazione non \u00e8 molto diversa da quella di Brooks anni prima, ma Red, fortunatamente, ha una promessa da mantenere: raggiunto il luogo in cui Andy gli aveva chiesto di andare una volta libero, vi trova una lettera in cui questi lo invita a sfruttare alcuni indizi fornitigli cripticamente prima e dopo l'evasione per riuscire a oltrepassare il confine e a raggiungerlo a Zihuatanejo.\nRipensando alla frase dell'amico, \"o fai di tutto per vivere, o fai di tutto per morire\", Red sceglie di vivere e, violando la libert\u00e0 condizionata, raggiunge Andy in Messico, dove i due si rincontrano felici, da uomini liberi.\nPersonaggi del film.\nAndy Dufresne.\nAccusato ingiustamente di essere l'omicida di sua moglie e del suo amante, Andy Dufresne viene rinchiuso nel carcere di Shawshank con una condanna a 2 ergastoli. Nel carcere, dopo un iniziale isolamento, diventa amico di Ellis Boyd \"Red\" Redding, che controlla la maggiore cellula di contrabbando del carcere e si fa procurare un martellino da geologo, con il quale, durante i vent'anni di reclusione, scava la galleria attraverso la quale fuggir\u00e0. Rovinato il direttore Norton, Andy si trasferisce in Messico dove, qualche tempo dopo, lo raggiunger\u00e0 Red.\nEllis Boyd \"Red\" Redding.\nRinchiuso a Shawshank per omicidio da quando era giovanissimo, Red diviene il maggiore contrabbandiere del carcere, riuscendo a portare nel posto molta roba dall'esterno in cambio di pacchetti di sigarette.\nStringe un'intensa amicizia con Andy Dufresne, tanto che questi gli indica, prima di evadere, un luogo da raggiungere nel caso fosse uscito di prigione. Il fatidico giorno arriva e Red si reca sul posto dove, sotto una pietra diversa dalle altre che la circondavano, trova una lettera di Andy che gli ricorda di Zihuatanejo, la piccola localit\u00e0 messicana sul Pacifico, e alcuni dollari. Quindi Red lascia gli Stati Uniti violando la libert\u00e0 condizionata e riabbraccia finalmente Andy.\nSamuel Norton.\nSamuel Norton \u00e8 il corrotto, ipocrita e pluriomicida direttore del carcere di Shawshank, antagonista principale del film.\nInizialmente stringe un particolare legame con Andy Dufresne, ma quando Andy diventa una minaccia, in quanto ha scoperto in carcere un testimone che lo potrebbe scagionare, Norton fa uccidere il testimone chiave pur di tenere con s\u00e9 l'ex-bancario per usarlo nelle sue pratiche personali illecite.\nAlla fine per\u00f2 Dufresne riesce a fuggire e invia alla stampa e alla magistratura i documenti che incriminano Norton, che, piuttosto che consegnarsi alla polizia ormai pronta ad arrestarlo, si suicida.\nBrooks Hatlen.\nRappresenta una delle figure pi\u00f9 drammatiche del film.\n\u00c8 l'anziano detenuto-bibliotecario di Shawshank incarcerato nel 1905. Viene scarcerato, ma poich\u00e9 ormai detenuto da 50 anni, non riesce ad abituarsi alla vita al di fuori. Mentre all'interno della prigione era un uomo importante, fuori non gli rimaneva niente, se non paura di un mondo che lo vede come nulla di pi\u00f9 di un vecchio e inutile avanzo di galera. Non sopportando la vita rimastagli, decide di suicidarsi impiccandosi nel suo alloggio procuratogli dal comitato per la libert\u00e0 condizionata.\nByron Hadley.\nLa guardia carceraria che asseconda il direttore Norton, \u00e8 anche la pi\u00f9 odiata a causa della sua brutalit\u00e0 e del suo carattere sprezzante. Tuttavia si addolcir\u00e0 (almeno, in apparenza) nei confronti di Andy quando lo aiuta con i suoi problemi finanziari, ma poi uccider\u00e0 Tommy Williams, per impedire la liberazione del Bancario. Verr\u00e0 in seguito arrestato senza opporre resistenza.\nDistribuzione.\nUscito nei cinema il 23 settembre 1994, il film incass\u00f2 28.341.469 dollari sul mercato statunitense. In Italia usc\u00ec il 10 febbraio 1995.\nAccoglienza.\nIncassi.\nInizialmente il film fece flop al botteghino, incassando $ 18.000.000 a fronte di un budget stimato di $25.000.000. Tuttavia, dopo le candidature agli oscar, la Warner Bros ripropose la distribuzione sul grande schermo registrando ulteriori $ 10.000.000 d'incasso. Il mercato home-video negli anni increment\u00f2 il guadagno, consolidandone il successo.\nCritica.\nGi\u00e0 immediatamente dopo la sua uscita nelle sale, il film \u00e8 stato acclamato dalla critica. Sul sito Rotten Tomatoes riporta un punteggio del 91% sulla base di 77 recensioni, mentre su Metacritic ha un punteggio di 80 basato su 20 recensioni professionali. Il sito IMDb gli assegna inoltre una valutazione di 9,3/10, risultando essere il film con il punteggio pi\u00f9 alto in assoluto."}
{"id": "48945", "revid": "30610", "url": "https://it.wikipedia.org/wiki?curid=48945", "title": "Girolamo Fracastoro", "text": "Si occup\u00f2 di medicina, filosofia, astronomia, letteratura, geografia e botanica. Viene considerato il fondatore della moderna patologia, precursore di Koch e Pasteur, il suo nome \u00e8 legato allo studio di malattie quali sifilide e rabbia.\nBiografia.\nLe origini e la famiglia.\nGirolamo Fracastoro nacque nel 1479 a Verona, penultimo di sette fratelli. Era affetto da una malformazione congenita alle labbra tanto da necessitare, appena nato, dell\u2019intervento di un chirurgo. Per quei tempi, essere sopravvissuto a tale patologia era segno di sicura protezione divina. Si racconta anche che un fulmine incener\u00ec la madre, Camilla Mascarelli, mentre lo teneva in braccio, ma egli rimase vivo. Dalla madre Girolamo apprese i saldi principi della cultura religiosa e morale, mentre dal padre, Paolo Filippo, i rudimenti della cultura letteraria e filosofica che poi perfezion\u00f2 nell\u2019ateneo patavino.\nCarriera.\nI motivi che spinsero Girolamo ad applicarsi nell\u2019arte medica furono l'influenza del suo\u00a0mentore, il medico veronese Gerolamo della Torre, e il desiderio di mettersi al servizio dell\u2019umanit\u00e0. Durante gli anni universitari visse a casa di quest'ultimo dove ne conobbe i figli Giovanni, Marco, Antonio e Raimondo, dai quali apprese l\u2019astronomia e l\u2019anatomia. Tra i suoi colleghi pi\u00f9 illustri vi furono Niccol\u00f2 Copernico, con il quale ebbe modo di confrontarsi riguardo idee astronomiche e Pietro Pomponazzi, maestro di filosofia.\nAppena laureato insegn\u00f2 logica all\u2019universit\u00e0 degli Studi di Padova e spos\u00f2 Elena Schiavi, da cui ebbe un figlio. Alla morte del padre fu costretto ad abbandonare la citt\u00e0 a causa della chiusura dell\u2019ateneo per la guerra tra la Repubblica di San Marino e l\u2019imperatore Massimiliano. Durante il ritorno alla sua citt\u00e0 natale incontr\u00f2 Bartolomeo Aviano, uomo di lettere, che, colpito dalla sua cultura, lo indusse a entrare nell\u2019Accademia friulana, un centro di cultura filosofico-letterario. Quando le truppe francesi raggiunsero il Veneto, Aviano and\u00f2 a combattere e Fracastoro lo segu\u00ec come medico. Gli orrori della guerra furono ricordati da Fracastoro nel suo \"\"De Morbo Gallico\". Dopo la guerra Fracastoro fece ritorno a Verona dove trov\u00f2 la citt\u00e0 distrutta e mise la sua arte medica al servizio del popolo. Egli cur\u00f2 indifferentemente ricchi e poveri senza pretendere onorario. In questo periodo cominci\u00f2 ad alternare il soggiorno a Verona con la villeggiatura nel paese vicino Incaffi.\nFracastoro divenne il medico di fiducia di Gian Matteo Giberti e anche un assiduo frequentatore del suo circolo, l' Accademia Gibertina. Esortato da Giberti pubblic\u00f2 il trattato astronomico \"Homocentrica\" che dedic\u00f2 al pontefice Paolo III. \nGli ultimi anni e la predizione dell'epidemia.\nAll\u2019et\u00e0 di cinquant\u2019anni Fracastoro si ritir\u00f2 dalla vita pubblica e dall\u2019esercizio professionale al fine di dedicarsi pi\u00f9 assiduamente agli studi. Nel 1545 venne nominato da Paolo III medico del concilio di Trento e questa nomina gli confer\u00ec grande agiatezza economica. Nel 1546 si svilupp\u00f2 un\u2019epidemia di tifo petecchiale e in tale occasione Fracastoro scrisse \"De contagione et contagiosis morbis\" e predisse una terribile epidemia per l\u2019autunno del 1547. Considerata la fiducia che il concilio riponeva in Fracastoro, molti dei padri del concilio abbandonarono Trento temendo l'ondata da lui preannunciata.\nFracastoro mor\u00ec nel 1553 per un impulso apoplettico, nella villa di Incaffi, mentre pranzava con i familiari. La salma venne portata a Verona e sepolta nella chiesa di Sant'Eufemia, ma le sue spoglie furono disperse dai francesi nel 1797 quando la chiesa fu trasformata in ospedale.\nI suoi studi.\nContributi alla medicina.\nFracastoro fu uno dei fondatori della moderna patologia. Fu il primo a ipotizzare e verificare che le infezioni sono dovute a germi portatori di malattie, con la capacit\u00e0 di moltiplicarsi nell'organismo e di contagiare altri, attraverso la respirazione o altre forme di contatto.\nNella sua bibliografia scientifica sono presenti: \"Syphilis sive de morbo gallico\" sotto forma di poemetto in esametri, scritto nel 1521 ma pubblicato nel 1530 e il trattato \"De contagione et contagiosis morbis\" del 1546. Fracastoro venne considerato il padre dell\u2019idea di \u201ccontagio vivo\u201d e il precursore di Pasteur e Koch. Il valore dei suoi scritti venne compreso solo quando Antonio Trousseau (maestro della clinica francese), tramite studi su Pasteur, riusc\u00ec a constatare la corrispondenza degli scritti frastoriani in campo sperimentale. Fracastoro inoltre guard\u00f2 con entusiasmo i precursori dell'arte medica, esortando allo stesso tempo a progredire nelle scoperte scientifiche.\nLa sua teoria.\nIl concetto alla base della sua teoria \u00e8 la nascita di una forza universale unica ed uguale per tutti i corpi che, sebbene diversa nel modo di azione, costringe le particelle elementari delle cose a rimanere unite ed aderenti fra loro e che deve agire in modo normale per poter mantenere l'equilibrio organico. Dunque se tale equilibrio venisse alterato ne risentirebbero gli organi e le attivit\u00e0 organiche causando la malattia dell'intero organismo, come sosteneva anche la dottrina ippocratica. Egli si interess\u00f2, inoltre, della sintomatologia delle malattie contagiose.\nFracastoro sostenne che prima di qualsiasi intervento fosse necessaria un'esatta e rigorosa conoscenza del soggetto, specialmente dal punto di vista fisico e dell'ambiente in cui egli viveva, di modo che si potesse conoscere appieno il malato e le sue abitudini. Insegn\u00f2 a dover tener presente i caratteri principali della malattia e i suoi modi di manifestazione con le sue pi\u00f9 evidenti localizzazioni. Nel dialogo \"Turrius sive de intellectione\"\" affront\u00f2 anche il problema della localizzazione cerebrale dopo aver descritto quale riteneva dovesse essere la sede dell'intelligenza. Inizi\u00f2 anche a scrivere un trattato di farmacologia inerente le propriet\u00e0 e le qualit\u00e0 delle varie sostanze usate come medicamenti, inserendo varie notizie di fisica e chimica biologica applicata alla patologia e alla materia medica.\nDe sympathia et antipathia rerum.\n\"De sympathia et antipathia rerum\" \u00e8 l'opera fondamentale per la comprensione di tutto il pensiero di Fracastoro, non solo relativamente alla dottrina dei contagi, ma riguardo tutta quanta la dottrina patologica e le leggi fondamentali della materia inorganica. In essa descrisse le varie attivit\u00e0 degli elementi pi\u00f9 semplici che costituiscono i corpi e gli organi, nonch\u00e9 quelli che sono contenuti negli umori organici. Fracastoro non rigett\u00f2 le dottrine atomistiche di Democrito, Epicuro e di Lucrezio, pure associandosi a Galeno nel giudicare improprio il modo col quale i vecchi filosofi le avevano presentate.\nEgli cerc\u00f2 di abbandonare tutte le teorie che lo potessero condurre all'occulto e insegn\u00f2 a preoccuparsi anzitutto delle cause delle cose. Contribu\u00ec alla nascita del criterio di \"analogia di natura\" secondo cui gli agenti infettivi possono infettare tessuti, organi ed umori di piante e animali. Egli ipotizz\u00f2 che il contagio avvenga non solo tra soggetti differenti, ma anche fra due parti dello stesso soggetto; mentre con la \"Verit\u00e0 di natura degli agenti infettivi\" spieg\u00f2 perch\u00e9 alcune infezioni avvenissero solo per contatto diretto, tramite veicoli di contagio o a distanza per mezzo dell'aria. I due capitoli sul tifo esantematico testimoniano come Fracastoro, seguendo sempre il suo metodo, abbia trovato il modo di semplificare i quadri clinici delle infezioni di questa malattia.\nContributi astronomici.\nFracastoro fu considerato il precursore di Copernico, tanto che scrisse un trattato sulle sfere omocentriche. Nell'opera \"Homocentrica\" critic\u00f2 l\u2019innaturalit\u00e0 del sistema astronomico di Tolomeo e riprese la cosmologia aristotelica.\nOpere filosofiche.\nFracastoro fu un filosofo umanista che considerava la filosofia e la poesia le uniche arti degne dell\u2019uomo. Fece parte del periodo di passaggio tra la filosofia medievale e quella moderna, fu uno dei pionieri della figura dello scienziato-filosofo che rifiuta di postulare o escludere a priori ci\u00f2 che pareva non veritiero, esaminando scientificamente i dati a sua disposizione.\nA differenza di altri filosofi, che si dedicarono esclusivamente alla fede o alla scienza, egli \u201c\"volle vedere e vide nelle verit\u00e0 scientifiche e nelle sinfonie della natura la rivelazione delle verit\u00e0 divine avendo ben compreso che tutti i misteri della religione dovevano essere collegati a una spiegazione sufficiente di quell\u2019 universo le cui bellezze erano per il naturalista motivo di tanto entusiastica ammirazione.\"\u201d\nLe sue opere filosofiche videro le stampe solo nel 1551. Le pi\u00f9 importanti furono tre dialoghi: \"Naugerius sive de poetica\", \"Turrius sive de intellectione\" e l'incompiuto \"\"Fracastorius sive de anima\",\" sulla poetica, sull\u2019intelletto e sull\u2019anima, a cui va aggiunto un quarto dialogo carente della quarta parte in cui Fracastoro sembra spiegare la libert\u00e0 umana e la predestinazione.\nOpere letterarie.\nTra le opere letterarie di maggiore importanza di Fracastroro vi sono il poema sulla sifilide, il \"\"De morbo gallico\", pi\u00f9 altre minori come quelle scritte per Marcantonio della Torre e Francesco della Torre, per la scomparsa dei figli Paolo e Giulio, per il Cardinale Alessandro Farnese, per Giulio II, al vescovo Gian Matteo Giberti, Margherita di Valois e agli amici Flaminio e Florimonte.\nA ci\u00f2 si aggiunge anche un\u2019esigua produzione in prosa, testimoniata da un poemetto di 180 endecasillabi intitolato \"Alcon\", che inizia con una celebre frase in latino che compare in tutte le opere di Fracastoro: \u201c\"Priscae virtutis, Romani et sanguinis haeres\"\u201d. Verso la fine del poemetto egli descrive la cura da somministrare in caso di morsi di cani rabbiosi, senza per\u00f2 aggiungere l\u2019applicazione di una sostanza caustica che era capace di penetrare in profondit\u00e0 e rimarginare la ferit\u00e0 come aveva scritto nel suo trattato \"De contagione\".\nNel \"De morbo gallico\"\" il poeta descrive la sifilide ed espone la sua dottrina sui contagi, tuttavia sembra che quest'ultima non fu la principale tematica dell\u2019opera, ma divenne un modo per indagare la sofferenza umana. Il poema \u00e8 ricco di fiabe mitologiche secondo il modello di Virgilio e Lucrezio.\nCuriosit\u00e0.\nGirolamo Fracastoro compare in una delle avventure di Dago, personaggio di un fumetto argentino creato da Robin Wood e Albersto Salinas, con il nome di Giroldano (nel n.10 anno XIV del mensile). Nel racconto il medico interroga una prostituta in cerca di informazioni per il suo poema sulla sifilide. A Fracastoro \u00e8 dedicata una statua posta su un arco alla fine di via Fogge a Verona, che da nord si innesta in Piazza dei Signori (comunemente detta anche Piazza Dante). La statua rappresenta la sua figura intera con in mano il mondo, che il popolo del tempo ha ribattezzato \"la bala de Fracastoro\", dove \"bala\" \u00e8 il termine dialettale che indica palla. La \"bala\" \u00e8 legata ad una profezia: \"cadr\u00e0 sulla testa del primo galantuomo che passer\u00e0 sotto\". Finora non \u00e8 mai successo. Il popolo di Verona usava questa storia per sbeffeggiare gli uomini del potere."}
{"id": "48946", "revid": "767487", "url": "https://it.wikipedia.org/wiki?curid=48946", "title": "The Crafte of Numbynge", "text": "The Crafte of Numbynge \u00e8 un libro inglese che risale al 1300 circa, nel quale viene spiegata l'arte della numerazione.\nIn particolare ad un certo punto viene spiegato l'utilizzo dello zero, che fino ad allora era reputato un simbolo del quale c'era poco da fidarsi, infatti il concetto di un numero che indicava \"nulla\" era ancora troppo astratto per essere compreso ed usato agevolmente: \n\u00c8 finalmente chiaro l'utilizzo posizionale dello zero come cifra.\nSi tenga presente che ancora nel Medioevo non erano infrequenti editti che vietavano esplicitamente l'uso dei numeri scritti con le cifre, raccomandandone viceversa la scrittura in lettere con la spiegazione che \"con i numeri era facile imbrogliare\" ed in particolare l'uso dello zero era sconsigliato dalle autorit\u00e0 religiose che non lo vedevano di buon occhio."}
{"id": "48947", "revid": "125294716", "url": "https://it.wikipedia.org/wiki?curid=48947", "title": "Skogskyrkog\u00e5rden", "text": "Skogskyrkog\u00e5rden (in italiano \"Cimitero del Bosco\") \u00e8 un cimitero situato nel quartiere di Enskede nella parte meridionale di Stoccolma.\nFu progettato e costruito tra il 1917 e il 1940.\nStoria.\nAgli inizi del XX secolo apparve evidente che i cimiteri di Stoccolma non erano pi\u00f9 sufficienti. Il consiglio comunale inizi\u00f2 a valutare la costruzione di un nuovo cimitero nella parte meridionale della citt\u00e0. Il comitato cimiteriale cittadino premeva per una soluzione rispettosa della natura e alternativa alla tradizione cimiteriale dell'epoca, che prevedeva larghi viali alberati e lapidi monumentali. \nL'amministrazione cittadina acquist\u00f2 presso Enskede un terreno di 85 ettari ricoperto di conifere, consistente in aree sabbiose e ghiaiose che in passato avevano alimentato una cava.\nIl concorso.\nIl comitato cimiteriale, nel 1914, indisse un concorso internazionale per la progettazione di un nuovo cimitero; le condizioni poste erano che i progetti fossero incentrati sulla topografia e sul bosco, che gli elementi architettonici e artistici si integrassero in maniera armoniosa e la facilit\u00e0 di accesso e di movimento per i visitatori.\nVennero presentati 53 progetti; il concorso fu vinto da due giovani architetti svedesi seguaci del Funzionalismo e del Movimento Moderno, Gunnar Asplund e Sigurd Lewerentz, che presentarono un progetto chiamato \"Tallum\" incentrato sull'ambiente del bosco nordico.\nGli edifici.\nI lavori iniziarono nel 1917, con l'allestimento dell'area destinata alle sepolture sul pendio ricoperto di pini e la costruzione della \"Skogskapellet\" (Cappella nel bosco), la prima cappella progettata da Gunnar Asplund. Il progetto iniziale prevedeva una chiesetta in sasso, ma venne scartato per questioni di costi; un viaggio in Danimarca, nel parco di Liselund, ispir\u00f2 ad Asplund la progettazione di una semplice cappella in legno in mezzo agli alberi.\nL'unica decorazione della cappella \u00e8 una statua dello scultore Carl Milles chiamata \"Angelo della morte\". L'inaugurazione della prima parte del cimitero avvenne nel 1920. Dal 1923 al 1924 venne costruito un edificio amministrativo, gi\u00e0 previsto nel progetto iniziale; l'edificio \u00e8 stato ristrutturato nel 1998, ospita attualmente il centro visitatori e in onore del progetto iniziale \u00e8 stato chiamato \"Tallumpaviljongen\" (\"Padiglione Tallum\").\nPoco dopo l'inaugurazione, la Cappella nel bosco si rivel\u00f2 essere sottodimensionata rispetto alle necessit\u00e0; a Lewerentz venne commissionata la progettazione di una seconda cappella e nel 1925 venne costruita la \"Uppst\u00e5ndelsekapellet\" (Cappella della risurrezione). All'edificio, progettato in stile neoclassico, si accede attraversando un porticato con dodici colonne, mentre l'interno \u00e8 caratterizzato da mosaici sul pavimento e da una singola finestra laterale. Nel progetto iniziale l'ingresso della cappella era collocato a nord e l'uscita a sud; la proposta fu scartata perch\u00e9 non corrispondente alla tradizione cristiana, che prevede la collocazione dell'altare a est. L'ostinazione di Lewerentz fece s\u00ec che, mentre la cappella stessa segue l'asse est-ovest, il portico d'ingresso \u00e8 rivolto a nord; l'ingresso dei visitatori avviene quindi da nord e l'uscita \u00e8 verso ovest.\nIl crematorio (\"Skogskrematoriet\") \u00e8 l'ultima costruzione realizzata da Gunnar Asplund e fu inaugurato poco dopo la sua morte, nel 1940. La progettazione del crematorio e delle sue tre cappelle (della Fede, della Speranza e del Crocifisso) venne decisa negli anni '30. Per consentire lo svolgimento di funerali contemporanei le cappelle, edificate con altezze diverse per seguire la morfologia del terreno, sono separate da piccoli giardini e sale di attesa.\nLe porte delle cappelle sono decorate con bassorilievi bronzei di Bror Hjorth; nel portico della cappella del Crocifisso si trova una scultura di John Lundqvist dedicata alla Resurrezione; la cappella della speranza \u00e8 decorata con mosaici di Otte Sk\u00f6ld; gli stucchi della cappella della Fede sono invece opera di Ivar Johnsson.\nL'ambiente e il paesaggio.\nNella progettazione del cimitero, Lewerentz e Asplund posero particolare attenzione ai percorsi che portano ai diversi edifici e ai paesaggi circostanti. I viali d'accesso alle cappelle sono progettati in modo da accompagnare le emozioni dei visitatori verso il rito funebre; gli accessi sono solenni, come ad esempio nel viale alberato che porta alla cappella della Resurrezione, mentre le uscite portano verso ambienti naturali sereni e piacevoli per riconciliare le persone con il proseguimento della vita. Un'ampia scalinata con gradini ad altezza decrescente, progettati per non stancare i visitatori, porta alla collina chiamata \"Almh\u00f6jden\"; in cima al rilievo, luogo dedicato alla meditazione e al ricordo, c'\u00e8 un gruppo di tigli. Ai piedi della collina si erge una grande croce di granito donata da un anonimo.\nLe tombe non sono visibili all'ingresso nel cimitero; si trovano nell'area boschiva e sono tutte di dimensioni uguali e ridotte, a rappresentare l'eguaglianza di fronte alla morte. Nell'area del cimitero si trovano quasi 10.000 pini, alcuni ultracentenari. Il cimitero ospita inoltre diverse specie animali: vi si aggirano lepri, scoiattoli e volpi. A volte le piante vengono danneggiate da caprioli; tra gli uccelli che nidificano nel bosco vi sono astori e frosoni comuni. Nello stagno del cimitero si trova l'unica popolazione di tritoni crestati nell'area meridionale di Stoccolma.\nPatrimonio dell'UNESCO.\nNel 1994 questo sito \u00e8 stato iscritto dall'UNESCO nell'elenco dei Patrimoni dell'umanit\u00e0.\nNel padiglione Tallum i visitatori possono vedere una mostra sulla storia del cimitero e sugli architetti che lo hanno concepito.\nSepolture illustri.\nVi sono sepolti, tra gli altri:"}
{"id": "48948", "revid": "287204", "url": "https://it.wikipedia.org/wiki?curid=48948", "title": "Elena da Persico", "text": "\u00c8 considerata Venerabile dalla Chiesa cattolica\nBiografia.\nPur avendo conseguito il diploma di maestra elementare e l'abilitazione all'insegnamento del francese presso l'Accademia Scientifico Letteraria di Milano, svolse prevalentemente l'attivit\u00e0 letteraria scrivendo romanzi e collaborando a diverse riviste. Diresse il periodico cattolico femminile \"Azione Muliebre\" pubblicato a Milano di orientamento conservatore e intransigente, per diversi decenni. Si rivolse alle donne di tutte le et\u00e0 e di tutte le condizioni sociali, indicando strade di riscatto e di promozione, ma sempre all'interno di una visione tradizionalista, difendendo l'idea della \"naturale differenza\" tra i sessi secondo l'ortodossia cattolica. Si dedic\u00f2 con impegno e competenza per l'elevazione culturale delle donne e per la loro difesa dallo sfruttamento in ambito lavorativo, chiedendo la riduzione dell'orario di lavoro, il riposo notturno e festivo. Si oppose allo sfruttamento delle sartine, con le quali partecip\u00f2 allo sciopero che rivendic\u00f2 la loro dignit\u00e0 e il giusto salario. Si espresse duramente contro il voto femminile dichiarando di non ritenere importante alcun riconoscimento sociale e giuridico per l'elevazione della donna, contro gli studi filosofici delle donne, l'istruzione mista e l'educazione sessuale e si adoper\u00f2 attivamente affinch\u00e9 Papa Pio X chiudesse il periodico femminista Democratico Cristiano \"Pensiero e Azione\" che rivendicava queste idee. \nAzione Muliebre divenne un importante strumento di analisi dei problemi ricorrenti, specialmente relativi alla famiglia, alla scuola, al lavoro; sostenne in ogni caso la natura strettamente confessionale di ogni organizzazione dei lavoratori e delle lavoratrici cattoliche criticando ogni tentativo di apertura e cooperazione con le emancipazioniste laiche.\nNel 1919, quando sembrava imminente una legge al riguardo, Azione Muliebre sostenne una posizione articolata: di contrariet\u00e0 sul piano teorico generale, e di sostegno al voto (peraltro sostenuto ufficialmente in quel momento da tutte le forze politiche) sul piano storico concreto. Lei stessa si iscrisse al Partito Popolare di don Luigi Sturzo, collocandosi sulle posizioni di Agostino Gemelli e Olgiati a favore di una natura dichiaratamente confessionale del partito.\nLe sue idee sul ruolo della donna, opposte a quelle del movimento emancipazionista, abbracciavano ambiti di impegno in molti settori. Sul piano sociale collabor\u00f2 con la \"Societ\u00e0 internazionale per la protezione della giovane\", e si occup\u00f2 di patronati e unioni professionali: istituzioni fondamentali in un'epoca storica in cui mancavano precisi interventi pubblici di previdenza. Partecip\u00f2, con una relazione dal titolo \"La questione femminile in Italia e il dovere della donna cattolica nei tempi presenti\" alla prima Settimana Sociale dei cattolici, nel settembre 1908, e si dedic\u00f2, nel novembre dello stesso anno, alla stesura dello Statuto della nascente Unione delle donne cattoliche in Italia, in funzione prioritariamente antifemminista e antimodernista e per garantire un ruolo femminile anche in ambito ecclesiale.\nIndubbiamente la Rivista fu il mezzo di comunicazione pi\u00f9 utilizzato: per essa la da Persico spese le sue migliori energie, pur senza trascurare altri ambiti.\nDopo la fondazione dell'Istituto Secolare \"Figlie della Regina degli Apostoli\" (F.R.A.), il primo femminile in Italia, furono assidue le sue cure materne per le sue \"figlie\" spirituali, che esortava a vivere nel mondo, nello stile proprio della laicit\u00e0, senza singolarizzarsi, attente ai \"segni dei tempi\" e pronte a rispondere ai bisogni dei fratelli. Non fu esente da antisemitismo, peraltro comune ad altri settori del mondo cattolico coevo: scriveva nella sua conferenza del 1916 sul tema che la moda - appunto - era un \"fenomeno di milioni di donne obbedienti all'imposizione di un uomo: il sarto ebreo massone della capitale francese\"; del resto fu accesamente contraria allo sport femminile e sostenitrice della politica demografica del regime fascista.\nPur su posizioni di chiusura nei confronti delle altre confessioni cristiane, come un po' tutto il mondo cattolico del tempo, l'intuizione spirituale che sostenne e alimenta ancora oggi l'Istituto F.R.A. da lei fondato, spinge oggi all'apertura e l'accoglienza di ogni donna e uomo, di qualunque cultura, religione, etnia: perch\u00e9 tutti sono \"considerati figli dell'unico Padre\".\nA tutti, specialmente alle classi pi\u00f9 deboli, Elena da Persico port\u00f2 attenzione e cura, confermate dalle testimonianze concrete della sua vita e dei suoi scritti. Fino all'ultimo: quando non si limit\u00f2 a incoraggiare le donne, con un forte articolo dal titolo \"Tutte in piedi\" per partecipare alle prime elezioni politiche della Repubblica Italiana (1946), ma lei stessa accett\u00f2 di essere eletta nel Comitato provinciale della Democrazia Cristiana di Verona e consigliere comunale del Comune di Affi (VR). E aveva 77 anni.\nA confermare l'intuizione e l'impegno nel sociale e nel politico di Elena da Persico si possono leggere gli Atti dei numerosi Convegni che la \"Fondazione Elena da Persico\" ha promosso su tematiche e problemi di grande attualit\u00e0, come recita lo Statuto stesso della Fondazione che, ispirandosi particolarmente al pensiero di Elena da Persico in ambito sociale, ha, tra i suoi scopi, la promozione di iniziative sociali e culturali per una crescita secondo i valori della solidariet\u00e0 cristiana.\nPresso villa Elena ad Affi, ha sede la Fondazione \"Elena da Persico\".\nCollegamenti esterni.\nFiglie della Regina degli apostoli"}
{"id": "48959", "revid": "1573940", "url": "https://it.wikipedia.org/wiki?curid=48959", "title": "Abax", "text": "Abax , \u00e8 un genere di insetti coleotteri della famiglia dei Carabidi, sottofamiglia Pterostichinae.\nDescrizione.\nIl genere \"Abax\" \u00e8 caratterizzato da specie di medio-piccole dimensioni (15\u201321\u00a0mm) e di colore nero intenso, lucido nel maschio, talora opaco sulle elitre nella femmina.\nElementi caratteristici sono il torace a lati paralleli e le due fossette basali che non raggiungono la base del pronoto.\nAlcune specie col torace leggermente ristretto posteriormente possono essere confuse con l'affine genere \"Pterostichus\", in cui, tuttavia, le fossette basali (una o due) del pronoto raggiungono sempre la base.\nBiologia.\nIl genere \"Abax\" include specie carnivore, talvolta carpofaghe, sia allo stadio di larva che da adulto.\nTassonomia.\nComprende le seguenti specie:"}
{"id": "48961", "revid": "106908", "url": "https://it.wikipedia.org/wiki?curid=48961", "title": "Abaza", "text": "Abaza \u00e8 una citt\u00e0 della Russia, nella Repubblica autonoma di Khakassia.\nLa citt\u00e0 \u00e8 situata sulle rive del fiume Abakan, 144 chilometri a sud della citt\u00e0 di Abakan. La sua popolazione \u00e8 di 17.500 abitanti (stima 2005).\nLa citt\u00e0 \u00e8 stata fondata nel 1856 e si \u00e8 sviluppata per sfruttare i locali giacimenti di ferro; l'industria estrattiva \u00e8 ancora importante per l'economia locale."}
{"id": "48981", "revid": "1431409", "url": "https://it.wikipedia.org/wiki?curid=48981", "title": "Grant Hill", "text": "Grant Hill ha giocato come ala piccola per 19 anni militando in ordine nei Detroit Pistons, negli Orlando Magic, nei Phoenix Suns e nei Los Angeles Clippers.\nHa giocato 1.026 partite in NBA, ha partecipato a 7 All-Star Game ed \u00e8 entrato 5 volte nell'All-NBA Team (una volta nel primo le altre nel secondo), ma non ha mai vinto l'anello.\nCon la nazionale ha vinto una medaglia di bronzo ai giochi panamericani 1991 e un oro alle Olimpiadi del 1996.\nHa vinto per tre volte l'NBA Sportsmanship Award, risultando essere il cestista ad averlo vinto pi\u00f9 volte in assoluto.\nDal 2018 \u00e8 fra i membri del Naismith Memorial Basketball Hall of Fame.\nBiografia.\nHill \u00e8 nato a Dallas mentre suo padre (Calvin Hill) giocava nei Dallas Cowboys. Sua madre Janet, laureatasi al Wellesley College, ha condiviso la camera con Hillary Clinton quando entrambe erano al primo anno.\nPrima di andare alla Duke University ha girato uno spot per la Sprite.\nDurante la sua carriera universitaria ha conseguito la laurea in storia e in scienze politiche.\nA Detroit ha conosciuto Tamia, con la quale si \u00e8 sposato nel 1999, da cui ha avuto 2 figlie: Myla Grace (classe 2002) e Lael Rose (classe 2007).\nCaratteristiche tecniche.\nConsiderato uno dei giocatori pi\u00f9 completi della storia NBA, tra i migliori degli anni novanta, tra le sue qualit\u00e0 spiccavano l'atletismo, il controllo palla, la visione di gioco e l'intelligenza tattica che lo rendevano a tutti gli effetti un \"all-around player\".\nEra considerato il nuovo Michael Jordan, mentre da altri \u00e8 stato definito un \"LeBron prima di LeBron\". Tuttavia a causa del fatto che la sua carriera \u00e8 stata enormemente condizionata dagli infortuni \u00e8 stato definito uno dei pi\u00f9 grandi \"what if\" nella storia del basket.\nIn carriera si \u00e8 anche distinto per la professionalit\u00e0 e determinazione con le quali si approcciava alla pallacanestro.\nCarriera.\nHigh school e college.\nAl termine della carriera di suo padre nella NFL, la famiglia si trasfer\u00ec a Reston, Virginia, dove Grant divent\u00f2 una stella dell'high-school. In seguito gioc\u00f2 per 4 anni alla Duke University, vincendo il titolo nazionale nel 1991 e nel 1992 e perdendo il campionato nel 1994. Oltre che i 2 titoli partecip\u00f2 al McDonald's All-American Game nel 1990 ed entr\u00f2 tra i membri di 2 NCAA AP All-America Team. A scuola comunque pratic\u00f2 diversi sport prima di scegliere la pallacanestro, suonando pure il pianoforte. Al termine della sua carriera universitaria venne definito dal suo ex allenatore a Duke a Mike Krzyzewski il miglior giocatore che avesse mai allenato.\nNBA.\nDetroit Pistons.\nGrant Hill venne scelto dai Detroit Pistons come terza scelta nel Draft NBA dopo essersi laureato nel 1994. Nella sua prima stagione, Hill realizz\u00f2 in media 19,9 punti, 5,0 assist, 6,4 rimbalzi e 1,77 palle rubate per partita, guidando la sua squadra in ogni statistica a fine anno e diventando il quinto a riuscire in ci\u00f2. In quest'annata divenne sin da subito uno dei giocatori preferiti dal pubblico, oltre al fatto che il coach dei Pistons Don Chaney lod\u00f2 la sua comprensione del gioco e paragon\u00f2 Hill a 2 ex campioni dell'NBA come Magic Johnson e Larry Bird. A fine stagione si divise il titolo di NBA Rookie of the Year Award con Jason Kidd. Hill inoltre gioc\u00f2 regolarmente nell'NBA All-Star Game. Nella stagione 1995-1996 partecip\u00f2 all'All-Star Game risultando essere il giocatore pi\u00f9 votato della lega, anche pi\u00f9 del ritornato Michael Jordan, e al termine della stagione venne inserito, per la prima volta di 5 consecutive, in un All-NBA Team. Nel 1997 mise a referto 13 triple-doppie in una sola stagione guidando la lega in tale statistica, segnando in media 21,4 punti pi\u00f9 9,0 rimbalzi e 7,3 assist. Nella seconda met\u00e0 degli anni novanta Hill si afferm\u00f2 cos\u00ec come uno dei giocatori pi\u00f9 forti della NBA.\nComunque, nonostante il valore aggiunto portato alla squadra da Grant Hill, i Detroit Pistons non riuscirono mai a proseguire a lungo nel cammino dei playoffs, fermandosi al primo turno in ognuna delle loro 4 apparizioni (1996, 1997, 1999, 2000). L'8 febbraio 1999 realizz\u00f2 il proprio career high di punti segnandone 46 nel successo per 106-103 contro gli Washington Wizards. Al termine della stagione 1998-1999 divent\u00f2 il 2\u00ba giocatore, dopo Wilt Chamberlain, a guidare la sua squadra in punti, assist e rimbalzi di media in 3 stagioni diverse nella storia dell'NBA. La stagione 1999-2000 fu quella pi\u00f9 prolifica della sua carriera (25,8 punti a partita) ma calando in assist e rimbalzi (rispettivamente 5,2 e 6,6), e giocando nei playoffs pur con un infortunio alla sua caviglia sinistra; ciononostante i Pistons vennero eliminati in 4 gare al primo turno dai Miami Heat e Hill peggior\u00f2 la propria situazione fisica. Viste le sue medie, rientra tra i 6 giocatori ad avere totalizzato almeno 20 punti, 5 assist e 5 rimbalzi nelle prime 6 stagioni in carriera; gli altri a esserci riusciti sono Oscar Robertson, Jerry West, Larry Bird, Michael Jordan e successivamente rispetto a Hill LeBron James.\nOrlando Magic.\nA fine anno Hill venne scambiato con gli Orlando Magic per Chucky Atkins e Ben Wallace. Prima di trasferirsi in Florida ci fu per lui la possibilit\u00e0 di trasferirsi ai Lakers in cambio della loro stella Kobe Bryant.\nI Magic sperarono che potesse fare coppia con la superstar Tracy McGrady, comprato dai Toronto Raptors, per far tornare i Magic tra i grandi della NBA. Hill si trov\u00f2 per\u00f2 in difficolt\u00e0 sin dal suo arrivo ad Orlando per problemi alla caviglia, giocando in sole 4 partite (per quanto all'inizio si temeva che non riuscisse neppure a giocarle) nella sua prima stagione con la nuova squadra, 14 nella seconda stagione e 29 nella terza. Nel marzo 2003 si sottopose a un intervento chirurgico per cercare di risolvere definitivamente i problemi alla caviglia; cinque giorni dopo l'operazione, per\u00f2, Hill rischi\u00f2 addirittura di morire a causa di un'infezione da stafilococco, che lo costrinse a una settimana di ricovero e sei mesi di antibiotici.\nRientr\u00f2 nella stagione 2004-2005 dimostrando di essere ancora molto amato dai tifosi, che con i loro voti lo fecero partire in quintetto nell'All-Star Game per l'Eastern Conference. Al termine della stagione vinse il premio per la sportivit\u00e0.\nQuando sembrava, dopo aver giocato una stagione quasi intera nel 2004-05, che Hill (ormai 33enne) potesse tornare sui buoni livelli della sua esperienza a Detroit, nella stagione 2005-06 ebbe di nuovo problemi fisici, tra i quali un'ernia inguinale, disputando solo 21 match.\nTorn\u00f2 a giocare nel campionato 2006-07 per gli Orlando Magic con i quali tenne una media di 14,4 punti e 3,6 rimbalzi a gara, con la squadra che tuttavia venne eliminata al primo turno in 4 gare dai Detroit Pistons.\nPhoenix Suns.\nNell'estate 2007, dopo avere pensato al ritiro per via dei tanti infortuni patiti, rimase free agent e in luglio firm\u00f2 con i Phoenix Suns.\nAi Suns Hill indoss\u00f2 la maglia numero 33 (lo stesso che usa fin dai tempi di Duke) nonostante il numero fosse stato ritirato in onore di Alvan Adams: l'eccezione venne fatta per la reputazione di grande atleta e di professionista serio di cui Hill ha sempre goduto. Arriv\u00f2 ai Suns con il pensiero di giocare un paio d'anni prima di ritirarsi, ma per via delle prestazioni offerte in campo rinvi\u00f2 la sua decisione di qualche anno.\nIn Arizona Hill vinse per la seconda volta il premio per la sportivit\u00e0 e part\u00ec nel quintetto base (seppure con minutaggi intorno alla mezz'ora) dando con la sua esperienza un apporto prezioso per la squadra del duo Nash-Stoudemire, imponendosi sin da subito come uno dei leader della squadra.\nL'anno successivo gioc\u00f2 per la prima volta in carriera 82 partite su 82 all'et\u00e0 di 36 anni.\nNella stagione 2009-10 vinse per la terza volta il premio Joe Dumars per la sportivit\u00e0 e soprattutto riusc\u00ec per la prima volta in carriera (a 38 anni) ad accedere alle finali di conference durante i playoffs, in quanto Phoenix super\u00f2 Portland per 4-2 e San Antonio per 4-0. Il cammino dei Suns si ferm\u00f2 alla Finali di Conference, contro i Lakers di Kobe Bryant e Pau Gasol, con Hill che negli ultimi minuti, seppur marcandolo al suo meglio, non pot\u00e9 impedire il canestro vincente di Kobe Bryant. Le due stagioni successive furono invece povere di soddisfazioni con la squadra che non raggiunse i playoffs (con lui che rinnov\u00f2 nel dicembre 2011 per un altro anno), con Hill che soffr\u00ec di ulteriori problemi fisici. Ci\u00f2 non gli imped\u00ec di tenere una media di 13 punti nel 2010-2011, diventando (all'epoca) il settimo giocatore a raggiungere tale media a 38 anni o pi\u00f9.\nLos Angeles Clippers.\nAlla soglia dei 40 anni (secondo giocatore pi\u00f9 anziano in attivit\u00e0, un giorno pi\u00f9 giovane di Kurt Thomas) decise di accettare la sfida propostagli dai Los Angeles Clippers, firmando un contratto biennale il 17 luglio 2012. Fece il suo esordio con la franchigia di Los Angeles il 12 gennaio 2013. Appena 4 giorni pi\u00f9 tardi raggiunse le 1.000 presenze in NBA contro gli Houston Rockets. Nonostante fosse ormai avesse superato i 40 anni diede comunque un buon contributo (seppur giocando solo 29 partite) alla squadra per esempio quando marc\u00f2 Carmelo Anthony contro i New York Knicks nel 4\u00ba quarto, o con una stoppata decisiva su Jerryd Bayless contro Memphis (rivelatasi decisiva per il raggiungimento dei playoffs della squadra).\nNei play-off i Clippers, nonostante un grande Chris Paul, si fermarono al 1\u00ba turno a gara-6 contro i Memphis Grizzlies, impedendo a Hill di vincere l'anello.\nIl 1\u00ba giugno 2013 annunci\u00f2 il suo ritiro dalla lega in diretta tv su TNT.\nNazionale.\nDopo avere disputato i giochi panamericani nel 1991, nel 1995 venne invitato per uno stage in vista delle Olimpiadi di Atlanta del 1996 dalla nazionale USA; venne inserito nella lista definitiva dei convocati per il torneo, in cui diede il suo contributo al 2\u00ba Dream Team (composto tra i tanti da giocatori come John Stockton, Charles Barkley, Hakeem Olajuwon, Scottie Pippen e Shaquille O'Neal) al raggiungimento della vittoria finale fornendo buone prestazioni, seppur non giocando le ultime 2 partite decisive contro Australia e Jugoslavia. Quattro anni dopo venne convocato anche per le Olimpiadi di Sydney 2000, ma dovette rinunciare a causa dell'infortunio patito durante la stagione. Venne sostituito da Shareef Abdur-Rahim.\nDopo il ritiro.\nPochi mesi dopo il ritiro dall'attivit\u00e0 agonistica inizi\u00f2 a condurre il programma \"Inside Stuff\" insieme a Kristen Ledlow.\nNel giugno 2015 divent\u00f2 socio di minoranza degli Atlanta Hawks.\nNel settembre 2018 venne introdotto nella Hall Of Fame.\nFuori dal campo.\nDurante l'anno da rookie, fece un'apparizione da David Letterman nel suo show, suonando pure il pianoforte mostrando un'ottima capacit\u00e0 al riguardo (dovute al fatto che a 9 anni inizi\u00f2 a prendere lezioni di piano, che smise di suonare dopo l'iscrizione all'high school).\nIl 7 settembre 1995, in occasione degli MTV Video Music Awards, present\u00f2 un premio in collaborazione con la conduttrice Ricki Lake.\nApparve nel video di Rockstar, canzone dei Nickelback.\nPer via dello stafilococco avuto durante la sua carriera divent\u00f2 molto attivo sull'argomento fondando un'organizzazione non-profit chiamata \"Stop MRSA Now!\". Hill fa beneficenza anche con donazioni a organizzazioni caritatevoli."}
{"id": "48984", "revid": "889336", "url": "https://it.wikipedia.org/wiki?curid=48984", "title": "Arco rampante", "text": "Larco rampante \u00e8 un elemento architettonico asimmetrico, evoluzione del contrafforte, usato per contenere e distribuire al suolo spinte laterali e verso l'esterno delle parti superiori dell'edificio evitando quello che in gergo viene definito \"spanciamento\"; a tal fine, i piani di imposta su ciascun piedritto sono posti a livelli differenti, spesso con un notevole dislivello, tanto da farlo assomigliare talvolta a un semiarco.\nL'arco rampante controbilancia le spinte laterali di altre strutture spingenti (archi, volte), frazionando in modo graduale le spinte orizzontali fino ad annullarle. Si favorisce cos\u00ec l\"elevazione\" dell'edificio contenendo l'energia di spinta, e si permette in tal modo alla costruzione di innalzarsi in uno slancio verticale altrimenti impossibile da realizzare in un edificio semplice in muratura.\nL'arco rampante apparve per la prima volta nel coro della cattedrale di Durham intorno al 1100, come prima evoluzione del contrafforte con apertura passante. Qui non aveva ancora la funzione di equilibrio delle spinte laterali delle murature, ma di pura e semplice facilitazione funzionale alla posa della copertura.\nSuccessivamente l'arco rampante partecip\u00f2 prepotentemente alla definizione estetico formale dell'architettura gotica, contribuendo alla smaterializzazione e riverberazione spaziale dell'edificio, con valenze simboliche oltre che strutturali. La nuova immagine estetica che ne risulta, derivata dalla ricerca di puntare tutto sulla struttura portante, riducendo l'intera struttura al suo scheletro progettuale, divenne profondamente diversa dalla solida architettura romanica che l'aveva preceduta.\nNell'architettura gotica, che rinunciava ampiamente nella costruzione delle chiese a muri portanti e che progettava al suo posto una costruzione a lisca di pesce, i pilastri rafforzati sono un elemento importante ed essenziale.\nPer deviare le forze laterali dalle pareti della navata centrale sui pilastri rafforzati, vennero collegate ulteriormente ad archi rafforzati con le loro capriate. \nLe parti laterali superiori delle arcate portavano ulteriormente l'acqua piovana dal tetto nello scolo dell'acqua dei pilastri rafforzati. \nPer la stabilizzazione questi furono caricati verticalmente al di sopra delle arcate con fiale, perlopi\u00f9 torrette ampiamente ornate che sottolineano ulteriormente il rafforzamento delle chiese gotiche.\nNelle chiese a doppia navata laterale questa prescrizione dei pilastri rafforzati viene spesso ripetuta. \nPer questo vi sono pilastri rafforzati sottili e supplementari tra le navate laterali che livellano soltanto le forze verticali sopra i pilastri all'interno delle chiese.\nNelle chiese gotiche i pilastri rafforzati sono spesso invisibili dall'esterno, ma si trovano all'interno delle mura esterne e suddividono le navate laterali in cappelle. \nEsempi sono \"St. Martin\" ad Amberg o la Frauenkirche di Monaco.\nQuesto elemento di controspinta non deve essere confuso con la lesena, un elemento puramente decorativo e privo di funzione portante."}
{"id": "48986", "revid": "1762097", "url": "https://it.wikipedia.org/wiki?curid=48986", "title": "Spettro", "text": ""}
{"id": "48988", "revid": "1934238", "url": "https://it.wikipedia.org/wiki?curid=48988", "title": "Calcio gaelico", "text": "Il calcio gaelico (; ), \u00e8 uno degli sport gaelici, discipline sorte e diffuse quasi esclusivamente in Irlanda e derivato da vari giochi storici con la palla irlandesi, come ad esempio il \"Caid\".\nSi disputa con un pallone sferico come il calcio tra due squadre di 15 giocatori ciascuno come nel \"rugby union\" su un campo in erba rettangolare; lo scopo del gioco \u00e8 quello di far passare il pallone attraverso una porta che ricorda quella del rugby, con due pali e una traversa a separarli, ma non alla loro altezza massima: quando il pallone entra tra i pali e sotto la traversa si segna un \"goal\" e si incamerano tre punti; quando la palla passa sopra la traversa ma entro i due pali viene segnato un solo punto.\nI giocatori possono portare palla con le mani, calciandola, passandola con un pugnetto o passandola da soli palleggiando tra piede e mano.\nRuoli, modalit\u00e0 di punti e falli sono speculari tra i vari sport gaelici e le regole sono quasi interamente uguali a quelle dell'hurling e del camogie. In campo scendono un portiere, che nell'area di porta pu\u00f2 gestire la palla in mano liberamente come nel calcio, sei difensori, due centrocampisti e sei attaccanti.\nIl calcio gaelico \u00e8 uno dei quattro sport gaelici gestiti dalla Gaelic Athletic Association, meglio nota come 'GAA', l'organizzazione sportiva pi\u00f9 grande ed importante d'Irlanda. Con gli altri sport gaelici, il \"football\" rimane uno dei pochi sport agonistici amatoriali, essendo vietati dall'organizzazione qualsiasi forma di professionismo e di compenso per le attivit\u00e0 sportive svolte da giocatori ed allenatori.\nLo sport \u00e8 molto popolare in tutta l'isola d'Irlanda e ha estimatori anche all'estero, soprattutto nei Paesi della diaspora irlandese (Regno Unito, Nord America e Australia).\nSecondo le direttive della GAA, il calcio gaelico \u00e8 uno sport prettamente maschile.\nIn ragione di ci\u00f2 la disciplina al femminile \u00e8 gestita da un'altra organizzazione, la LGFA, acronimo di \"Ladies' Gaelic Football Association\".\nStoria.\nIl calcio gaelico \u00e8 stato regolamentato per la prima volta nel 1887, ma ha chiari ed evidenti collegamenti con altri sport similari precedenti, in particolare il cosiddetto \"caid\". Di conseguenza a volte viene chiamato anche oggi \"caid\", seppur impropriamente visto che le due discipline hanno alcune differenze.\nLa prima traccia storica del calcio gaelico risale ad un atto legale del 1308, dove viene riportato che John McCrocan, spettatore di una partita di \"football\" a \"Novum Castrum de Leuan\" (New Castle of the Lyons o Newcastle) fu messo sotto processo per aver pugnalato un giocatore chiamato William Bernard. Peraltro un campo vicino all'area di Newscastle, nella Contea di Dublino, \u00e8 tutt'oggi conosciuto come \"the football field\" (\"il campo da calcio\").\nLo Statuto di Galway del 1527 consentiva di praticare \"foot balle\" e tiro con l'arco ma proibiva il cosiddetto \"hokie\" \u2014 il lanciare (hurling) palline con mazze e bastoni \u2014 cos\u00ec come altre discipline.\nDal XVII secolo, quello che era uno sport popolare spesso osteggiato dalle signorie locali, conobbe una rapida espansione per la partecipazione dei signori stessi che organizzavano gli incontri, spesso per poter scommettere sull'esito delle partite. Le puntate raggiungevano e superavano spesso cento ghinee.\nIl documento pi\u00f9 antico che attesta l'esistenza di un gioco precursore dello sport attuale \u00e8 del 1670 e testimonia una partita tenutasi nella Contea di Meath dove gi\u00e0 allora la palla era colpita e passata con mani e piedi.\nSuccessivamente il \"foot-ball\" fu bandito dal \"Sunday Observance Act of 1695\", che impose la sanzione di uno scellino (una somma abbastanza alta per il tempo) a chi fosse stato sorpreso a praticare lo sport. Lo sport fu praticato comunque di nascosto e le autorit\u00e0 non avevano la possibilit\u00e0 di dare efficacia alla nuova legge, tanto che nel 1712 con certezza si disput\u00f2 a Slane il primo incontro tra contee di cui si ha notizia, tra Louth e Meath, come testimoniato da un poema di 88 versi di James Dall McCuairt, \"Ba haigeanta\".\nUna versione sei contro sei si diffuse a Dublino ad inizio XVIII secolo e 100 anni dopo gli incontri tra contee erano abbastanza frequenti.\nNel sud-ovest ed in particolare nel Kerry e nella penisola di Dingle era particolarmente diffuso il \"caid\", anch'esso giocato con regole non uniformi. Father W. Ferris descrisse due forme di \"caid\": il \"field game\", nel quale si giocava con porte a forma di arco fatte con rami d'albero ed il \"cross-country game\", che durava un'intera domenica dopo la messa e nel quale la vittoria si decretava facendo passare la palla oltre il confine di una parrocchia. Mischie, trattenute e trascinare la palla erano tutte azioni lecite.\nTra gli anni '60 e '70 dell'800, il Rugby cominci\u00f2 a diffondersi molto velocemente in Irlanda. La prima roccaforte del nuovo sport fu il Trinity College e la conseguente regolamentazione del gioco ad opera della Football Association avvenuta nel 1863 permise una diffusione sempre pi\u00f9 rapida ed immediata. In quel periodo, secondo lo storico del football gaelico Jack Mahon, anche nelle campagne irlandesi il \"caid\" aveva cominciato a perdere mordente, sostituito sempre pi\u00f9 spesso da uno sport \"ruvido e di contrasti\". A peggiorare le condizioni del calcio gaelico contribu\u00ec anche il calcio che si stava diffondendo sull'isola assieme al rugby e riscontrava grande successo soprattutto nell'Ulster a partire dagli anni 1880.\nLimerick rimase la roccaforte dei giochi tradizionali all'epoca ed il Commercials Club, fondato da lavoratori del Cannock's Drapery Store, fu uno dei primi club ad imporre una serie di regole adottate poi dagli altri club della citt\u00e0. Sorse l'esigenza di promuovere e tutelare gli sport gaelici da parte di un'associazione unitaria e fu cos\u00ec che nacque la GAA: per molti il periodo pi\u00f9 buio del calcio gaelico fu proprio quello della fondazione dell'associazione.\nIl football gaelico non fu regolamentato dalla nuova Gaelic Athletic Association (GAA) fino al 1887. Intento principale della GAA fu da subito promuovere gli sport tradizionali irlandesi, come l'hurling, osteggiando gli sport \"stranieri\" (in particolare quelli inglesi). Il primo regolamento ufficiale del calcio gaelico, molto influenzato dalle regole dell'hurling e col chiaro intento di differenziarlo dal calcio - in particolare con l'assenza del fuorigioco - furono scritte da Maurice Davin e pubblicate nella rivista \"United Ireland\" del 7 febbraio 1887. A ben vedere si trattava nell'ossatura delle regole gi\u00e0 imposte dal Commercials Club, che divennero la base delle regole ufficiali: non per altro il Commercials Club vinse, rappresentando la Contea di Limerick, la prima edizione della storia del torneo All-Ireland..\nLo sport torn\u00f2 a diffondersi e ad essere particolarmente praticato. Il \"Bloody Sunday del 1920\" a Dublino si verific\u00f2 proprio durante una partita di calcio gaelico a Croke Park: i \"Black and Tans\", forze armate britanniche, fecero irruzione dentro l'impianto aprendo il fuoco per rappresaglia contro la popolazione civile inerme ed i giocatori ed uccidendo 14 persone e ferendone 65. Tra i morti c'era anche il giocatore di Tipperary Michael Hogan, a cui \u00e8 stato dedicato uno dei settori pi\u00f9 importanti del Croke Park, la Hogan Stand.\nPer l'episodio la GAA avrebbe vietato per parecchi decenni qualsiasi tipo di sport inglese all'interno di Croke Park.\nIl calcio gaelico femminile ha cominciato ad essere popolare soltanto dagli anni 1970.\nL'influenza tra calcio gaelico e calcio australiano e su chi sia precursore dell'altro \u00e8 oggetto di controversie storiche. La loro relativa somiglianza ha permesso comunque a tanti giocatori irlandesi di essere tesserati da club australiani (che invece sono professionistici) nonch\u00e9 di organizzare, da parte di entrambe le associazioni, partite internazionali con regole miste dei due sport tra le selezioni irlandese ed australiana: lo sport in questione viene chiamato \"International Rules Football\".\nRegole di gioco.\nCampo da gioco.\nUn campo da calcio gaelico (come quello da hurling) \u00e8 molto simile a un campo da rugby, ma pi\u00f9 largo. Con manto in erba, \u00e8 rettangolare e contraddistinto da dimensioni che variano dai 130-145 metri per quel che riguarda la lunghezza ed 80-90 metri di larghezza. Sui lati pi\u00f9 corti del campo sono poste due porte a forma di H formate da due pali alti dai 6 ai 7 metri uniti da una traversa orizzontale posta a circa 2,5 metri da terra. Una rete attaccata alla parte dei pali sotto alla traversa e alla traversa stessa forma una porta simile ad una di calcio. Lo stesso campo e le stesse porte sono utilizzati anche nell'hurling, come disposta dalla GAA, in modo da organizzare e gestire pi\u00f9 agevolmente gli incontri di entrambi gli sport, contenendo il numero degli impianti e facilitando il cosiddetto \"dual usage\" (\"doppio utilizzo\"). Le linee sono segnate ad una distanza di 13, 20 e 45 metri (65 nell'hurling, unica differenza) da ogni linea di fondo. Campi pi\u00f9 piccoli e porte pi\u00f9 piccole vengono utilizzati per gli incontri giovanili.\nDurata dei match.\nLa maggior parte delle partite di calcio gaelico di categoria senior e under 21 dura 60 minuti, divisa in due tempi da 30. L'unica ma vistosa eccezione riguarda gli incontri \"inter-county\" (tra contee) che durano 70 minuti, divisi in due tempi da 35. I pareggi sono decisi con \"replay\" (rigiocando il match) o giocando dei supplementari da 20 minuti, dieci per tempo. Gli under-12 hanno tempi da 20 o 25 minuti a seconda dei casi.\nLa pausa tra un tempo e l'altro \u00e8 a prescindere di 15 minuti.\nSquadre.\nLe squadre sono formate da 15 giocatori (un portiere, due difensori d'angolo, un difensore centrale, tre mediani, due centrocampisti, tre mezze punte, due attaccanti d'angolo e due attaccanti pieni) pi\u00f9 un massimo di 15 sostituti, dei quali cinque possono entrare in campo. Ogni giocatore \u00e8 numerato da 1 a 15, a partire dal portiere, che deve indossare una divisa di colore differente. Al di fuori dell'Irlanda sono ammesse partite con meno giocatori in campo: nei tornei ufficiali europei della Europe GAA le squadre giocano ad esempio in 11, ma non mancano anche tornei a 7 giocatori.\nLa palla.\nLo sport viene giocato con un pallone rotondo di cuoio, che \u00e8 pi\u00f9 pesante ma molto simile a quello del calcio fino agli anni '60; infatti \u00e8 formato da 18 strisce orizzontali piuttosto che da esagoni e pentagoni spesso usati nei palloni da calcio attuali, e a prima vista molto pi\u00f9 vicino a un pallone da pallavolo. Il pallone \u00e8 pi\u00f9 grande di uno da pallavolo ma leggermente pi\u00f9 piccolo di uno da calcio, con una circonferenza di ed un peso di circa quando asciutto.\nPossesso e circolazione.\nIl possesso e la circolazione di palla sono molto particolari. Un giocatore pu\u00f2 trattenere la palla tra le mani muovendosi per il campo: stando fermo non pu\u00f2 tenere palla pi\u00f9 di 4 secondi, nello spostarsi non pu\u00f2 tenerlo in mano per pi\u00f9 di quattro passi, dopo i quali dovr\u00e0 palleggiarlo o facendolo rimbalzare a terra con la mano (come nel basket) o sul piede. Il palleggio col piede viene chiamato \"solo\" (e l'azione \"soloing\") ed \u00e8 uno dei gesti pi\u00f9 tecnici dello sport, assimilabile alla capacit\u00e0 di palleggio o di dribbling nel calcio. \nUn giocatore non pu\u00f2 effettuare pi\u00f9 di un palleggio con la mano alla volta, dovendoli intervallare necessariamente almeno con un \"soloing\", che invece pu\u00f2 operare illimitatamente.\nIl pallone pu\u00f2 essere calciato o passato di mano tramite un pugno: quest'ultimo non \u00e8 propriamente un pugno come potrebbe sembrare, piuttosto un colpo di nocche. Non si pu\u00f2 lanciare la palla.\nParticolare anche l'acquisizione del possesso di palla: quando \u00e8 in aria o sta rimbalzando pu\u00f2 essere preso direttamente con le mani, quando \u00e8 fermo a terra o rotola senza rimbalzare deve essere tirato su necessariamente col piede (cosiddetto \"pickup\").\nInfrazioni.\nFare determinate azioni con la palla non \u00e8 permesso, e sono considerati falli tecnici (\"fouling the ball\"):\nRubare palla.\nIl livello di tackle consentito \u00e8 pi\u00f9 vasto del calcio, ma inferiore rispetto al rugby, ed \u00e8 spesso criticato per la maniera troppo vaga in cui \u00e8 regolamentato.\nIl contrasto spalla a spalla, disturbare l'avversario colpendo il pallone in suo possesso col pugno di una sola mano, il contrasto e il contenimento senza placcare, togliere la palla dalla traiettoria dell'avversario e parare un tiro con le mani sono tutti gesti permessi, mentre i seguenti sono falli:\nA seconda della gravit\u00e0 del fallo commesso, l'arbitro pu\u00f2 comminare una sanzione al giocatore esibendo un cartellino giallo, nero o rosso. I cartellini gialli e neri sono simili a quelli comminati nel calcio e comportano un'ammonizione il primo e l'espulsione dal campo il secondo. Due cartellini gialli comportano l'espulsione, pi\u00f9 cartellini accumulati nelle varie gare la squalifica per una partita. Il cartellino nero \u00e8 un'introduzione recente, entrata in vigore il 1\u00ba gennaio 2014 e prevede l'allontanamento dal campo del giocatore che ha commesso la scorrettezza che pu\u00f2 essere tuttavia sostituito da un giocatore della panchina.\nTirare in porta.\nPer ottenere dei punti i giocatori devono riuscire a indirizzare il pallone in gol o sopra la traversa (\"over the bar\"). Sopra la traversa la palla pu\u00f2 essere mandata in qualsiasi modo consentito per passarla, quindi sia con un pugno di mano, sia calciandola. Per quel che riguarda il tiro in porta, quando il giocatore \u00e8 in possesso del pallone questo pu\u00f2 essere fatto solo di piede; pu\u00f2 invece colpirla al volo sia di mano che di piede su passaggio di un compagno o su un rimbalzo, senza quindi bloccarla tra le braccia o mani. Il pallone non pu\u00f2 ovviamente essere lanciato in rete e non si pu\u00f2 oltrepassare la linea di porta col pallone tra le braccia: invece che gol nell'ultimo caso, l'arbitro decreter\u00e0 un fallo agli avversari.\nPunteggio.\nIl punteggio, a prima vista piuttosto ostico, in realt\u00e0 \u00e8 molto semplice: se la palla entra fra i due pali della porta, la squadra consegue dei punti.\nSe la palla passa sopra la traversa, vale un punto (\"point\") e viene alzata una bandiera bianca. Se la palla passa invece sotto la traversa e finisce in rete, si tratta di \"goal\", che vale tre punti, e viene alzata una bandiera verde.\nFare punti \u00e8 abbastanza facile, perch\u00e9 non possono essere ostacolati, mentre la porta \u00e8 protetta da un portiere. Il punteggio \u00e8 registrato nel modo {\"goal\" totali}-{\"point\" totali}. Ad esempio, la semifinale All-Ireland del 1991 fin\u00ec: Meath 0-15 Roscommon 1-11. Il Meath aveva, quindi, vinto \"quindici punti\" a \"uno per tre pi\u00f9 undici\" (ovvero a quattordici).\nGiudici di gara.\nLa partita di calcio gaelico \u00e8 diretta da otto direttori di gara:\nL'arbitro avvia e ferma il gioco, annota il punteggio, sanziona le punizioni ed ammonisce ed espelle i giocatori.\nI guardalinee si occupano delle azioni vicino alle parti laterali del campo e assegnano le rimesse.\nIl quarto uomo \u00e8 simile al calcio, si occupa delle sostituzioni e delle panchine, e segnala il recupero comunicatogli dall'arbitro col cartellone elettronico.\nGli \"umpires\" convalidano i punti o, meglio, comunicano all'arbitro l'esito di un tiro in porta: a lato (braccia aperte), punto (bandiera bianca) o gol (bandiera verde). Inoltre si occupano di due infrazioni, il \"45\" (braccio alzato) e lo \"square ball\" (braccia incrociate).\nI giudici di gara possono tutti segnalare falli di gioco o scorrettezze sfuggite all'arbitro, anche se questo raramente succede. Tuttavia l'ultima parola spetta all'arbitro.\nSe i tifosi calcistici (italiani, e non) passano le giornate successive alle partite a criticare gli arbitri, nel calcio gaelico la situazione \u00e8 ancora pi\u00f9 incandescente: gli arbitri vengono spesso criticati e contestati per le loro decisioni, specialmente riguardo alla regola dello \"square ball\", per le espulsioni comminate e per i falli in genere, nonch\u00e9 per il tempo di recupero. Una leggenda metropolitana assai diffusa (ma falsa) racconta di un arbitro chiuso nel vano di un'automobile (secondo altre versioni, negli spogliatoi) dopo una partita di club nella reggia Contea di Wicklow da giocatori non soddisfatti. Un comportamento diffuso nel calcio australiano, e non solo, ma da scoraggiare soprattutto per avvicinare i giovani che ancora lo preferiscono in Irlanda al calcio ed al rugby dove le regole sono pi\u00f9 rigidamente applicate.\nDiffusione.\nCome gli altri sport gaelici, il calcio gaelico \u00e8 uno sport fortemente legato alle tradizioni e alla cultura irlandese, essendo per lo pi\u00f9 sconosciuto all'estero. In Irlanda \u00e8 lo sport pi\u00f9 popolare in termini di pubblico e nel 2003 si \u00e8 aggiudicato il 34% della popolazione rispetto agli altri sport seguito dall'hurling al 23%, calcio al 16% e rugby all'8%. Una ricerca Initiative's ViewerTrack ha evidenziato come la finale del torneo All-Ireland di calcio gaelico sia a livello televisivo l'evento sportivo dell'anno. \u00c8 inoltre lo sport pi\u00f9 praticato.\nAnche in Irlanda del Nord \u00e8 stato sempre apprezzato e seguito, massicciamente dalla comunit\u00e0 nazionalista, con pi\u00f9 diffidenza da quella unionista. Ultimamente il seguito \u00e8 molto pi\u00f9 trasversale, anche grazie agli sforzi delle istituzioni che hanno visto nella partecipazione delle comunit\u00e0 alle partite una possibilit\u00e0 di avvicinamento delle stesse.\nSconosciuto praticamente a chiunque fino a met\u00e0 anni 2000 se non agli appassionati dell'Isola Smeralda e assolutamente poco praticato, il calcio gaelico al di fuori dell'Irlanda \u00e8 rimasto spesso confinato tra le popolazioni di emigranti irlandesi, soprattutto ovviamente in America del Nord e nel Regno Unito. Le rappresentative di New York e Londra fanno da sempre parte delle competizioni ufficiali All-Ireland. Al di fuori di queste due realt\u00e0, gli sport gaelici hanno sempre latitato altrove, conoscendo soltanto molto recentemente una diffusione pionieristica. Il paese con pi\u00f9 club e strutture organizzative \u00e8 il Regno Unito, che ha una \"provincia\" a s\u00e9 stante, la Britain GAA, che organizza squadre e competizioni sul suolo britannico (oltre che Londra). In Europa solo a partire dagli anni 2000 inoltrati si sono formate le prime squadre, spesso fondate da ex giocatori Senior irlandesi o da comunit\u00e0 irlandesi, attecchendo prima di tutto nei paesi con pi\u00f9 tradizione culturale celtica, come ad esempio la Bretagna in Francia o la Galizia in Spagna che hanno addirittura all'interno dei loro board nazionali, una sottofederazione con campionato a parte. I club ufficiali, per quanto spesso di natura dilettantistica, sono affiliati alla Europe GAA, una costola GAA che organizza tornei e squadre in tutta Europa considerata artificiosamente una \"county\". \nIn Italia, il calcio gaelico \u00e8 una disciplina recente: nel 2012 si sono formate le prime squadre, rappresentanti le citt\u00e0 di Rovigo e Padova (le quali si sfidano due volte l'anno in un evento ribattezzato \"Adige Cup\"), alle quali si \u00e8 aggiunta poco dopo Roma, divenuta poi SS Lazio ed entrata a far parte della Polisportiva biancoceleste. I tre team giocano attualmente nel torneo South-East Europe della European County Board, branca europea della Gaelic Athletic Association.\nA livello televisivo, a partire dagli anni '50 e per molto tempo le dirette delle partite erano prerogativa della RT\u00c9, la rete pubblica irlandese. Con l'aumento della diffusione dello sport anche emittenti satellitari private in America e Sky Sport nel Regno Unito in seguito hanno cominciato a trasmettere sempre pi\u00f9 incontri. In Italia nessuna rete del territorio nazionale trasmette calcio gaelico e l'unico modo per poter assistere ad una partita \u00e8 nei pub irlandesi abbonati ai canali satellitari d'oltremanica, sempre pi\u00f9 diffusi.\nIn Italia, a livello editoriale invece, nel settembre del 2016 \u00e8 stato pubblicato \"Sogno Irlandese - La storia curiosa degli sport gaelici in Polesine\" (www.sognoirlandese.wordpress.com) il primo libro sul football gaelico scritto in lingua italiana e che racconta di come questo sport si sia sviluppato partendo da Rovigo."}
{"id": "48991", "revid": "838137", "url": "https://it.wikipedia.org/wiki?curid=48991", "title": "339 a.C.", "text": ""}
{"id": "48994", "revid": "767487", "url": "https://it.wikipedia.org/wiki?curid=48994", "title": "Anni 320 a.C.", "text": ""}
{"id": "49000", "revid": "599013", "url": "https://it.wikipedia.org/wiki?curid=49000", "title": "Filogenesi", "text": "La filogenesi (non comune filogenia) \u00e8 il processo di ramificazione delle linee di discendenza nell'evoluzione della vita. La sua ricostruzione \u00e8 fondamentale per la sistematica, che appunto si propone di ricostruire le relazioni di parentela evolutiva tra gruppi tassonomici (a qualunque livello sistematico) di organismi.\nLa filogenesi studia l'origine e l'evoluzione di un insieme di organismi (in genere di una specie). Compito essenziale della sistematica \u00e8 determinare le relazioni ancestrali fra specie note (vive o estinte).\nStoria.\nNel XIX secolo fu proposta da Ernst Haeckel la teoria della ricapitolazione.Espressa nelle sue parole \nQuesta teoria \u00e8 sintetizzata nell'assioma \"la Ontogenesi ricapitola la Filogenesi\".La versione originale di questa ipotesi \u00e8 stata rigettata essendo troppo semplificata e fuorviante. Comunque la biologia moderna riconosce molteplici connessioni fra ontogenia e filogenia e le spiega attraverso la teoria dell'evoluzione e le considera come argomenti in suo favore.\nMetodologie.\nIl diagramma che mostra i rapporti filogenetici tra specie o gruppi superiori si chiama albero filogenetico.\nLe due metodologie pi\u00f9 comunemente adoperate per ricostruire un albero filogenetico sono la fenetica e la cladistica.\nFenetica.\nLa fenetica poggia sul postulato di base che il grado di somiglianza tra due taxon sia correlato al grado di parentela. In biologia la fenetica, talvolta indicata come tassonomia numerica, \u00e8 una tecnica la cui finalit\u00e0 \u00e8 la classificazione degli organismi sulla base della somiglianza, spesso nella morfologia o in altre caratteristiche osservabili, senza tener conto della filogenia o della relazione evolutiva.\nNella ricerca dei rapporti evolutivi fra le specie, la fenetica \u00e8 stata in gran parte sostituita dalla cladistica. Tuttavia, alcuni biologi continuano ad usare determinati metodi fenetici come approssimazione ragionevole della filogenia quando i metodi cladistici risultano informaticamente troppo costosi.\nCladistica.\nLa cladistica (dal greco \"\", \"klados\", ramo) ricostruisce la filogenia classificando gli organismi viventi in base a criteri evolutivi. Il padre fondatore di questa disciplina fu l'entomologo tedesco Willi Hennig, che la battezz\u00f2 sistematica filogenetica.\nUn'analisi cladistica si pu\u00f2 basare su un'ampia variet\u00e0 di dati, incluse le analisi di sequenza del DNA (cosiddetti \"dati molecolari\"), dati biochimici e dati morfologici.Linee filetiche discendenti dallo stesso ramo si dicono gruppi monofiletici. Se tale gruppo non comprende tutti i discendenti del progenitore ancestrale verr\u00e0 detto parafiletico.Uno dei criteri utilizzati nelle analisi cladistiche \u00e8 quello della massima parsimonia.\nApproccio congiunto fenetico-cladistico.\nI sostenitori delle due metodologie hanno dato vita a dispute anche molto accese in cui l'approccio fenetico e quello cladistico si sono a lungo contrapposti. Al giorno d'oggi fenetica e cladistica sono utilizzate come metodiche indipendenti ma che possono integrarsi a vicenda.\nLa filogenesi molecolare ha grandissima importanza non solo a livello microrganismico, ma anche negli animali superiori, basti pensare al grandissimo utilizzo dei marcatori come l'rRNA mitocondriale oppure i geni codificanti la tubulina nel determinare rapporti a moltissimi livelli tassonomici."}
{"id": "49001", "revid": "78273", "url": "https://it.wikipedia.org/wiki?curid=49001", "title": "Filogenia", "text": ""}
{"id": "49007", "revid": "767487", "url": "https://it.wikipedia.org/wiki?curid=49007", "title": "The Blues Brothers - I fratelli Blues", "text": "The Blues Brothers - I fratelli Blues (\"The Blues Brothers\") \u00e8 un film commedia musicale del 1980 diretto da John Landis e interpretato da John Belushi e Dan Aykroyd.\nLa pellicola occupa un posto di rilievo nella storia del cinema, grazie al suo cast di musicisti e cantanti, alla trama affine a uno spettacolo musicale a tutti gli effetti e all'interpretazione dei protagonisti. I due interpretano i fratelli Jake \"Joliet\" Blues (John Belushi) ed Elwood Blues (Dan Aykroyd), personaggi inventati ai tempi delle loro prime collaborazioni al celebre programma televisivo statunitense \"Saturday Night Live; \"diventarono in breve tempo famosi in tutto il mondo, inconfondibili negli onnipresenti vestiti neri e occhiali da sole Ray-Ban Wayfarer. Nel film, si prodigano per salvare dalla chiusura l'orfanotrofio dove entrambi erano cresciuti, decidendo di organizzare una riunione del loro gruppo blues e di fare concerti in giro per i locali, per raccogliere cos\u00ec i soldi necessari.\n\"The Blues Brothers\", che conquist\u00f2 il Guinness dei primati per la scena con il maggior numero di incidenti d'auto, cost\u00f2 circa 30 milioni di dollari, stentando inizialmente al botteghino. In poco tempo, tuttavia, si form\u00f2 un culto intorno alla pellicola. Il 20 e 21 giugno 2012, in occasione del centenario della major produttrice e del trentennale della morte di John Belushi, il film \u00e8 stato riproposto in versione restaurata in tutto il mondo. Il film ha ispirato anche un videogioco e un sequel uscito nel 1998, \"Blues Brothers - Il mito continua\", diretto anch'esso da Landis e interpretato da Aykroyd, John Goodman, Joe Morton e l'allora giovanissimo Evan Bonifant.\nNel 2020 \u00e8 stato scelto per la conservazione nel National Film Registry della Biblioteca del Congresso degli Stati Uniti\nTrama.\nChicago, 1980. Appena scarcerato dalla Joliet Prison in regime di semilibert\u00e0 dopo avere scontato tre anni di reclusione per una rapina, Jake \"Joliet\" Blues, ex leader di un gruppo musicale rhythm and blues, la \"Blues Brothers Band\" con il fratello Elwood, viene da esso prelevato a bordo di una Dodge Monaco del 1974, acquistata a un'asta di auto usate della polizia di Mount Prospect, che diventa la nuova \"Bluesmobile\", l'auto della band, al posto della vecchia \"Caddy\", una Cadillac, scambiata da Elwood con un microfono.\nI due fratelli si recano presso l'orfanotrofio cattolico dove sono cresciuti, nel centro di Chicago: qui la suora Mary Stigmata, da loro chiamata \"la Pinguina\", chiede loro di aiutarla a trovare 5.000 dollari, somma necessaria a pagare le tasse arretrate dovute al fisco ed evitare la chiusura della struttura. Inizialmente i due contano di trovare la somma con facilit\u00e0, ma le cose si complicano quando la \"Pinguina\" dice loro chiaramente che non accetter\u00e0 denaro rubato, ma solo acquisito onestamente.\nCurtis, un dipendente dell'orfanotrofio, consiglia ai due di recarsi nella chiesa battista di Triple Rock per trovare un'ispirazione sul modo di guadagnarsi la somma. Giunti nella chiesa durante una funzione, dopo una travolgente esibizione del reverendo Cleophus James, Jake riceve la \"rivelazione divina\": per recuperare i soldi per l'orfanotrofio devono rimettere assieme la \"Blues Brothers Band\", riunendosi ai loro vecchi compagni - ora tutti onesti lavoratori con una buona situazione sociale - e suonare di nuovo insieme, destinando i proventi delle esibizioni a saldare il debito fiscale dell'orfanotrofio. Per questo motivo Jake ed Elwood, da questo momento, dichiareranno di essere \"in missione per conto di Dio\".\nDopo essere sfuggiti all'inseguimento di due poliziotti distruggendo un centro commerciale e all'attacco a colpi di lanciarazzi da parte di una \"donna misteriosa\", riescono a raggiungere la loro camera d'albergo, che ha la finestra all'altezza di una linea della sopraelevata lungo la quale passa un treno ogni pochi secondi (il \"loop\", l'anello interno della soprelevata di Chicago).\nIl giorno successivo, dopo essere sopravvissuti ad un altro attacco da parte della \"donna misteriosa\", che distrugge il loro appartamento prima che la polizia vi faccia irruzione per arrestarli, iniziano la loro missione. La sezione ritmica della band viene ritrovata a suonare all'Holiday Inn con il nome di \"Murph and Magic Tones\", mentre sta eseguendo nell'indifferenza generale una cover di \"Quando quando quando\". Il trombettista Alan Rubin, \"Mr. Fabulous\", che ha trovato lavoro al raffinato ristorante francese \"Chez Paul\" come \"ma\u00eetre\", accetta di ritornare a suonare con la band solo dopo che Jake ed Elwood, dopo essersi recati al locale e aver infastidito rumorosamente gli altri clienti, minacciano di tornare a mangiare \u00aba colazione, pranzo e cena tutti i giorni della settimana\u00bb.\nSulla strada per raggiungere il chitarrista Matt \"Guitar\" Murphy e il sassofonista Lou \"Blue\" Marini, che lavorano in una tavola calda di propriet\u00e0 di Matt e di sua moglie, la \"Bluesmobile\" s'imbatte in una manifestazione del \"Partito Socialista Americano dei Bianchi\", definiti da Elwood \"i nazisti dell'Illinois\" (e come tali si presentano). I Blues Brothers, spazientiti, fanno irruzione tra i militanti del partito, che stanno occupando un ponte, costringendoli a gettarsi in acqua per non essere investiti.\nFinalmente riunita, la band compra gli strumenti e gli amplificatori al Ray's Music Exchange, pagando tramite cambiali, e si reca al \"Bob's Country Bunker\", un locale riservato alla musica \"country and western\", spacciandosi per i \"Good Ole Boys\", la band country che dovrebbe esibirsi nel locale quella sera. Dopo aver tentato di eseguire un pezzo blues, venendo per questo pesantemente fischiati e bersagliati con oggetti di vario genere, il gruppo ottiene comunque un buon successo improvvisando brani country orecchiabili, che fanno sciogliere in lacrime gli avventori del locale, ma non viene pagata perch\u00e9, a detta del proprietario del locale, ha consumato pi\u00f9 birra di quello che ha guadagnato, per cui ora gli devono 100 dollari.\nRicercati dalla polizia, dalla \"donna misteriosa\", dai \"nazisti dell'Illinois\" e dai veri \"Good Ole Boys\" (sopraggiunti nel frattempo, in ritardo), i Blues Brothers decidono di rivolgersi al loro vecchio amico e agente di spettacolo Maury Sline, che, anche se di malavoglia, decide di far tenere loro un concerto nella Sala Grande del Palace Hotel, in grado di ospitare 5000 spettatori.\nDopo aver girato tutta la contea per promuovere il concerto che si sarebbe svolto la sera stessa, aiutati anche dai bambini dell'orfanotrofio, la \"Bluesmobile\" finisce la benzina e cos\u00ec i due sono costretti a spingerla per ore, rischiando di non arrivare in tempo per il concerto. Grazie allo sforzo pubblicitario, il Palace Hotel \u00e8 gremito di pubblico, ma tra gli spettatori sono appostati anche i Good Ole Boys e la polizia, cosicch\u00e9 Jake ed Elwood sono costretti a entrare passando dal bagno delle donne (nel frattempo Curtis ha intrattenuto il pubblico con la canzone \"Minnie the Moocher\"). Una volta in scena, eseguono \"Everybody Needs Somebody to Love\" di Solomon Burke nella versione di Wilson Pickett (citato anche a fine canzone) e \"Sweet Home Chicago\" di Robert Johnson nella versione di Magic Sam, riscuotendo un travolgente successo. Si accorgono, per\u00f2, che la polizia ha circondato la sala, quindi cercano di trovare un sistema per uscire senza farsi vedere, venendo brevemente fermati da un rappresentante di una societ\u00e0 discografica, che gli allunga un anticipo di per un contratto con la sua compagnia. I due accettano, prendono la somma necessaria per l'orfanotrofio e scappano da una botola nel palco. Mentre attraversano le fogne per fuggire si imbattono nella \"donna misteriosa\", che si rivela essere l'ex fidanzata di Jake, da lui abbandonata sull'altare. La donna sta per ucciderli, ma Jake la inganna con il famoso \"monologo delle cavallette\", nel quale le spiega perch\u00e9 non si era presentato al matrimonio:\nAl termine del monologo, per l'unica volta in tutto il film, Jake si toglie gli occhiali da sole e fissa con uno sguardo la ragazza, che per un attimo abbassa l'arma che stava impugnando. I Blues Brothers iniziano quindi una rocambolesca fuga, inseguiti dall'ex fidanzata di Jake, da \u00abtutte le forze dell'ordine dell'Illinois\u00bb, dal camper dei \"Good Ole Boys\" e dalla Ford Pinto dei \"nazisti dell'Illinois\", in un'infernale caos che coinvolge decine di automobili. I Blues Brothers arrivano infine al Richard J. Daley Center di Chicago, dove salgono al 102\u00ba piano per pagare le tasse dovute dall'orfanotrofio.\nNel frattempo un'armata giunta da cielo, da terra e dal lago Michigan, composta da centinaia di poliziotti armati fino ai denti, esercito, marina, aviazione, pompieri, corpi speciali e incursori della SWAT si \u00e8 gettata al loro inseguimento e, proprio nel momento in cui viene timbrata e consegnata la ricevuta delle tasse pagate, i due fratelli vengono raggiunti dalle forze dell'ordine che, spianando loro addosso ogni genere di armi, li arrestano.\nAlla fine la Blues Brothers Band al completo \u00e8 in prigione e suona per i compagni detenuti il brano \"Jailhouse Rock\" di Elvis Presley, scatenando un'ennesima baraonda.\nProduzione.\nLe origini.\nI personaggi, Jake e Elwood Blues, vennero creati da Belushi e Aykroyd negli spettacoli dello show televisivo \"Saturday Night Live\". Il nome \"The Blues Brothers\" fu un'idea di Howard Shore. I retroscena e i profili dei due fratelli furono sviluppati da Aykroyd in collaborazione con Ron Gwynne, che in seguito venne accreditato come consulente della storia. Come riportato nelle note di copertina del primo album della band, \"Briefcase Full of Blues\", i fratelli crebbero nell'orfanotrofio del comune di Rock Island in Illinois, dove impararono il blues da un inserviente di nome Curtis e dove suggellarono il legame di sangue con il taglio del dito medio eseguito con la corda della chitarra che Jake diceva essere di Elmore James.\nBelushi nel 1978 divenne una stella di prima grandezza grazie al successo musicale dei Blues Brothers e del suo ruolo nel film \"Animal House\". Nell'arco di un anno riusc\u00ec nella triplice impresa di diventare la star del film campione di incassi della settimana, dello show televisivo pi\u00f9 votato e di cantare nell'album numero uno nella classifica delle vendite. Quando Aykroyd e Belushi decisero che potevano fare un film sui Blues Brothers si scatenarono le offerte degli studios; alla fine la spunt\u00f2 la Universal che prevalse sulla Paramount. John Landis, che aveva gi\u00e0 diretto Belushi in Animal House, fu ingaggiato come regista.\nIl progetto non aveva ancora n\u00e9 un bilancio n\u00e9 un copione. Lew Wasserman, proprietario della Universal, stimava che il film potesse essere realizzato con 12 milioni di dollari mentre la cifra stimata dai \"filmaker\" era di 20 milioni. Al fine di stabilire il budget del film Aykroyd inizi\u00f2 da solo la scrittura della sceneggiatura dopo che Mitch Glazer, un giornalista musicale che scrisse le note di copertina dell'album \"Briefcase Full of Blues\", si rifiut\u00f2 di aiutarlo.\nAykroyd che non aveva mai scritto una sceneggiatura, compose un volume in cui inser\u00ec cos\u00ec tanti passaggi descrittivi (venivano raccontate le origini dei personaggi e del reclutamento di tutti i membri della band), paragrafi e paragrafi di riprese, concetti e idee, che col tempo il copione lievit\u00f2 arrivando ad occupare 324 pagine, tre volte la lunghezza di un copione cinematografico medio.\nPer ironizzare sul suo stesso lavoro Aykroyd fece recapitare il copione al produttore Robert K. Weiss nella copertina di un elenco del telefono. Il titolo era \"Il Ritorno dei Blues Brothers\" e l'autore si firmava \"Scriptatron GL-9000\", uno scrittore automatizzato come Aykroyd amava definirsi.\nLandis ebbe il compito di trasformare lo script in una sceneggiatura utilizzabile e dopo circa tre settimane produsse un copione \"a misura\". Questa riduzione port\u00f2 a degli scambi di vedute con Aykroyd che critic\u00f2 l'eliminazione di alcune scene come quella in cui veniva svelata l'origine delle qualit\u00e0 magiche della \"Bluesmobile\". Pur non essendo d'accordo sulla loro reintroduzione, Landis le film\u00f2 ugualmente tagliandole poi al montaggio.\nLa premessa della trama un po' irrealistica, un orfanotrofio di propriet\u00e0 della Chiesa che rischia la chiusura per il mancato pagamento di tasse arretrate, fu mantenuta perch\u00e9 durante la scrittura della sceneggiatura fu avanzata una proposta legislativa di tassare anche tali propriet\u00e0.\nRiprese.\nLe riprese iniziarono nel luglio del 1979, con il budget del film ancora in via di definizione. Durante il primo mese le cose andarono bene sia dentro che fuori dal set. Quando Robert K. Weiss vide il budget apparentemente assestarsi sui 17,5 milioni di dollari, comment\u00f2 in modo scherzoso che quella somma era stata gi\u00e0 spesa.\nNel mese successivo la produzione cominci\u00f2 ad accusare i primi ritardi nella tabella di marcia. Gran parte di questi erano dovuti alle feste e agli eccessi di Belushi. Quando non era sul set bazzicava per Chicago, la sua citt\u00e0 natale, in particolare allo stadio del baseball Wrigley Field. La gente spesso lo riconosceva e talvolta gli passava della cocaina, di cui l'attore gi\u00e0 abusava pesantemente, con la speranza di consumarla insieme. \"Ogni operaio Joe vuole la sua storia con John Belushi\", dichiar\u00f2 Smokey Wendell, la guardia del corpo personale assunta per aiutare Belushi nel controllare l'assunzione di droghe. Come risultato delle nottate a base di droga e alcol, Belushi fece accumulare ritardi crescenti alla produzione, perdendo le chiamate di inizio riprese o facendosi trovare addormentato o in stato di semincoscienza nella sua roulotte. Una notte Aykroyd lo trov\u00f2 addormentato sul divano di una casa vicina al luogo in cui stavano girando, dopo averne saccheggiato il cibo contenuto nel frigorifero.\nLa cocaina era cos\u00ec diffusa sul set (come in molte altre produzioni cinematografiche di quel periodo), che Aykroyd dichiar\u00f2 che parte del bilancio veniva riservato per gli acquisti della droga per le riprese notturne. Belushi e Aykroyd inaugurarono il Blues Club, un bar privato in cui invitare amici, membri del cast e della troupe. Carrie Fisher, la ragazza di Aykroyd del tempo, disse che la maggior parte del personale del bar era in grado di procurare qualsiasi sostanza stupefacente che venisse loro richiesta.\nIl budget iniziale fu rapidamente superato. Lew Wasserman di ritorno a Los Angeles, sempre pi\u00f9 frustrato, affront\u00f2 di persona Ned Tanen, il presidente della Universal, sulla questione dei costi. Sean Daniel, vicepresidente della Universal, fu inviato a Chicago con il compito di fare qualsiasi cosa per tamponare l'emorragia di denaro. Ma non fu rassicurato della situazione quando constat\u00f2 che la produzione aveva istituito una infrastruttura speciale per le 70 automobili utilizzate nelle sequenze di inseguimento. Il budget di 17,5 milioni divenne presto un sogno irrealizzabile. Le riprese a Chicago che si sarebbero dovute concludere per la met\u00e0 di settembre, per poi proseguire a Los Angeles, continuarono fino alla fine di ottobre.\nSul set il problema di Belushi con gli stupefacenti peggior\u00f2. Landis chiese a Carrie Fisher, che in seguito lott\u00f2 contro la dipendenza da cocaina, di tenere Belushi lontano dalla droga e Smokey Wendell fu assunto col compito di controllare gli eccessi dell'attore. Queste misure tuttavia non furono sufficienti, tanto che ad un certo punto si arriv\u00f2 allo scontro fisico tra il regista e Belushi quando Landis gett\u00f2 nel gabinetto la cocaina che aveva trovato sul tavolo della roulotte dell'attore.\nA Los Angeles le riprese procedettero bene fino a quando arriv\u00f2 il momento di girare la sequenza finale al teatro Palladium di Hollywood. Appena prima di girare Belushi cadde da uno skateboard preso in prestito da un ragazzo e si fer\u00ec gravemente al ginocchio, compromettendo la possibilit\u00e0 di filmare la scena che gli richiedeva di cantare, ballare e fare capriole. Wasserman convinse il miglior chirurgo ortopedico della citt\u00e0 a rimandare i suoi piani per il week-end abbastanza a lungo per fasciare e anestetizzare il ginocchio di Belushi, permettendo cos\u00ec di girare la scena come previsto.\nEsterni.\nGran parte del film \u00e8 stato girato a Chicago o in localit\u00e0 limitrofe, compreso Wauconda in Illinois, tra luglio e ottobre del 1979. Le riprese a Chicago vennero realizzate grazie soprattutto alla collaborazione dell'allora sindaco Jane Margaret Byrne, che comprese cosa rappresentava per la citt\u00e0 ospitare una produzione hollywoodiana in termini di valore economico e promozionale. \"The Blues Brothers\" rappresent\u00f2 il punto di svolta che trasform\u00f2 Chicago in una location per il cinema, che da allora ha accolto la realizzazione di circa 200 produzioni cinematografiche. Dan Aykroyd in una intervista del 2005 al Chicago Sun-Times dichiar\u00f2 che il film fu scritto come un omaggio alla citt\u00e0 di Chicago che rappresentava una delle star della pellicola.\nIl primo blocco del traffico fu a Park Ridge, Illinois. L'inseguimento in auto nel centro commerciale fu girato nel \"Dixie Square Mall\", un centro commerciale abbandonato in Harvey, Illinois.\nLa sequenza in cui la Bluesmobile salta il ponte levatoio \u00e8 stata girata sul fiume \"Calumet\", sul lato sud-est di Chicago. L'ingresso principale dello stadio Wrigley Field fa una breve apparizione quando i \"nazisti dell'Illinois\" scoprono che la residenza riportata sulla patente di Elwood era stata falsificata in \"1060 West Addison\", indirizzo appunto dello stadio. L'incontro di Jake con la sua ragazza venne girato in una riproduzione della tratta dell'abbandonato sistema sotterraneo di trasporto merci di Chicago. Le altre scene di inseguimento furono girate lungo la Wacker Drive, la Lake Street e nel Richard J. Daley Center il grattacielo che \u00e8 il centro civico della citt\u00e0.\nNella scena dell'inseguimento finale una Ford Pinto, che rappresentava l'automobile guidata dai \"nazisti dell'Illinois\", venne fatta precipitare da un elicottero da un'altezza di oltre un miglio. Per girare la sequenza la produzione ha dovuto ottenere una idonea certificazione dalla Federal Aviation Administration, l'agenzia federale statunitense per l'aviazione civile. La FAA era preoccupata che la macchina potesse rivelarsi troppo aerodinamica e che in caduta avrebbe potuto comportarsi come un'ala volando contro gli edifici circostanti.\nGli interni del concerto tenuto dalla band nella sala grande del \"Palace Hotel\" vennero girati al teatro Palladium di Hollywood.\nLe riprese nel centro di Chicago furono realizzate durante le domeniche dell'estate del 1979. I costi di realizzazione furono di 3,5 milioni di dollari. L'autorizzazione a girare fu data dopo che Belushi e Aykroyd si offrirono di donare in beneficenza al termine delle riprese. Anche se alla Bluesmobile fu permesso di essere guidata fino all'ingresso del Daley Center, le vetrate dell'edificio furono temporaneamente sostituite da vetri speciali. L'elevata velocit\u00e0 della vettura danneggi\u00f2 35 ciottoli di granito della pavimentazione stradale e una presa d'aria di bronzo del palazzo causando 7650 dollari di danni. Gli interni nell'ascensore, sulle scala e nell'ufficio delle tasse furono ricreati in un set cinematografico.\nLa Bluesmobile.\nLa \"Bluesmobile\" \u00e8 una Dodge Monaco 440, con motore V8 da (440in\u00b3) erogante 375 cv (). La targa dell'Illinois, serie 1979, \u00e8 spesso ripresa in primo piano e ha la sigla BDR 529, ossia \"Black Diamond Riders 529\".\nLa Bluesmobile \u00e8 capace di mirabolanti esibizioni; in una scena tagliata si vede Elwood parcheggiarla in una cabina di trasformazione del \"L train\" - la metropolitana sopraelevata di Chicago - e in sottofondo si ode il ronzio dei trasformatori (scena voluta da Aykroyd). L'impressione che Aykroyd voleva dare era che l'auto assorbisse energia dai trasformatori, ma il regista John Landis non ritenne necessario dare spiegazioni commentando semplicemente: \"\u00c8 magica! (\"It's just a magic car!\")\".\nIn effetti la \"Monaco 440\" era una vettura dalle notevoli prestazioni e ben pochi trucchi vennero utilizzati (nella scena del volo all'indietro venne usata una copia in fibra di vetro); per esempio nella scena dell'inseguimento sotto alla sopraelevata di Chicago si vede per un attimo il tachimetro segnare quasi 120 miglia orarie (poco pi\u00f9 di ) e quella era la velocit\u00e0 reale alla quale l'azione si svolse e venne filmata.\nUna curiosit\u00e0 riguardo al dialogo in cui Elwood elogia la nuova Bluesmobile:\nIl discorso si basa sull'originale, ma al posto della sirena/antifurto Elwood dice in realt\u00e0 che \"la macchina \u00e8 stata costruita prima dell'utilizzo dei catalizzatori quindi usa benzina normale\". Dato che nel 1980 in Italia ben pochi sapevano dell'esistenza delle marmitte catalitiche, la cosa \u00e8 comprensibile.\nSecondo la leggenda venne acquistata da Elwood nel 1979 (dettaglio non citato nella sceneggiatura, la battuta di Elwood dice \"\"a marzo\", \"last spring\"\" nella versione originale) a un'asta della Polizia di Mount Prospect, Illinois, cittadina della contea di Cook. In realt\u00e0 la produzione acquist\u00f2 delle vetture usate, normali e anche della Polizia, ma della California, cosa che si evince anche dal colore degli interni, un beige chiaro venduto nelle zone assolate di quello Stato per evitarne il surriscaldamento. Per la realizzazione del film furono utilizzate, 12 vetture, secondo altre fonti 13, quasi tutte distrutte. L'unica \"superstite\" autentica, probabilmente la vettura di riserva mai utilizzata nel film, \u00e8 di propriet\u00e0 del cognato di Dan Aykroyd.\nDurante la lavorazione del film uno degli attori (di cui non \u00e8 stato reso noto il nome) guid\u00f2 una delle Bluesmobile per oltre 100 miglia prima d'essere arrestato; l'auto, irregolare e con targa finta, fu requisita, e la produzione dovette affrontare un lungo procedimento legale per farsi restituire il veicolo ed ottenere il rilascio dell'attore, con il regista John Landis che fu pi\u00f9 preoccupato per la macchina che per l'attore.\nCasting.\nLe star del Soul e del R&amp;B, James Brown, Cab Calloway, Ray Charles e Aretha Franklin, furono ingaggiate anche per recitare nelle scene di supporto dei loro numeri musicali. Questa scelta caus\u00f2 delle frizioni tra Landis e la Universal quando i costi di produzione superarono di gran lunga il budget iniziale. Dal momento che nessuno di loro, tranne Ray Charles, aveva avuto successi negli ultimi anni, lo studio richiese al regista di sostituirli o integrare le performance con artisti pi\u00f9 giovani come i Rose Royce, il cui brano del 1976 \"Car Wash\", utilizzato nella colonna sonora del film omonimo, li trasform\u00f2 in star della disco music.\nIl cast incluse altri musicisti di rilievo: Big Walter Horton, Pinetop Perkins e John Lee Hooker (che esegue la sua celebre canzone \"Boom Boom\" durante la scena in Maxwell Street). I membri della band dei Blues Brothers erano gi\u00e0 noti all'epoca per le loro realizzazioni musicali. Steve Cropper e Donald Dunn fondarono il gruppo Booker T. &amp; the M.G.'s della Stax Records, che ottenne grande successo tra gli anni sessanta e settanta. I membri della sezione fiati della band (Lou Marini, Tom Malone e Alan Rubin) fecero parte del gruppo rock Blood, Sweat &amp; Tears oltre a suonare nella band negli spettacoli del \"Saturday Night Live\". Il batterista Willie Hall suon\u00f2 nel gruppo dei Bar-Kays. Matt Murphy, il chitarrista del gruppo, inizi\u00f2 molto giovane la sua esperienza nel 1948 nel gruppo di Howlin' Wolf. Paul Shaffer, pianista e arrangiatore dell'orchestra del \"Saturday Night Live\", aiut\u00f2 Belushi e Aykroyd a formare la band dei Blues Brothers, di cui inizialmente era un componente, ma a causa di obblighi contrattuali con il \"Saturday Night Live\" non fu in grado di partecipare al film venendo sostituito dall'attore-musicista Murphy Dunne.\nCarrie Fisher, Kathleen Freeman, Henry Gibson e John Candy furono assunti in ruoli secondari e non musicali.\nIl film \u00e8 famoso anche per i numerosi camei interpretati da celebrit\u00e0 affermate e personaggi dell'industria dello spettacolo, tra cui: Steve Lawrence, l'agente teatrale che offre ai Blues Brothers il concerto nella Sala Grande del Palace Hotel; Twiggy, l'avvenente bionda in una Jaguar cabriolet che fa conoscenza con Elwood al distributore di benzina; Steven Spielberg, l'impiegato dell'ufficio delle tasse; John Landis, nel ruolo del poliziotto \"Trooper La Fong\" nella scena dell'inseguimento nel centro commerciale; Paul Reubens, famoso per il personaggio di Pee-wee Herman, il cameriere al ristorante Chez Paul; Joe Walsh, il primo prigioniero a saltare sul tavolo nella scena finale; Chaka Khan, la corista nella chiesa di Triple Rock. Frank Oz, regista e burattinaio dei Muppet, interpreta l'ufficiale della prigione che consegna a Jake gli effetti personali all'uscita dal carcere. Il personaggio interpretato da Cab Calloway \u00e8 chiamato Curtis in omaggio a Curtis Salgado, un musicista blues che ispir\u00f2 Belushi nella creazione dei personaggi dei Blues Brothers, durante le riprese di \"Animal House\".\nOltre 500 comparse furono utilizzate nelle scene dell'assedio al Daley Center, con 200 uomini della Guardia Nazionale, 100 agenti della polizia statale e cittadina su 50 volanti e 15 a cavallo e il supporto di 3 carri armati, 3 elicotteri e 3 autopompe.\nPost-produzione.\nLe difficolt\u00e0 di Landis continuarono anche dopo la conclusione delle riprese. Il primo montaggio del film di due ore e mezzo, incluso l'intervallo, fu ritenuto troppo lungo da Wasserman e Landis dovette accorciarlo di 20 minuti. Il budget definitivo del film di 27,5 milioni di dollari (corrispondenti a 79 milioni di dollari del 2014) super\u00f2 di 10 milioni di dollari il budget iniziale di 17,5 milioni.\nLe previsioni di successo non erano positive. Aykroyd e Belushi avevano lasciato il \"Saturday Night Live\" alla fine della stagione precedente e questo ne aveva ridotto la notoriet\u00e0. La fama di Belushi poi sub\u00ec un ulteriore colpo dal fallimento commerciale e di critica di \"1941 - Allarme a Hollywood\", uscito alla fine del 1979. Dopo la conclusione del montaggio Wasserman invit\u00f2 Landis nel suo ufficio per parlare con Ted Mann, proprietario dell'omonima catena di cinema che controllava molte sale importanti nella zona di Los Angeles. Mann disse a Landis che non avrebbe proiettato il film perch\u00e9 non voleva attirare spettatori di colore nei ricchi quartieri prevalentemente bianchi come Westwood e che gli spettatori di quelle zone non sarebbero andati a vedere film con vecchie stelle musicali di colore. Alla fine \"The Blues Brothers\" ottenne meno della met\u00e0 delle prenotazioni che normalmente riceve un film di grande budget, compromettendo in questo modo i risultati al botteghino.\nAccoglienza.\nIncassi.\nGli incassi statunitensi non furono esaltanti: con 57 milioni di dollari divenne il decimo incasso del 1980, anno dominato dal blockbuster \"L'Impero colpisce ancora\". Gli incassi esteri di 58 milioni per\u00f2 resero i Blues Brothers il primo film statunitense a incassare pi\u00f9 all'estero che in patria, portando l'incasso totale a 115 milioni di dollari. Il circuito home video rese ulteriori 32 milioni di dollari.\nCritica.\nParticolarmente negativa \u00e8 stata l'accoglienza della critica statunitense all'uscita del film.\nPi\u00f9 lusinghiera, invece, l'accoglienza della critica italiana: \"Una delle sorprese dell'anno\" per \"la Repubblica\", diversi piani di lettura su \"Avvenire\", apprezzamento sufficiente per il \"Paese Sera\".\nCon il tempo, \"The Blues Brothers\" ha cominciato ad avere apprezzamenti crescenti, finendo per assumere un indiscusso status di cult movie, annoverato nelle classifiche dei film pi\u00f9 amati dal grande pubblico.\nIn occasione del trentesimo anniversario del film, \"L'Osservatore Romano\", il quotidiano ufficiale della Santa Sede, ha individuato nella pellicola una serie di dettagli che ne rivelerebbero il carattere intrinsecamente cattolico, nei temi e nei valori di fondo, definendo \"The Blues Brothers\" \"un film memorabile, stando ai fatti cattolico\".\nIl sito \"Rotten Tomatoes,\" aggregatore di recensioni, riporta che l'84% delle 56 recensioni professionali ha dato un giudizio positivo sul film, con un voto medio di 7,1 su 10. Il consenso critico del sito lo definisce: \"troppo esagerato per il suo bene, ma alla fine salvato dal fascino del cast, dalla grazia del regista John Landis e da molti numeri musicali commoventi.\"\nHome video.\nIn Italia il film \u00e8 uscito in DVD nel 2001 con un'edizione da collezione contenente la versione originale integrale con scene inedite che per\u00f2 non sono state doppiate, ma solo sottotitolate in italiano. In occasione del 25\u00ba anniversario del film \u00e8 uscita anche la versione doppio disco con entrambe le versioni del film: cinematografica ed estesa.\nIl 20 giugno 2012, per celebrare il 100\u00ba anniversario di Universal Studios e il trentennale della morte di John Belushi, il film \u00e8 stato riproposto da Nexo Digital per la prima volta al cinema nella versione restaurata e in alta definizione cinematografica nelle sale di tutto il mondo.\nColonna sonora.\nIl 6 agosto 2004, dopo un lungo sondaggio, la BBC ha dichiarato la colonna sonora di \"Blues Brothers\" come la pi\u00f9 bella della storia del cinema, grazie anche all'incredibile cast di giganti della storia della musica che vi parteciparono: Ray Charles, Aretha Franklin, James Brown, Cab Calloway e John Lee Hooker.\nLa colonna sonora del film \u00e8 stata pubblicata in diversi album, pi\u00f9 o meno completi. Quello ufficiale \u00e8 \"\", rimasterizzato nel 1995 col titolo \"The Blues Brothers: Music from the Soundtrack\".\nAltre musiche.\nDurante il film si possono ascoltare molte canzoni, alcune delle quali non incluse nella colonna sonora. Ecco l'elenco completo:\nSequel.\nNel 1998 Dan Aykroyd lavor\u00f2 di nuovo in coppia con John Landis, per il sequel del film, \"Blues Brothers - Il mito continua\". Tuttavia il risultato \u00e8 stato ritenuto abbastanza deludente e per molti non ha retto il paragone con l'originale soprattutto per l'assenza di John Belushi, scomparso prematuramente nel 1982, due anni dopo il primo film."}
{"id": "49008", "revid": "827882", "url": "https://it.wikipedia.org/wiki?curid=49008", "title": "Blues Brothers", "text": ""}
{"id": "49010", "revid": "122339173", "url": "https://it.wikipedia.org/wiki?curid=49010", "title": "Monte Breithorn", "text": "Il monte Breithorn (4.165\u00a0) \u00e8 una montagna che fa parte della catena montuosa del Monte Rosa nelle Alpi Pennine.\nDescrizione.\nSi trova sul confine tra l'Italia e la Svizzera e divide la Mattertal (Svizzera) e la val d'Ayas (Valle d'Aosta).\nToponimo.\nIl nome significa \"corno largo\".\nVette.\n\u00c8 composto da cinque vette collegate tra di loro da un sottile filo di cresta. Partendo da ovest ed andando verso est si incontra:\nIl Breithorn Occidentale \u00e8 separato dal Breithorn Centrale dalla \"Sella\" (4.081\u00a0m). Tra il Breithorn Centrale e quello orientale troviamo la \"Finestra del Breithorn\" (4.014\u00a0m). Dopo la Roccia Nera la \"Porta Nera\" (3.734\u00a0m - in tedesco \"Schwarztor\") separa il monte Breithorn dal Polluce.\nPrima ascensione.\nIl Breithorn Occidentale venne scalato per la prima volta nel 1813 da Henry Maynard, Joseph-Marie Couttet, Jean Gras, Jean-Baptiste H\u00e9rin e Jean-Jacques H\u00e9rin.\nSalita alla vetta.\nIl Breithorn Occidentale \u00e8 considerato uno dei quattromila pi\u00f9 facili delle Alpi. Pi\u00f9 impegnative sono le ascese alle altre vette.\nParticolarmente lunga e difficile \u00e8 la traversata integrale del monte Breithorn. Comunemente viene percorsa partendo dal Bivacco Rossi e Volante. Si sale prima la Roccia Nera, poi si tocca il Breithornzwillinge, il Breithorn Orientale, quello Centrale ed infine quello Occidentale.\nPi\u00f9 facile \u00e8 la traversata dal Breithorn Occidentale al Breithorn Centrale."}
{"id": "49016", "revid": "47767", "url": "https://it.wikipedia.org/wiki?curid=49016", "title": "Malusio", "text": ". \nOrigine e diffusione.\nDeriva dal nome greco \u039c\u03b1\u03bb\u03bf\u03cd\u03c3\u03b9\u03bf\u03c2 (\"Malousios\"); secondo alcune fonti, si tratta di un nome teoforico, basato su \"Maloeis\", un epiteto con cui il dio Apollo era venerato a Lesbo (e dal quale pare derivare, in secondo luogo, il nome della citt\u00e0 di Benevento). Altre fonti lo considerano un etnonimo, riferito a Malus, un piccolo villaggio lungo il corso del Granico (nella Troade).\nIl nome \u00e8 stato rinvenuto in un'incisione ad Ilion, che onora Malousios di Gargara (sempre nella Troade), figlio di Bacchios, un ricco cittadino che elarg\u00ec cospicue donazioni per costruire edifici (un teatro e, forse, un tempio di Atena) e finanziare ambasciate presso Antigono.\nOnomastico.\nL'onomastico pu\u00f2 essere festeggiato il 21 ottobre in onore di un oscuro san Malusio, annoverato fra i primi vescovi di Lodi nonch\u00e9 martire."}
{"id": "49020", "revid": "767487", "url": "https://it.wikipedia.org/wiki?curid=49020", "title": "Punkreas", "text": "I Punkreas sono un gruppo musicale punk italiano, nato a San Lorenzo di Parabiago, in provincia di Milano, nel 1989. Al 2019 ha all'attivo dodici album studio, due raccolte e due live.\nStoria.\nGli esordi.\nNel dicembre 1990 i \"Punkreas\" realizzano il demo autoprodotto intitolato \"Isterico\" che si distinse subito nell'underground italiano grazie alla canzone \"Il vicino\" che divenne rapidamente un classico della band. Successivamente, dopo le esibizioni live di rito, venne pubblicato nel 1992 il disco d'esordio intitolato \"United Rumors of Punkreas\" il quale permise alla band di diffondere ulteriormente il proprio nome arrivando, a tre anni di distanza, a pubblicare quello che \u00e8 forse il loro disco pi\u00f9 amato dai fan, ovvero \"Paranoia e potere\". Questo disco sdogana definitivamente il gruppo, ponendolo tra i pi\u00f9 noti nel panorama punk italiano: le sonorit\u00e0 fruscianti e a bassa definizione (date da una registrazione in analogico) resero l'opera pi\u00f9 omogenea ed aggressiva e ci\u00f2 contribu\u00ec non poco alla resa sonora delle canzoni dell'album di cui certe si riveleranno un gran successo come \"Aca toro\", \"La canzone del bosco\" e \"Tutti in pista\".\nIl 1997 fu un anno pieno per il gruppo: l'interesse sempre maggiore verso la band, dovuto al gran numero di concerti di gran successo, port\u00f2 alla ristampa dei primi due lavori \"Isterico\" e \"United Rumor of Punkreas\" su un unico disco intitolato \"Punkreas 90-93\" -i demo ormai erano introvabili gi\u00e0 da tempo- e, in seconda battuta, arriv\u00f2 la pubblicazione di \"Elettrodomestico\", disco molto ben accolto da critica e pubblico. Questo album venne prodotto dalla nuova L'Atomo Dischi, nata lo stesso anno come etichetta dei Punkreas. Il successo del gruppo si conferm\u00f2 con le esibizioni ai Festival del Teste Vuote Ossa Rotte\u00a0\u2013 che diventer\u00e0 poi Indipendent Days Festival \u2013 e al Vans Warped Tour, estendendosi poi in tutta Italia.\nIl successo e le critiche.\nNel 2000 il gruppo pubblic\u00f2 \"Pelle\" sempre su L'Atomo Dischi ma con distribuzione Universal: grazie alla distribuzione da parte di una major l'album entr\u00f2 nei principali canali di distribuzione permettendo al gruppo di accrescere notevolmente il proprio seguito ma attirandogli addosso parecchie critiche: sostanzialmente il gruppo venne accusato di essersi venduto al sistema che contestava. L'album, comunque, vendette bene, tanto che ne vengono prodotti anche tre videoclip: il primo fu quello di \"Sosta\", il secondo fu quello di \"Terzo mondo\" e il terzo quello di \"Voglio armarmi\"; quest'ultimo venne interamente realizzato a cartoni animati dal noto disegnatore e cantante dei Tre Allegri Ragazzi Morti Davide Toffolo.\nDopo tanti anni di onorata carriera, nel 2002 il batterista Mastino lasci\u00f2 la band e, dopo una collaborazione con i Vallanzaska e qualche saltuaria data insieme i Crummy Stuff, si unisce agli n2Rage venendo sostituito da Gagno. Quell'anno usc\u00ec \"Falso\", un album che present\u00f2 pi\u00f9 del solito sperimentazioni di vario genere, principalmente dovute a commistioni tra reggae, ska e rock. Dal lavoro venne estratto il singolo \"Canapa\", il cui video venne inizialmente rifiutato dalle televisioni per poi esser trasmesso solo in versione censurata in quanto mostra il gruppo piantare e far crescere una pianta di canapa. Vennero anche girati i video delle canzoni \"Dividi e comanda\" e \"Toda la noche\", al cui testo ha contribuito il cantante degli spagnoli Ska-P con cui i Punkreas hanno condiviso il palco pi\u00f9 volte.\nIl disco successivo si intitol\u00f2 \"Quello che sei\" e venne pubblicato nel 2005; prodotto sempre con L'Atomo Dischi, il disco venne diffuso con un DVD extra contenente il videoclip di \"Canapa\" e un documentario intitolato \"La Grande Truffa della Marijuana\" riproducente un intervento di Flaco al Circolone di Legnano su un suo studio storico sull'effettivo proibizionismo nei confronti della marijuana attuato nel secolo scorso. Il disco venne poi ulteriormente supportato con la realizzazione di altri due videoclip: il primo fu quello di \"American Dream\", realizzato con la collaborazione del comico Max Pisu mentre il secondo era quello della canzone \"L'uomo con le branchie\", inizialmente scaricabile gratuitamente dal sito ufficiale del gruppo.\nL'album inoltre avrebbe dovuto contenere una dodicesima traccia: \"Ma che bel mondo \u00e8\", cover in italiano di \"What a Wonderful World\" di Louis Armstrong ma i detentori dei diritti del pezzo originale ne vietarono la pubblicazione.\nNell'ottobre dello stesso anno usc\u00ec \"GE-2001\", compilation pubblicata in allegato al quotidiano Il manifesto per raccogliere fondi per i processi seguiti ai Fatti del G8 di Genova; tra i vari artisti che parteciparono all'iniziativa ci furono anche i Punkreas figuranti con il brano \"Wto\".\nIl presente.\nNel maggio del 2006 la band pubblic\u00f2 il primo disco dal vivo, intitolato semplicemente \"Live\", che il gruppo support\u00f2 con un tour estivo di 30 date che li vide protagonisti in tutta la penisola. L'anno seguente, invece, le esibizioni live furono poche, poich\u00e9 il gruppo si stava dedicando alla composizione dei brani dell'ultimo album; nel frattempo, per\u00f2, effettuarono una collaborazione con il premio Nobel Dario Fo che \"assunse\" i Punkreas come propria band nel suo intervento alla manifestazione No dal Molin del febbraio 2007 contro la base USA a Vicenza, manifestazione chiusa poi dal concerto degli stessi Punkreas.\nDopo un cambio di etichetta (da L'Atomo Dischi a Canapa Dischi) e un cambio di distributore (dalla Universal alla Venus), il 4 aprile 2008 i Punkreas immettono sul mercato la loro ultima fatica: \"Futuro imperfetto\". Nel primo singolo \"Tyson Rock\" collaborano con la cantante rock HeLLeR che partecipa ai cori e al videoclip per la regia di Stefano Poletti. Verso la fine di ottobre 2008 la band ha registrato una particolare versione di \"Cuore Nero\" (brano di Futuro Imperfetto) con l'uso di violini arrangiati da Daniele Persoglio. Viene girato anche un video con la regia sempre di Stefano Poletti.\nIl 2 dicembre 2009, durante la puntata del programma televisivo \"Database\" in onda su Rock TV, Paletta e Noyse dichiarano i Falsi e Preoccupati la loro cover-Band ufficiale.\nIl 4 dicembre 2009 al Fucina CONTROVENTO di Marghera parte il nuovo tour \"Paranoia Domestica\", nel quale il gruppo ripropone i brani dei primi tre album (\"Paranoia e Potere\", \"90-93\" ed \"Elettrodomestico\"). In occasione della prima data del \"Paranoia Domestica Tour\" i Punkreas furono sostenuti da tre gruppi spalla: Gli Amanti Di Camilla, gruppo punk/ska di Spinea (VE), Why Not Loser, gruppo punk rock di Treviso e Yokoano, gruppo rock hc della zona milanese (il nuovo gruppo di Dani delle Porno Riviste).\nIl 1\u00ba luglio 2011 i Punkreas hanno denunciato con un comunicato l'aggressione con gas lacrimogeno commessa da un gruppo di Carabinieri in servizio per ordine pubblico presso l'hotel Eurostar di Nichelino (TO) dove la band alloggiava dopo un concerto. \u00c8 disponibile una videointervista a Gabriele aka Paletta, bassista del gruppo, che ricostruisce l'episodio.\nIl 31 gennaio 2012 esce l'ottavo album in studio, \"Noblesse oblige\", che vanta molte partecipazioni tra cui 'O Zul\u00f9 delle 99 Posse.\nHanno inoltre collaborato alla realizzazione del brano \"Santa Madonna\", contenuto nel disco \"Sig. Brainwash\" del giovane rapper Fedez, da sempre fan della band.\nIl 12 ottobre 2014 il chitarrista Flaco annuncia il suo addio alla band con un post su facebook.\nIl 16 gennaio, alla vigilia della prima data del tour al Leoncavallo di Milano, l'ex chitarrista Flaco chiarisce la sua posizione in merito all'abbandono della band con un post su facebook, in cui dichiara di essere stato estromesso dagli altri componenti per incompatibilit\u00e0 caratteriale e svela l'inaspettato ingresso dello storico fonico della band, Andrea Botti, in qualit\u00e0 di nuovo chitarrista. Flaco fonda a met\u00e0 dello stesso anno i flacopunx.\nPer celebrare i 25 anni di attivit\u00e0, i Punkreas annunciano il \"XXV Paranoia Domestica Tour \"e la ristampa dei primi quattro dischi in un cofanetto speciale.\nIl 18 marzo 2016 il gruppo ha annunciato l'uscita, il 22 aprile, del loro decimo album in studio intitolato \"Il lato ruvido\" (pubblicato per Rude Records, con la collaborazione de Lo Stato Sociale, Modena City Ramblers e Shiva; proprio la scelta delle collaborazioni, ha portato non poche critiche al gruppo da parte di parecchi fan ma, nonostante ci\u00f2, come emerso dalle prime recensioni di altri artisti e critici e, soprattutto dai sempre fedeli fan ai concerti, non hanno influito sul successo e sullo spirito del gruppo. Del nuovo lavoro fanno parte dodici brani, di cui cinque sono stati accompagnati da video, disponibili sul canale YouTube della band. Si tratta di \"In fuga\", \"800588605, Il lato ruvido, Picchia pi\u00f9 duro, Salta.\" Quest'ultimo singolo \u00e8 stato pubblicato in esclusiva anche su Fanpage.it.\nNel 2018 il gruppo ha pubblicato due EP: \"Inequilibrio\" (Garrincha Dischi / Canapa Dischi) e \"Instabile\" (Garrincha Dischi / Canapa Dischi), che sono poi confluiti (con l'aggiunta di altre tre canzoni) nel loro undicesimo album, \"Inequilibrio Instabile\" (Garrincha Dischi / Canapa Dischi), uscito il 25 gennaio 2019.\nSempre nel 2019 collaborano con il cantante Auroro Borealo nel suo disco \"Adoro Borealo\" interpretando insieme a lui la canzone \"Avr\u00f2 sbagliato qualcosa.\"\nNello stesso anno, per celebrare il trentennale del gruppo, esce la raccolta \"XXX.\" Per l'occasione viene anche organizzato un concerto all'Alcatraz di Milano, in cui la band si esibisce assieme a molti ospiti.\nNel 2020, a causa dello stop ai concerti causato dall'epidemia Covid, il gruppo organizza lo spettacolo itinerante \"Funny Goes Acoustic\", in cui alcuni dei maggiori successi della band vengono reinterpretati in versione acustica. Lo spettacolo continua nel 2021, sfociando anche nella pubblicazione dell'album omonimo, il dodicesimo del gruppo."}
{"id": "49033", "revid": "5", "url": "https://it.wikipedia.org/wiki?curid=49033", "title": "Abbadessa", "text": ""}
{"id": "49034", "revid": "172", "url": "https://it.wikipedia.org/wiki?curid=49034", "title": "Principio di Equivalenza", "text": ""}
{"id": "49035", "revid": "339392", "url": "https://it.wikipedia.org/wiki?curid=49035", "title": "Sant'Anna (Leonardo, 1501)", "text": ""}
{"id": "49036", "revid": "1543377", "url": "https://it.wikipedia.org/wiki?curid=49036", "title": "Chiusura integrale", "text": "In algebra, il concetto di chiusura integrale \u00e8 una generalizzazione dell'insieme degli interi algebrici.\nDefinizione.\nSia \"S\" un dominio d'integrit\u00e0 ed \"R\" un sottoanello di \"S\". Un elemento \"s\" di \"S\" \u00e8 intero su \"R\" se \"s\" \u00e8 radice di un polinomio monico (cio\u00e8 un polinomio avente coefficiente del termine di grado pi\u00f9 alto uguale a 1) a coefficienti in \"R\".\nL'insieme degli elementi di \"S\" che sono interi su \"R\" \u00e8 un sottoanello di \"S\" contenente \"R\", ed \u00e8 chiamato la chiusura integrale di \"R\" in \"S\". Se la chiusura integrale di \"R\" in \"S\" \u00e8 \"R\" stesso, allora \"R\" \u00e8 detto integralmente chiuso in \"S\". La terminologia usata \u00e8 motivata dai fatti seguenti, tipici delle \"chiusure\" in matematica: \nLe definizioni date ovviamente non dipendono solo da \"R\", ma anche dall'anello \"S\" che lo contiene.\nSe tutti gli elementi di \"S\" sono interi su \"R\", l'estensione formula_1 \u00e8 detta intera.\nCampo quoziente.\nSe \"S\" \u00e8 il campo quoziente di \"R\", la chiusura di \"R\" in \"S\" \u00e8 chiamata semplicemente chiusura algebrica di \"R\" (senza menzionare \"S\"), e se \"R\" \u00e8 integralmente chiuso in \"S\" allora \"R\" \u00e8 integralmente chiuso.\nPer quanto visto sopra, gli interi sono integralmente chiusi (il campo quoziente di Z \u00e8 Q). Molte classi di anelli sono integralmente chiusi: tra questi vi sono i domini a fattorizzazione unica e gli anelli di valutazione.\nEssere integralmente chiuso \u00e8 una propriet\u00e0 \"locale\", nel senso che un dominio d'integrit\u00e0 \u00e8 integralmente chiuso se e solo se lo sono tutte le localizzazioni \"AP\", dove \"P\" \u00e8 un ideale primo di \"A\"."}
{"id": "49041", "revid": "287204", "url": "https://it.wikipedia.org/wiki?curid=49041", "title": "Mainframe", "text": "In informatica il mainframe computer (ellissi utilizzata comunemente: mainframe) o sistema centrale \u00e8 un tipo di computer caratterizzato da prestazioni di elaborazione dati di alto livello di tipo centralizzato, opposto dunque a quello di un sistema distribuito come un cluster computer. Tipicamente sono presenti in grandi sistemi informatici come i centri elaborazione dati o organizzazioni (pubbliche e private) dove sono richiesti elevati livelli di multiutenza, enormi volumi di dati, grandi prestazioni elaborative, unite ad alta affidabilit\u00e0.\nStoria.\nMolti produttori fabbricarono i computer mainframe a partire dalla fine degli anni cinquanta fino agli anni settanta. A quell'epoca erano conosciuti come \"IBM e i sette nani\", dove questi ultimi si riferivano a Burroughs, Control Data, General Electric, Honeywell, NCR, RCA, e UNIVAC. Il dominio di IBM crebbe dalla serie 700/7000 e successivamente lo sviluppo della serie in architettura S/360. Quest'ultima architettura ha continuato ad evolversi negli attuali mainframe IBM Z che, assieme con gli allora mainframe Burroughs e ora i mainframe Unisys basati su MCP, sono tra le poche architetture mainframe che ancora esistono. Detto ci\u00f2, sebbene essi possano ancora fare girare il codice IBM System/360 a 24 bit, i server CMOS a 64-bit IBM Z hanno quasi niente fisicamente in comune con i vecchi sistemi. Il gruppo dei pi\u00f9 grandi degli ultimi concorrenti dell'IBM era anche spesso soprannominato \"Il BUNCH\" dalle loro iniziali (Burroughs, UNIVAC, NCR, CDC, Honeywell). Produttori di rilievo al di fuori degli Stati Uniti furono Siemens e Telefunken in Germania, International Computers Limited (ICL) nel Regno Unito, e Fujitsu, Hitachi, e NEC in Giappone. L'Unione Sovietica e i paesi del Patto di Varsavia fabbricarono copie simili ai mainframe IBM durante la Guerra fredda.\nLa domanda in contrazione e la dura competizione caus\u00f2 una scossa nel mercato nei primi anni ottanta: RCA vendette a UNIVAC; anche GE usc\u00ec; Honeywell fu comprata da Bull; UNIVAC divenne una divisione di Sperry Corporation che successivamente si fuse con Burroughs per formare la Unisys Corporation nel 1986. Nel 1991, AT&amp;T per un breve periodo possedette NCR. Durante lo stesso periodo, le aziende trovarono che i server basati su progettazione microcomputerizzata potevano essere impiegati a una frazione del prezzo di acquisizione dei mainframe e offrire agli utenti locali un maggior controllo sui loro sistemi date le politiche e le pratiche IT a quel tempo. I terminali usati per interagire con i sistemi mainframe furono gradualmente rimpiazzati dai personal computer. Conseguentemente, la domanda croll\u00f2 e le nuove installazione di mainframe furono limitate soprattutto alle macchine per servizi finanziari e governativi. Nei primi anni 1990, c'era un consenso tra gli analisti di industria che quello del mainframe era un mercato morente in quanto le piattaforme mainframe furono incrementalmente rimpiazzate da reti di personal computer.\nQuella tendenza inizi\u00f2 ad invertirsi alla fine degli anni novanta poich\u00e9 le aziende trovarono nuovi usi per i loro mainframe esistenti. Anche la crescita dell'e-business aument\u00f2 fortemente il numero di transazione di back-end processate dal software mainframe e il throughput dei database. Un altro fattore del crescente uso del mainframe \u00e8 lo sviluppo del sistema operativo Linux, che pu\u00f2 essere eseguito su molti sistemi mainframe, tipicamente in macchine virtuali. Linux consente agli utenti di avvantaggiarsi del software open source combinato con la RAS dell'hardware mainframe. La rapida espansione e lo sviluppo dei mercati emergenti, in particolare la Cina, sta spingendo maggiori investimenti sui mainframe per risolvere problemi computazionali estremamente difficili, per esempio fornire database unificati e in grado di processare un alto volume di transazioni per un miliardo di consumatori in vari settori d'industria (bancario, assicurativo, governativo ecc.).\nDescrizione.\nIl termine risale ai primi anni dell'informatica; esso si riferiva, infatti, al grande assemblato che conteneva il processore centrale e il complesso dei dispositivi di ingresso/uscita. Nel seguito il termine fu usato per distinguere gli elaboratori di alta fascia da quelli meno potenti che erano spesso contenuti in involucri pi\u00f9 piccoli. Oggigiorno il termine mainframe si riferisce principalmente ai sistemi IBM System z14, i discendenti in linea diretta del System/360, sebbene sia adoperato anche per i discendenti in linea diretta dei mainframe Burroughs Large Systems e della serie UNIVAC 1100/2200.\nI moderni mainframe si distinguono dagli altri computer non tanto per la velocit\u00e0 di esecuzione di un singolo processo (dipendente principalmente dalla frequenza del clock interno del processore), ma piuttosto per le loro caratteristiche di disegno interno, che punta sull'alta affidabilit\u00e0, sicurezza, il bilanciamento delle prestazioni e per la compatibilit\u00e0 binaria dei programmi applicativi scritti anche tanti anni fa garantita con le nuove macchine, caratteristica che garantisce nel tempo la protezione degli investimenti applicativi dei clienti. Questi elaboratori sono in grado di funzionare per anni senza interruzione e sono progettati in modo da consentire molte attivit\u00e0 di riparazione e manutenzione senza richiedere il fermo della produzione. I mainframe sono apprezzati anche per l'alta disponibilit\u00e0 che offrono, una delle ragioni principali della loro longevit\u00e0 e dell'utilizzo per applicazioni dove un'interruzione del servizio sarebbe molto costosa o catastrofica. L'acronimo RAS, \"Reliability, Availability and Serviceability\" (Affidabilit\u00e0, disponibilit\u00e0 e facilit\u00e0 di manutenzione) definisce le caratteristiche peculiari di disponibilit\u00e0 dei mainframe.\nStoricamente i mainframe erano famosi per via della loro dimensione e per i requisiti ambientali (condizionamento e alimentazione elettrica). Quei requisiti non furono pi\u00f9 necessari a partire da met\u00e0 degli anni 1990, con la progettazione dei mainframe basata su tecnologia CMOS che rimpiazzava la vecchia tecnologia bipolare. I pi\u00f9 grandi mainframe moderni hanno dimensioni relativamente contenute e sono caratterizzati da consumi energetici ridotti se confrontati con rack di server di altre tecnologie che occupano la stessa superficie.\nCaratteristiche.\nI mainframe hanno, tipicamente, la capacit\u00e0 di eseguire od \"ospitare\" sistemi operativi diversi, utilizzando la tecnica della virtualizzazione. Un singolo mainframe pu\u00f2 rimpiazzare dozzine o centinaia di server fisici pi\u00f9 piccoli, riducendo cos\u00ec i costi di gestione e amministrazione e fornendo nel contempo al sistema livelli maggiori di scalabilit\u00e0 e affidabilit\u00e0, difficilmente ottenibili con server distribuiti. I mainframe moderni, ed in particolare i server IBM Z, offrono pi\u00f9 livelli di virtualizzazione: virtualizzazione a livello hardware (partizionamento logico con LPAR, mediante il componente PR/SM), virtualizzazione a livello software (mediante il sistema operativo z/VM). Sebbene non abbia livelli di efficienza offerti nel mainframe, il partizionamento logico si pu\u00f2 trovare ora anche in molti server Unix di fascia alta; molti produttori promuovono le tecnologie di virtualizzazione, in qualche maniera cercando di fare propri i capisaldi di progettazione del mainframe.\nAnche i sistemi operativi utilizzati nei mainframe tendono a essere ad alta affidabilit\u00e0 e gestione efficiente del carico di lavoro. Utilizzando il sistema operativo z/OS, ad esempio, \u00e8 possibile gestire in maniera efficiente e con garanzie di protezione e isolamento carichi di lavoro diversi utilizzando sofisticate tecnologie di \"Workload Management\". Inoltre, i mainframe possono incrementare la propria capacit\u00e0 elaborativa in maniera dinamica e granulare.\nEssi hanno anche caratteristiche uniche di esecuzione priva di errori. I server System z9 eseguono ogni istruzione due volte, comparano i risultati e in caso di discordanza determinano la presenza di un malfunzionamento, attivando in modo automatico unit\u00e0 elaborative di riserva. Questa caratteristica, che si trova anche nei sistemi HP NonStop, \u00e8 nota come lock-stepping, poich\u00e9 entrambi i processori fanno i loro passi (ovvero le istruzioni) insieme.\nPrestazioni.\nLa potenza elaborativa dei mainframe \u00e8 storicamente misurata in MIPS (milioni di istruzioni per secondo). Oggigiorno l'unit\u00e0, nonostante le origini del nome, non \u00e8 pi\u00f9 legata strettamente al numero di istruzioni eseguite dalla CPU, ma \u00e8 un'unit\u00e0 di misura relativa della potenza elaborativa delle macchine, ottenuta a seguito di benchmark con carichi di lavoro predeterminati in un ambiente non limitato da vincoli infrastrutturali. Il pi\u00f9 piccolo mainframe System z9 IBM oggi ha la potenza di 26 MIPS e il pi\u00f9 grande 17.801 MIPS. La tecnologia IBM del Parallel Sysplex pu\u00f2 aggregare in cluster fino a 32 di questi sistemi, facendoli apparire come una singola piattaforma elaborativa di circa 221.248 MIPS.\nTra gli addetti del settore, si sa da tanto tempo che la misura dei MIPS, intesa semplicemente come il numero di istruzioni al secondo in milioni, \u00e8 misura fuorviante nel dimensionamento delle macchine e spesso scherzosamente definita come \"Meaningless Indicator of Processor Speed\" o \"Meaningless Information on Performance for Salespeople\". Le complesse architetture CPU dei moderni mainframe hanno ridotto la rilevanza dei valori in MIPS come numero effettivo di istruzioni eseguite al secondo. Allo stesso modo, i moderni design di sistema con prestazioni bilanciate si focalizzano sia sulla potenza della CPU sia sulla capacit\u00e0 di I/O, e le capacit\u00e0 di virtualizzazione rendono le misure comparative anche pi\u00f9 difficili. L'IBM pubblica da molti anni un insieme di rapporti di prestazioni chiamato LSPR (\"Large System Performance Reference\") che tengono in conto diversi tipi di carichi di lavoro e costituiscono una misura pi\u00f9 rappresentativa delle prestazioni di un sistema. Questi dati non sono disponibili per sistemi di altra architettura.\nUn termine di paragone attuale per la misurazione delle prestazioni di supercomputer ma anche mainframe sono i FLOPS (\"floating point operation per second\"), un indicatore del numero di operazioni in virgola mobile che una CPU riesce a calcolare in un secondo. La potenza di un mainframe dovrebbe essere misurata, al fine di garantire rappresentativit\u00e0 e affidabilit\u00e0 della misura stessa, ricorrendo non a benchmark fatti in casa, ma a benchmark condivisi, prodotti da organismi indipendenti di livello internazionale, come ad esempio il TPC (\"Transaction Performance Council\") e la SPEC (\"Standard Performance Evaluation Corporation\").\nIl TPC pubblica ad esempio i risultati del benchmark TPC-C, finalizzato alla misura delle capacit\u00e0 di un sistema elaborativo di eseguire un elevato numero di transazioni nell'unit\u00e0 di tempo, benchmark che consente di apprezzare significative caratteristiche tecniche ed economiche di un sistema elaborativo (ad es. i rapporti Watts/KtpmC e Price/tpmC). Tuttavia non risultano pubblicati i risultati sui mainframe di benchmark prodotti da organismi indipendenti.\nMainframe e supercomputer.\nLa distinzione tra supercomputer e mainframe non \u00e8 semplicissima, tuttavia i supercomputer generalmente si focalizzano su problemi che sono limitati dalla velocit\u00e0 di calcolo, mentre i mainframe si focalizzano su problemi che sono limitati dall'input/output e l'affidabilit\u00e0.\nDifferenze e somiglianze includono:\nNota bene.\nNel gergo del settore a volte si utilizza, impropriamente, il termine mainframe per indicare server e relativo storage con prestazioni di altissimo livello, a prescindere dalla tecnologia o sistema.\nSistemi operativi.\nLinux per IBM Z e UNIX.\nI nuovi, pi\u00f9 piccoli ed economici IBM Z insieme a Linux, si impongono come un'interessante alternativa ai server di tecnologia RISC o SPARC con Unix. Linux su macchine con tecnologia Mainframe (MF) sembra essere una soluzione tecnicamente adottabile sotto molti punti di vista:\n\u00c8 quindi oggi possibile proporre un paragone tra Linux su IBM Z ed una macchina Unix. L'IBM Z fornisce, infatti, valore in molteplici aree:\nQuesti sono alcuni benefici unanimemente riconosciuti della piattaforma IBM Z. Ci sono anche molti motivi per adottare Linux su IBM Z:\nLa gestione di complessi carichi di lavoro nell'IBM Z.\nCome tutte le tecnologie si sono evolute nell'ottica di poter ospitare carichi di lavoro specifici, una serie di tecnologie sono state integrate all'interno degli IBM Z per poter ospitare carichi di lavoro eterogenei tra loro all'interno della stessa elaborazione. Non \u00e8 affatto inusuale constatare che un solo System z9 riesca a gestire applicazioni prettamente transazionali insieme ad applicazioni di Business Intelligence. Questo \u00e8 dovuto ad un costante ammodernamento della piattaforma che ha cercato di mantenere come caratteristica fondamentale l'effettivo supporto a tutto ci\u00f2 che la tecnologia aveva gi\u00e0 prodotto. \nIn poche parole, se negli anni ottanta le applicazioni transazionali IMS erano perlopi\u00f9 utilizzate in un mondo Mainframe, oggi, le applicazioni Java possono essere integrate all'interno di un'infrastruttura Z capace di mantenere le caratteristiche prestazionali della piattaforma transazionale tradizionale CICS ed IMS insieme a quelle generate dal nuovo carico di lavoro Java. Non solo. La quantit\u00e0 di dati prodotti nel tempo sono oggetto di analisi attraverso applicazioni che riescono a sfruttare le caratteristiche di \"DataBase Machine\" e di \"I/O Rate\" tipiche dell'IBM Z in generale. Non c'\u00e8, inoltre, da meravigliarsi se allo stesso tempo alcuni server Linux virtualizzati all'interno di uno z/VM espletano funzioni di servizi di rete infrastrutturali all'azienda (firewall, DHCP, dns).\nUna caratteristica della tecnologia dell'IBM Z \u00e8 l'abilit\u00e0 di supportare applicazioni di diversa natura attraverso tecniche intelligenti ed avanzate di gestione del workload disegnate per ri-allocare le risorse del sistema in maniera automatica e dinamica in accordo con le priorit\u00e0 definite. \u00c8 interessante inoltre comprendere come la definizione delle priorit\u00e0 non \u00e8 un qualcosa di definito dal punto di vista meramente tecnologico bens\u00ec da uno studio \"economico\" del processo di business associato.\nLa funzione che permette tutto questo \u00e8 il Workload Manager (WLM). L'idea del Workload Manager \u00e8 quella di tradurre gli obiettivi di business associati ad un dato workload all'interno di costrutti tecnici (regole e priorit\u00e0) forzate dal Sistema Operativo. \nLe definizioni delle regole con la quale i processi sono gestiti sono all'interno di quelle che vengono chiamate Policy. Ogni diverso tipo di Workload \u00e8 definito nel sistema e ad ogni elemento viene assegnato un obiettivo (goal) ed un'importanza. \nQuesti goal, definiscono le aspettative o i livelli di servizio (SLA) di come il lavoro deve essere effettuato. L'evoluzione di questo strumento ha reso possibile anche tale gestione all'interno di un Sysplex.\nIl WLM gestisce l'uso delle risorse di sistema (processore, memoria e I/O) in modo da onorare questi obiettivi. L'identificazione e la classificazione delle richieste di lavoro sono supportati dai software middleware e dal sistema operativo: sono loro, infatti, che informano il WLM quando una nuova unit\u00e0 di lavoro entra ed esce dal sistema. Quando le unit\u00e0 di lavoro entrano nel sistema, vengono classificate ed assegnate ad una classe di servizio (Service Class) che descrive gli obiettivi in termini di performance che deve traguardare. Il WLM gestir\u00e0 le risorse di sistema per assicurare che le politiche vengano rispettate.\nUn'ulteriore estensione di tale tecnologia e pi\u00f9 in generale della capacit\u00e0 di elaborare grossi e complessi carichi di lavoro da parte dell'IBM Z, \u00e8 fornita dalla tecnologia hardware stessa. Ad esempio, l'Intelligence Resource Director (IRD) \u00e8 una tecnologia che estende il concetto del WLM ai Virtual Server che risiedono all'interno dell'elaboratore. L'IBM Z infatti ha sviluppato da decenni il concetto di virtualizzazione estendendo cos\u00ec le sue capacit\u00e0. L'IBM Z \u00e8 infatti un elaboratore in grado di partizionare e condividere le sue risorse dal punto di vista Hardware attraverso la tecnologia del Logical partitioning (LPAR) ed anche dal punto di vista Software attraverso il Sistema Operativo z/VM. Tali livelli di virtualizzazione implementati esprimono il concetto che la virtualizzazione nel mondo IBM Z non \u00e8 un \"Add-On\" bens\u00ec un \"Built-In\".\nPoich\u00e9 tale partizioni logiche devono essere gestite con gli stessi livelli di un singolo sistema, l'Intelligence Resource Director, sposta le risorse dinamicamente da un sistema all'altro in base alla priorit\u00e0 della unita di lavoro che richiede il servizio.\nLe ultime migliorie sulla piattaforma del System z estendono ulteriormente le capacit\u00e0 hardware elaborative di carichi di lavoro misti. \u00c8 infatti possibile usare processori specializzati ad eseguire diversi lavori:\nz/OS.\nSu sistemi IBM si \u00e8 soliti trovare come sistema operativo z/OS.\nValore economico.\nIl ritorno sugli investimenti (\"ROI\") del mainframe, come avviene per qualsiasi piattaforma di calcolo, dipende dall'abilit\u00e0 dell'ambiente di scalare, supportare carichi misti, ridurre i costi del personale, fornire un servizio senza interruzioni per |applicazioni critiche per il business, e altri fattori di costo legati ai rischi. Alcuni sostengono che i moderni mainframe non hanno un buon rapporto qualit\u00e0 prezzo. Oracle, Hewlett-Packard, e Dell non a caso sposano questo punto di vista, insieme ad alcuni analisti. Tuttavia, l'opinione prevalente (sostenuta da Gartner e da altri analisti indipendenti) \u00e8 che il moderno mainframe ha spesso elementi di valore unico e un rapporto qualit\u00e0 prezzo superiore, specialmente per le grandi imprese. La stessa Hewlett-Packard Enterprise continua a produrre un sistema classificabile come Mainframe (anche se l'azienda non usa questo termine), il sistema NonStop, originariamente creato da Tandem.\n\u00c8 importante notare che per confrontare correttamente dal punto di vista economico due piattaforme informatiche (hardware, sistema operativo e middleware) \u00e8 pi\u00f9 opportuno utilizzare come indicatore il \"TCO\" (Total Cost of Ownership), il quale considera, oltre al \"TCA\" (Total Cost of Acquisition) dell'hardware e del software, ad esempio i costi legati alla gestione dell'infrastruttura, altamente influenzati dai costi per il personale, e i costi per ottenere i livelli di qualit\u00e0 di servizio necessari per il buon andamento di un'azienda (sicurezza, disponibilit\u00e0, affidabilit\u00e0). Molti analisti concordano che la piattaforma mainframe permette di ottenere buone economie di scala nel campo della gestione e operativit\u00e0 e offrono garanzie d'alta qualit\u00e0 di servizio.\nMercato.\nAll'inizio del 2006, i mainframe IBM avevano una quota di mercato di circa il 90%, Tuttavia IBM non \u00e8 il solo produttore di mainframe. Unisys produce i mainframe ClearPath, derivati dai prodotti Sperry e Burroughs, e una recente indagine suggerisce che i suoi clienti sono fedeli. I sistemi Nova della Fujitsu sono Unisys ES7000 rimarchiati. Hitachi svilupp\u00f2 assieme ad IBM la serie z800 per dividere le spese. Hewlett-Packard vende i sistemi NonStop, che acquis\u00ec con i computer Tandem. Dell ha in catalogo i sistemi EMC dedicati agli ambienti mainframe. Infine Groupe Bull commercializza la linea DPS. Unisys ed HPE, per ridurre le spese di sviluppo si affidano sempre pi\u00f9 a CPU Intel piuttosto che processori proprietari, mentre IBM utilizza un'architettura proprietaria.\nSecondo una ricerca di Allied Market Research, il mercato mondiale del mainframe valeva oltre 2 miliardi di dollari nel 2017, e dovrebbe raggiungere i 2.9 miliardi entro il 2025, con un tasso annuo di crescita composto del 4,3%"}
{"id": "49045", "revid": "304077", "url": "https://it.wikipedia.org/wiki?curid=49045", "title": "Minicomputer", "text": "Un minicomputer si pu\u00f2 definire come un computer con prezzo e prestazioni intermedi fra un mainframe e un microcomputer, solitamente inserito in una rete di trasmissione dati che permette l'accesso multiutente.\nDescrizione.\nI minicomputer sono apparsi nella seconda met\u00e0 degli anni sessanta come terza generazione di calcolatori (ovvero, basati sui circuiti integrati). Il primo esemplare a raggiungere una certa fama fu il Data General Eclipse MV/8000 prodotto nel 1980; tuttavia con l'avvento dei microcomputer e dei PC e il loro costante progresso, il minicomputer in parte ha subito un processo di trasformazione, trasformandosi in \"workstation\", cio\u00e8 una versione di personal computer molto potente e con un'architettura fatta su misura per scopi professionali spesso con programmi e sistemi operativi proprietari.\nAttualmente l'idea di un computer di taglia intermedia tra il mainframe e il computer a singolo utente, oggi spesso denominati esplicitamente \"midrange systems\", si ritrova nel ramo dei computer gestionali, dedicati all'elaborazione di dati aziendali e alla funzione di server, pi\u00f9 che ad applicazioni scientifiche. Sistemi di questo tipo sono infatti ampiamente utilizzati come sistemi dipartimentali o per aziende medie o piccole (PMI).\nCaratteristiche.\nErano molto pi\u00f9 piccoli ed economici dei loro predecessori, anche se non avevano le stesse prestazioni. Ma ci\u00f2 che importava era il fatto che avevano un costo sufficientemente basso da non dover essere ammortizzato in fretta. Ci\u00f2 consent\u00ec un uso meno \"irreggimentato\" della macchina, pi\u00f9 aperto alle sperimentazioni degli utenti e dei sistemisti. Molte innovazioni fondamentali dell'informatica moderna sono state concepite e sperimentate per la prima volta sui minicomputer: per esempio Unix, il linguaggio C, il mouse e le interfacce utente grafiche (GUI).\nPrincipali produttori.\nI principali produttori sono:"}
{"id": "49047", "revid": "547034", "url": "https://it.wikipedia.org/wiki?curid=49047", "title": "Badessa", "text": "Il termine badessa, forma aferetica di abadessa, entrambi derivati da abatessa, quale femminile di abate, indica la superiora di un monastero di alcuni ordini religiosi cristiani.\nLa sua giurisdizione amministrativa \u00e8 pari a quella di un abate.\nIl monachesimo cristiano, tanto maschile quanto femminile, ha inizio nel IV secolo dopo Cristo. Dopo la fase degli \"eremiti\", uomini e donne che si ritiravano nel deserto o in grotte in totale isolamento, si diffuse ad opera di San Paolo di Tebe il cenobio. La vita cenobitica non prevede un vero e proprio monastero, ma molte celle o grotte isolate, con una cappella o chiesa in comune (lavra). \nSoltanto con Benedetto da Norcia e la sorella Santa Scolastica nasce il monachesimo occidentale. Ai Benedettini ed alle Benedettine si affiancano altre comunit\u00e0 monastiche, come quelle dei vescovi Martino di Tours e Paolino di Nola. Sono i Benedettini e le Benedettine, per\u00f2, a dare origine a vere e proprie comunit\u00e0 monastiche: le celle dei monaci e delle monache di un monastero benedettino si trovano, infatti, in un'unica struttura. Da qui nasce l'esigenza di avere un abate o una abbadessa, che guidi l'intera comunit\u00e0.\nSolo con la riforma di Cluny nasceranno strutture di coordinamento, dette \"province\", che sovraintenderanno a pi\u00f9 \"priorati\", mentre nella prassi benedettina originaria ogni monastero ha una sua piena autonomia.\nLa badessa \u00e8 per le monache, quindi, madre e maestra. Come l'abate ed il vescovo, porta spesso una croce pettorale, simbolo della sua autorit\u00e0 sulle consorelle.\n\u00c8 solitamente compito della badessa guidare la preghiera, attribuire le mansioni e concedere eccezioni alla regola, soprattutto per le novizie e le monache malate.\nBadessa imperiale.\n\"Badessa imperiale\" era colei che guidava un'\"abbazia imperiale\". \nLe \"Abbazie Imperiali\" (in tedesco: \"Reichsabteien\" o \"Reichskl\u00f6ster\" oppure \"Reichsstifte\") erano delle case religiose del Sacro Romano Impero che per gran parte della loro esistenza avevano mantenuto lo stato di \"Reichsunmittelbarkeit\" (\"Protettorato imperiale\"): in virt\u00f9 di questo, molte di esse erano sottoposte alla sola autorit\u00e0 imperiale e molti territori ad esse relativi erano sovrani (ma di ridotte dimensioni), indipendenti da qualsiasi altra realt\u00e0 territoriale. Questo \"status\" apportava numerosi vantaggi politici e finanziari, come l'immunit\u00e0 legale dalla locale autorit\u00e0 del vescovo, oltre a diritti e donativi di varia natura e provenienza.\nIl capo di un'Abbazia Imperiale era solitamente un \"Abate imperiale\" (\"Reichsabt\") o, per le abbazie femminili, una \"Badessa imperiale\" (\"Reichs\u00e4btissin\")."}
{"id": "49051", "revid": "49405", "url": "https://it.wikipedia.org/wiki?curid=49051", "title": "Microcomputer", "text": "Un microcomputer o microelaboratore (negli anni settanta abbreviato anche micro) \u00e8 un computer generalmente dotato di un singolo microprocessore (\u00b5P). Ha un costo abbastanza limitato e un ingombro generalmente ridotto, tale da poter essere acquistato e utilizzato anche da un singolo utente non professionale, ed \u00e8 in grado di svolgere un ristretto numero di funzioni e applicazioni. \nUna tipologia che ebbe grande diffusione nella seconda met\u00e0 del XX secolo furono gli home computer.\nStoria.\nQuesta famiglia di computer destinati ad uso personale \u00e8 stata introdotta a partire dalla met\u00e0 degli anni settanta. Il primo microcomputer a larga diffusione \u00e8 considerato l'Altair 8800. Prodotto a partire dal gennaio 1975, aveva come processore l'Intel 8080 (evoluzione del primo microprocessore, l'Intel 4004). Fino ad allora il termine \"computer\" era sinonimo di macchine grandi e costose che potevano permettersi solo le aziende. La prima generazione di microcomputer era destinata agli hobbisti dell'elettronica; spesso infatti erano venduti in kit di montaggio oppure gi\u00e0 assemblati ma senza case. \nLa seconda generazione di microcomputer prese il nome di \"home computer\". Gli home computer erano invece computer completamente assemblati e dotati di case, tutti basati su processori a 8 bit. Costruttivamente erano molto semplici: il corpo era formato principalmente da una voluminosa tastiera al cui interno trovavano posto tutti i dispositivi del computer. Dotati di interfacce esclusivamente testuali e con memorie di massa a cassette audio, erano sfruttati prevalentemente come console per videogiochi, oppure per i primi approcci con la programmazione; pi\u00f9 raro era il loro utilizzo come strumenti di lavoro, magari associati da una unit\u00e0 esterna di memorizzazione a floppy disk. A questa regola faceva eccezione l'Apple II, che nasceva con unit\u00e0 a disco integrata ed era gi\u00e0 fornito di un sistema operativo DOS caricabile da disco.\nIl sistema operativo di un home computer era (salvo poche eccezioni) proprietario e incompatibile con tutti gli altri: consisteva di una serie di subroutine di servizio e in un interprete in un linguaggio ad alto livello, generalmente il BASIC, che fungeva anche da shell per i comandi, ed era scritto in una memoria ROM da cui veniva anche eseguito.\nEra rigorosamente monoutente e monotask, e non prevedeva driver o altro software di sistema.\nAttualmente gli home computer sono stati ormai completamente sostituiti dai personal computer e dalle console per videogiochi.\nDescrizione.\nLa maggior parte dei componenti di un microcomputer \u00e8 altamente integrata in modo da poter essere ospitata in un singolo contenitore.\nAltri componenti come monitor, tastiera, mouse possono essere anch'essi integrati o posti a breve distanza.\nLe dimensioni possono essere abbastanza varie ma mai superiori a quanto pu\u00f2 essere ospitato da una scrivania, mentre minicomputer, mainframe e supercomputer occupano uno spazio variabile da quello di un grosso armadio ad un'intera stanza.\nLa maggior parte dei microcomputer sono adatti ad essere utilizzati da un singolo utente per volta anche se alcuni PC e workstation con il sistema operativo adatto possono supportare pi\u00f9 utenti contemporaneamente. Il microprocessore compie la maggior parte dell'elaborazione; oltre ad esso sono presenti una certa quantit\u00e0 di memoria volatile detta RAM e altre periferiche di memorizzazione non volatili."}
{"id": "49057", "revid": "599013", "url": "https://it.wikipedia.org/wiki?curid=49057", "title": "Rm", "text": ""}
{"id": "49060", "revid": "842", "url": "https://it.wikipedia.org/wiki?curid=49060", "title": "PowerPC 970", "text": ""}
{"id": "49061", "revid": "2194416", "url": "https://it.wikipedia.org/wiki?curid=49061", "title": "Distribuzione commerciale", "text": "La distribuzione commerciale \u00e8 lo strumento attraverso il quale le aziende produttrici e distributrici immettono sul mercato beni e servizi. La distribuzione \u00e8 anche una delle 4P del \"marketing mix\", e si considera come un insieme di istituzioni indipendenti che operano per rendere un prodotto o servizio disponibile al consumatore per l'uso .\nSebbene a volte utilizzati come sinonimi, commercializzazione e distribuzione sono due concetti diversi. In generale, con il termine commercializzazione s'intende l'attivit\u00e0 di vendita di merci acquistate come finite, ovvero non oggetto di produzione/trasformazione.\nLa distribuzione, in genere, riguarda le imprese che realizzano prodotti propri: il variegato mondo delle imprese della subfornitura, per loro natura di fornitori di particolari su specifica per non parlare dei terzisti di lavorazioni su prodotti forniti dal cliente, non deve implementare articolati processi di distribuzione vera e propria.\nAgenti della distribuzione.\nNella distribuzione, gli intermediari tra produttore e cliente possono essere caratterizzati da:\n\"Aziende mercantili che operano in nome e per conto proprio\"\n\"Aziende mercantili che operano in nome e per conto altrui (ausiliari del commercio)\"\nTali aziende non si legano all'acquirente ma promuovono unicamente una vendita. Il successivo contratto di compravendita vedr\u00e0 coinvolte, come parti, unicamente il rivenditore e l'acquirente procacciato. Ricevono un compenso detto provvigione ed eventualmente uno star del credere dall'azienda rappresentata.\n\"Aziende mercantili che operano in nome proprio ma per conto altrui (ausiliari del commercio)\"\nTali aziende, a differenza di quelle sopra riportate si legano all'acquirente o al venditore (potendo agire sia dal lato degli acquisti sia dal lato delle vendite). I successivi contatti di compravendita li vedranno menzionati fra le parti ed il cliente procacciato o il fornitore individuato potranno rivalersi su di loro in caso di diatriba. Agiscono a seguito di mandato da parte di un committente e ricevono, a livello di compenso, una commissione ed eventuali star del credere se stabiliti.\nOltre a tali aziende, possono integrare l'anello della distribuzione, anche altre forme d'azienda come, ad esempio, i \"franchisee\", costituitisi a seguito della stipulazione di un contratto di franchising.\nTipologia del canale di vendita.\nA seconda del numero di intermediari, esistono diversi tipi di canale di vendita (o canale distributivo) attraverso il quale un'azienda propone i propri prodotti sul mercato.\n\u00c8 tipico delle aziende che hanno loro punti vendita (svolgendo attivit\u00e0 sia di produzione diretta sia di produzione indiretta), delle aziende di produzione che vendono direttamente al consumatore tramite vendite per corrispondenza, vendite porta a porta, vendite tramite distributori automatici, vendite perfezionatesi per tramite del commercio elettronico. Tale canale \u00e8 usato, quindi, dalle aziende industriali che si orientano ad una distribuzione \"pull\" (che attira il cliente a s\u00e9)\n\u00c8 tipico dei dettaglianti costituiti sotto forma di gruppo d'acquisto che, per tramite dello stesso gruppo, saltano l'anello del grossista nonch\u00e9 degli attori della GDO costituiti sotto forma di catena con grosso potere d'acquisto che promuovono contatti diretti con le aziende di produzione al fine di curare lo smercio di quanto da esse prodotto. \u00c8 sfruttato dalle aziende produttrici con orientamento \"push\" alla distribuzione (che spinge il consumatore a rifornirsi dai distributori quali, ad esempio, i grossisti e i dettaglianti) e prevede, pertanto, conseguenti azioni di trade marketing.\nInduce inevitabili ricarichi di prezzo per il consumatore finale ma, in parecchi casi, esso risulta assolutamente necessario in quanto, la figura del grossista, funge da anello di spinta fondamentale alla vendita. Pure in questo caso il canale \u00e8 sfruttato da aziende produttrici con orientamento \"push\" alla distribuzione, prevedendo ingenti azioni di trade marketing dal momento che, in questo caso, il canale, non prevede unicamente la figura del dettagliante ma anche quella del grossista.\nCopertura del mercato.\nEsistono fondamentalmente tre strategie di \"copertura del mercato\":\nStrutture di distribuzione: dettaglio e ingrosso.\nLe attivit\u00e0 inerenti alla distribuzione commerciale implicano necessariamente la movimentazione della merce. Pertanto, la netta differenza tra la vendita al dettaglio e quella all'ingrosso \u00e8 che in quest'ultima l'elemento diversificativo e indispensabile \u00e8 il trasporto, mentre in quella al dettaglio l'elemento predominante \u00e8 l'esposizione del prodotto.\n\"Channel management\".\nIl \"channel management\" \u00e8 la gestione del canale distributivo dei prodotti da parte di un'azienda.\nCorrisponde all'insieme delle relazioni instaurate fra intermediari commerciali e fornitori industriali. \nDi queste relazioni si distinguono tre tipi:\nA tal proposito, il \"Trade marketing\" \u00e8 una disciplina che si occupa di studiare e analizzare i complessi aspetti che intercorrono nel rapporto industria-distribuzione.\n\"Channel Manager\" per il turismo.\nIl \"Channel Manager\" Alberghiero \u00e8 un software utile ad unificare la distribuzione \"elettronica\" di un Hotel. Il proliferare di \"agenzie di viaggi on-line\", dette OTA, ha causato negli ultimi anni un incremento sensibile delle ore uomo necessarie a tenere aggiornati gli inventari di ciascuno di questi \"canali\". Disponibilit\u00e0 giornaliera, prezzi e variazioni.\nUn altro effetto della distribuzione internet sulla distribuzione alberghiera \u00e8 una fortissima concorrenza sui prezzi. Questa concorrenza ha stressato ancor di pi\u00f9 il mercato che quindi compete quotidianamente con variazioni di prezzo secondo la concorrenza.\nQuesto ha causato un ulteriore problema, poich\u00e9 obbliga gli Hotel a modificare le proprie tariffe e strategie di vendita anche pi\u00f9 volte al giorno.\nQueste necessit\u00e0 hanno creato il bisogno di strumenti informatici utili nello stesso tempo a diminuire il tempo necessario all'aggiornamento degli inventari ed a controllare di pi\u00f9 e meglio le proprie strategie tariffarie in un mercato estremamente competitivo.I Channel Manager hanno offerto una risposta a questa necessit\u00e0.\nI \"Channel Manager\" sono di 2 tipi.\nNel primo caso, i \"One Way\", il software non fa altro che compilare uno \"script\" che viene inviato in modalit\u00e0 http verso gli \"extranet\" delle OTA. Modalit\u00e0 piuttosto insicura ed illegale, contenendo infatti lo script le login e password dell'hotel per l'accesso all\"extranet\".\nNel secondo caso, gli XML 2 \"ways\", la comunicazione, certificata, avviene in modalit\u00e0 protetta da \"server\" a \"server\". Dal \"server\" del \"Channel Manager\" al \"server\" della OTA. Esiste un accordo tra le due parti e lo scambio \u00e8 bidirezionale. Ovvero il \"Channel Manager\" riceve le prenotazioni e le modifiche delle stesse dalle OTA.\n\"Channel management\" nel settore alberghiero.\nI \"Channel Manager\" nel settore alberghiero hanno preso piede negli ultimi anni a seguito della forte crescita della distribuzione online del prodotto hotel. Le agenzie di viaggio online (O.T.A. On-Line Travel Agency) sono cresciute enormemente col crescere del mercato che \u00e8 diventato il secondo mercato per transazioni di Internet. \nGli alberghi devono aggiornare i propri contenuti all'interno dei database di queste O.T.A., in appositi \"extranet\" per la gestione degli inventari, ovvero prezzi, disponibilit\u00e0, regole della prenotazione. Col crescere di queste OTA si sono moltiplicati gli \"extranet\" da aggiornare costituendo un lavoro che porta via molto tempo alle strutture ricettive, e che \u00e8 rischioso a causa della alta possibilit\u00e0 di errore nell'aggiornamento di tanti inventari.\nI \"Channel Manager\" si propongono di risolvere il problema attraverso un unico inventario centralizzato collegato in modalit\u00e0 XML ai server delle OTA. Il risultato \u00e8 che l'hotel controlla di fatto un unico extranet che ridistribuisce informazioni ed inventari a tutte le OTA a cui sono affiliati."}
{"id": "49062", "revid": "842", "url": "https://it.wikipedia.org/wiki?curid=49062", "title": "PowerPC 970FX", "text": ""}
{"id": "49063", "revid": "842", "url": "https://it.wikipedia.org/wiki?curid=49063", "title": "PowerPC 7455", "text": ""}
{"id": "49064", "revid": "842", "url": "https://it.wikipedia.org/wiki?curid=49064", "title": "PowerPC 7450", "text": ""}
{"id": "49065", "revid": "842", "url": "https://it.wikipedia.org/wiki?curid=49065", "title": "PowerPC 7447a", "text": ""}
{"id": "49066", "revid": "842", "url": "https://it.wikipedia.org/wiki?curid=49066", "title": "PowerPC 7447", "text": ""}
{"id": "49067", "revid": "842", "url": "https://it.wikipedia.org/wiki?curid=49067", "title": "PowerPC 7410", "text": ""}
{"id": "49068", "revid": "842", "url": "https://it.wikipedia.org/wiki?curid=49068", "title": "MPC 7400", "text": ""}
{"id": "49069", "revid": "842", "url": "https://it.wikipedia.org/wiki?curid=49069", "title": "PowerPC 750fx", "text": ""}
{"id": "49070", "revid": "842", "url": "https://it.wikipedia.org/wiki?curid=49070", "title": "PowerPC 750cx", "text": ""}
{"id": "49071", "revid": "842", "url": "https://it.wikipedia.org/wiki?curid=49071", "title": "PowerPC 750", "text": ""}
{"id": "49073", "revid": "274482", "url": "https://it.wikipedia.org/wiki?curid=49073", "title": "PowerPC 604", "text": "Il PowerPC 604 fu un microprocessore prodotto da IBM/Motorola e basato sul set di istruzioni PowerPC. Questo fu il primo processore a implementare l'intera architettura PowerPC, dato che i procedenti processori o ne implementavano un set parziale o implementavano anche istruzioni non PowerPC come il PowerPC 601 che implementava anche istruzioni della famiglia POWER. Il processore fa parte della seconda generazione di processori PowerPC (PowerPC G2) insieme ai processori PowerPC 602, 603 e 620. \nStoria.\nPresentato nello stesso periodo del PowerPC 603, mentre il 603 era destinato alle macchine portatili e di fascia bassa il 604 era destinato alle macchine desktop di fascia alta. Venne annunciato nell'aprile del 1994 venne utilizzato per la prima volta nel giugno del 1995 dal Power Macintosh 9500 da Apple Computer. Fu utilizzato dalle macchine desktop Apple tra il 1995 e la fine del 1997, data della presentazione del PowerPC G3.\nArchitettura.\nIl processore PowerPC 604 fu progettato per fornire le migliori prestazioni, era una volta e mezzo pi\u00f9 rapido del PowerPC 601 alla stessa frequenza. Il PowerPC 604 poteva eseguire fino a quattro istruzioni per ciclo di clock. Possedeva due unit\u00e0 di calcolo per i numeri interi, una unit\u00e0 di interi multiciclo, una unit\u00e0 di esecuzione in virgola mobile, una unit\u00e0 load/store, una unit\u00e0 di predizione dei salti e una cache dati e una cache istruzioni. L'unit\u00e0 di esecuzione in virgola mobile gestiva i numeri in doppia precisione. A differenza del PowerPC 603 e 602 poteva venir utilizzato in sistemi multiprocessore.\nCaratteristiche.\nPowerPC 604ev (\"Mach 5\").\nNota: Venne prodotto in quantit\u00e0 molto modeste e venne utilizzato nei computer Power Macintosh 8600 e 9600 alla fine del 1997 e venne immediatamente rimpiazzato dai computer basati su PowerPC G3."}
{"id": "49074", "revid": "842", "url": "https://it.wikipedia.org/wiki?curid=49074", "title": "PowerPC 603ev", "text": ""}
{"id": "49075", "revid": "842", "url": "https://it.wikipedia.org/wiki?curid=49075", "title": "PowerPC 603e", "text": ""}
{"id": "49076", "revid": "33689", "url": "https://it.wikipedia.org/wiki?curid=49076", "title": "PowerPC 603", "text": "Il PowerPC 603 \u00e8 un microprocessore prodotto da Motorola nel 1994. Il PowerPC 603 fu il primo processore a implementare le specifiche PowerPC (il predecessore PowerPC 601 era un ibrido con istruzioni POWER e PowerPC, il 603 rimosse le istruzioni POWER). Il processore fa parte della seconda generazione di processori PowerPC (conosciuti anche PowerPC G2) insieme ai processori PowerPC 602, 604 e 620. \nStoria.\nIl processore venne utilizzato da molti computer Apple Macintosh a basso costo e in computer portatili come la serie PowerBook 5300. I primi computer con questo processore erano molto lenti dato che Apple non utilizzava cache di secondo livello e la ridotta cache di primo livello creava un notevole collo di bottiglia nel sistema. Allora buona parte del sistema operativo di Apple era scritto in codice Motorola 68000 che le macchine PowerPC eseguivano tramite un emulatore. L'emulatore non riusciva ad entrare negli 8 KB della cache e quindi la macchina era molto lenta. Le versioni PowerPC 603e e 603ev (codice interno IBM non utilizzato esternamente) incrementarono la cache interna migliorando le prestazioni del processore e permettendo all'emulatore di venir caricato interamente nella cache.\nIl 603 venne utilizzato anche nelle schede acceleratrici di Phase5 per i computer Amiga. Queste schede utilizzarono processori con frequenze comprese tra 160 e 240 MHz.\nL'architettura del 603 fu seguita dall'architettura del PowerPC 750, processore che Apple chiam\u00f2 PowerPC G3."}
{"id": "49077", "revid": "842", "url": "https://it.wikipedia.org/wiki?curid=49077", "title": "PowerPC 601 Plus", "text": ""}
{"id": "49078", "revid": "842", "url": "https://it.wikipedia.org/wiki?curid=49078", "title": "PowerPC 604e", "text": ""}
{"id": "49079", "revid": "110157", "url": "https://it.wikipedia.org/wiki?curid=49079", "title": "PowerPC 601", "text": "Il PowerPC 601 \u00e8 il primo microprocessore basato sul set di istruzioni PowerPC. Venne presentato con la linea di processori IBM POWER2. Essendo una versione semplificata e ridotta del RISC Single Chip (RSC) il processore gestiva unicamente il set di istruzioni PowerPC e non l'intero set di istruzione POWER. Il PowerPC 601 fu sviluppato in collaborazione da IBM, Motorola e Apple Computer. Il processore rappresenta la prima generazione PowerPC (PowerPC G1).\nStoria.\nLo sviluppo del processore cominci\u00f2 nel 1993. Venne commercializzato a partire dal marzo 1994 a frequenze di 50 o 66 MHz. Pochi mesi dopo vennero commercializzati modelli a 66, 75 e 80 MHz. A fine 1994 venne commercializzata un'evoluzione il 601v con tensione di funzionamento inferiore e frequenza di 100 e 120 MHz.\nVenne prodotto da IBM e Motorola che si incaric\u00f2 della distribuzione. Venne utilizzato dalla prima generazione di Power Macintosh, i Power Macintosh 6100, 7100, 8100 mentre il 601v venne utilizzato dal Power Macintosh 6200, 7200 e dall'8200\nArchitettura.\nIl primo processore PowerPC era un ponte tra l'architettura POWER e PowerPC, integrava un bus 60x sviluppato per il processore Motorola 88000. Il processore includeva istruzioni PowerPC e POWER.\nIl processore poteva gestire tre istruzioni per ciclo di clock grazie a una pipeline con tre unit\u00e0 di esecuzioni:\nIl processore possedeva un'unit\u00e0 di gestione della memoria e la capacit\u00e0 di auto test."}
{"id": "49080", "revid": "889336", "url": "https://it.wikipedia.org/wiki?curid=49080", "title": "Motorola 68040", "text": "L'MC68040 (inizialmente XC68040), comunemente noto come Motorola 68040, \u00e8 un microprocessore prodotto da Motorola. \u00c8 il successore del Motorola 68030 e \u00e8 stato seguito dal Motorola 68060 (il processore 68050 \u00e8 stato abbandonato durante la fase di progettazione perch\u00e9 avrebbe consentito solo un modesto incremento di prestazioni). La Motorola nella sua documentazione tecnica si riferisce al processore chiamandolo solamente 68040 e spesso lo si indica anche solo con la sigla finale 040.\nCaratteristiche tecniche.\nIl 68040 costituisce il primo modello della terza generazione di microprocessori appartenenti alla famiglia 68k. Il 68040 \u00e8 anche il primo processore della famiglia 68k che integra al suo interno l'unit\u00e0 per calcoli in virgola mobile (FPU, \"floating point unit\"). Inoltre, esso racchiude al suo interno molte periferiche che precedentemente erano fornite su chip esterni come l'unit\u00e0 di gestione della memoria (MMU, \"Memory Management Unit\"): in questo caso non si tratta della prima volta dato che l'MMU era stata inclusa anche nel precedente 68030. Il processore \u00e8 dotato di 2 cache separate, una per i dati ed una per le operazioni: ogni cache \u00e8 grande 4 KiB. \u00c8 dotato di una unit\u00e0 di elaborazione a pipeline a 6 stadi che \u00e8 la principale responsabile del notevole incremento delle prestazioni rispetto alla serie precedente. Il processore 68040 \u00e8 composto da 1,17 milioni di transistor a 0,65 micron. La gestione della cache era molto avanzata rapportata ai processori concorrenti, come l'Intel 80486, e consentiva un'elevata efficienza del processore.\nLA FPU integrata nel 68040 non era in grado di eseguire le funzioni trascendenti come il seno ed il coseno che invece erano supportate dei precedenti coprocessori matematici 68881 e 68882. Per evitare incompatibilit\u00e0 col software precedente i produttori di computer dovettero integrare nei sistemi operativi delle librerie che eseguivano queste funzioni in software, simulandole con una combinazione di operazioni che il processore era in grado di processare. Ovviamente era una soluzione molto lenta e i programmi che utilizzavano molto le funzioni trascendenti venivano molto penalizzati da queste librerie.\nUno dei problemi principali dello 040 era la dissipazione di calore. Il processore al suo interno aveva alcune unit\u00e0 che lavoravano al doppio della frequenza nominale. Questa soluzione consentiva di realizzare unit\u00e0 veloci con un numero relativamente ridotto di transistor ma creava problemi di dissipazione di potenza quando la frequenza saliva. Infatti lo 040 non \u00e8 mai andato oltre i 40\u00a0MHz mentre il suo diretto concorrente il processore 80486 di Intel \u00e8 arrivato anche a 100\u00a0MHz. Il 68040 era a parit\u00e0 di clock migliore dell'80486 ma questo compensava le sue prestazioni inferiori con una frequenza nettamente superiore. Motorola aveva avviato un progetto di una versione a 50\u00a0MHz del 68040 denominata 68050 ma poi il progetto venne abbandonato. Lo 040 prevedeva un sistema di arbitraggio del bus e infatti molti produttori lo utilizzarono per realizzare delle Workstation multiprocessore.\nVersioni.\nL'MC68040 fa parte di una famiglia di microprocessori denominata comunemente M68040 sotto cui sono raccolti altri modelli creati per specifici segmenti di mercato:\nVersioni XC e MC.\nI primi modelli del processore erano indicati come XC68040, le successive revisioni vennero indicate come MC: quest'ultima era pi\u00f9 tollerante al calore ed all'incremento di frequenze.\nUtilizzo.\nVarie versioni del processore sono state montate in diversi personal computer dell'epoca. Amiga us\u00f2 il 68040 nell'Amiga 4000 mentre Apple us\u00f2 le versioni \"LC\" della CPU per i modelli di computer di fascia bassa (come quelli della famiglia Centris) mentre la CPU 68040 nei computer di fascia media, come i Macintosh IIci, e fascia alta, come i computer della famiglia Quadra. Il 68040 fu utilizzato anche per l'Atari Falcon040, un computer sviluppato da Atari come evoluzione dell'Atari Falcon030 che per\u00f2 rimase allo stadio di prototipo, non entrando mai in produzione. Venne utilizzato anche da diverse workstation e nei computer NeXTstation di NeXT."}
{"id": "49083", "revid": "124768100", "url": "https://it.wikipedia.org/wiki?curid=49083", "title": "Microcontrollore", "text": "Un microcontrollore (in inglese microcontroller in acronimo MCU ovvero \"MicroController Unit\"), in elettronica digitale, \u00e8 un dispositivo elettronico integrato su singolo circuito elettronico, nato come evoluzione alternativa al microprocessore e utilizzato generalmente in sistemi embedded ovvero per applicazioni specifiche di controllo digitale.\nStoria.\nI primi modelli.\nIl primo \"computer on-chip\" ottimizzato per applicazioni di controllo \u00e8 stato il TMS1000 del 1974 a 4 bit, con RAM e ROM sullo stesso chip lanciato dalla Texas Instruments sebbene la ditta il 17 Settembre 1971 avesse annunciato il TMS1802NC entrato poi nella famiglia TMS 0100 da cui \u00e8 nata la famiglia TMS1000 previa ottimizzazione.\nDa notarsi:Il primo Intel 4004 data 15 novembre del 1971 e quindi il detentore del titolo di primo processore spetterebbe al TMS1802NC\nIl primo componente ad 8 bit fu l'8048 di Intel, uscito nel 1975. Questo componente \u00e8 stato utilizzato in pi\u00f9 di un miliardo di tastiere per PC e numerose altre applicazioni.\nNei primi anni di sviluppo del microcontrollore, la maggior parte dei modelli era commercializzata in due varianti: la pi\u00f9 economica era dotata di memoria di programma gi\u00e0 programmata in fabbrica (ROM) su specifiche del cliente oppure programmabile dall'utente una sola volta (OTP, \"One Time Programming\"); la seconda, pi\u00f9 costosa, aveva la memoria di programma cancellabile EPROM mediante esposizione a luce ultravioletta del chip tramite la finestrella trasparente che lo sovrastava. La programmazione del firmware veniva fatta direttamente in linguaggio macchina.\nL'evoluzione della tecnologia CMOS.\nLo sviluppo del CMOS e successivamente della HCMOS, nella prima met\u00e0 degli anni ottanta, ha fornito un impulso decisivo alla diffusione dei microcontrollori, consentendo una notevole riduzione dei consumi e della dissipazione nei chip.\nPer molti anni Motorola \u00e8 stata leader mondiale per i microcontrollori: il suo 68HC11 si rivel\u00f2 essere una pietra miliare, allorch\u00e9 fu presentato sul mercato nel 1985; oltre alla RAM ed alla ROM integrava convertitori A/D, porte di I/O, SPI (\"Serial Peripheral Interface\"), SCI (\"Serial Communication Interface\"), timer multifunzione, EEPROM, interrupt ed altro ancora, comprendendo persino il firmware di un monitor (\"Buffalo\") che permetteva di effettuare il caricamento di programmi in RAM e il debug on-chip, tramite interfaccia seriale. Con un ciclo macchina di 333 ns (3 MHz di clock) \u00e8 in grado di eseguire mezzo milione di istruzioni al secondo, consumando qualche decina di mA; il suo progetto si \u00e8 dimostrato talmente innovativo da essere ancora prodotto ed utilizzato dopo pi\u00f9 di un quarto di secolo.\nNel 1993 Microchip ha introdotto il modello di MCU PIC16C84, caratterizzato da memoria programma in EEPROM, ovvero cancellabile elettricamente, che permetteva sia lo sviluppo veloce del prototipo del prodotto finito, sia la modifica del Firmware a circuito montato (\"In-System Programming\"). La semplificazione del contenitore (\"package\"), senza finestrella in quarzo, ha contribuito a ridurre il costo finale del componente.\nNello stesso anno Atmel ha presentato il primo MCU che utilizzava una memoria di tipo flash, ancora pi\u00f9 semplice e veloce da programmare/modificare, pi\u00f9 compatta e con un ciclo di vita (cancellazioni) molto pi\u00f9 elevato.\nLe interfacce JTAG e ONCE.\nDi pari passo venivano sviluppate interfacce, quali JTAG e \"On Chip Emulator\" (ONCE) della famiglia Coldfire di Freescale, che consentivano di effettuare sia il debugging on-chip, che il caricamento e la programmazione della flash interna. Queste interfacce potevano essere controllate da applicazioni software su PC, che rendevano molto pi\u00f9 semplice il debug in background di programmi in linguaggi di alto livello (tipicamente il C++), e di conseguenza meno costoso lo sviluppo del firmware, limitando la necessit\u00e0 degli emulatori in-circuit.\nDescrizione.\nIn parole povere, un microcontrollore \u00e8 un microprocessore evoluto ovvero che, oltre a elaborazione di istruzioni (calcolo), integra fisicamente altre funzioni che, nel caso del microprocessore, sono demandate ad altri componenti elettronici. Il notevole passo successivo al microcontrollore \u00e8 rappresentato dalla tecnologia SoC: un sistema completo integrato su un unico chip.\n\u00c8 progettato per interagire direttamente con il mondo esterno tramite un programma residente nella propria memoria interna e mediante l'uso di \"pin\" specializzati o configurabili dal programmatore.\nSono disponibili in 3 fasce di capacit\u00e0 elaborativa (ampiezza del \"bus\" dati): 8 bit, 16 bit e 32 bit.\nGeneralmente sono dotati di CPU CISC con architettura von Neumann, anche se pi\u00f9 di recente sono apparsi microcontrollori con CPU ad architettura RISC, come ad esempio il Texas Instruments MSP430, meglio predisposti per l'utilizzo dei moderni compilatori, piuttosto che dell'Assembly. Taluni microcontrollori complessi (come il Freescale 68302) hanno un processore RISC separato dal processor core.\nL'ampia gamma di funzioni di comando e controllo disponibili, sia analogiche che digitali, integrate sullo stesso chip, permette l'impiego delle MCU in sostituzione di schede elettroniche cablate tradizionali ben pi\u00f9 complesse e costose.\nPer i microcontrollori sono pubblicati sistemi di sviluppo amatoriali e professionali anche in modalit\u00e0 \"open source\".\nDifferenze col microprocessore.\nQuando nell'aprile del 1972 Intel ha introdotto sul mercato il primo \"processore\" a 8 bit - lo 8008 - esso consisteva di una ALU (\"Arithmetic &amp; Logical Unit\", ALU) per svolgere operazioni logiche e matematiche e di una unit\u00e0 di elaborazione elementare (\"Control Processing Unit\", CPU) per controllare il flusso di dati e indirizzi tra la ALU e i circuiti esterni di supporto.\nSuccessivamente, l'architettura interna del microprocessore (in seguito spesso chiamato semplicemente CPU) si \u00e8 evoluta velocemente con lo sviluppo di blocchi interni via via pi\u00f9 complessi (maggior numero di bit elaborati e movimentati) e con capacit\u00e0 e velocit\u00e0 di calcolo crescenti in modo esponenziale.\nPer quanto potente, il microprocessore integra sul chip solo la logica di elaborazione mentre richiede sempre delle unit\u00e0 esterne - memorie, gestori di segnali e dispositivi periferici per poter scambiare informazioni e interagire con l'esterno.\nIl microcontrollore \u00e8 invece un sistema completo, che integra in uno stesso chip il processore, la memoria permanente, la memoria volatile e i canali (pin) di I/O, oltre ad eventuali altri blocchi specializzati.\nA differenza dei microprocessori classici, adatti per un uso generale (\"general purpose\"), il microcontrollore \u00e8 inoltre progettato per ottenere la massima autosufficienza funzionale ed ottimizzare il rapporto prezzo-prestazioni in uno specifico campo di applicazioni.\nAnche l'esecuzione dei programmi applicativi si appoggia su un'architettura hardware diversa da quella tipicamente usata per i microprocessori. Mentre questi ultimi, soprattutto quando usati per computer e personal computer, eseguono i programmi applicativi appoggiandosi a dispositivi di memoria di massa o a memoria volatile, per i microcontrollori il programma applicativo \u00e8 tipicamente memorizzato su un dispositivo di memoria ROM (come per esempio una EPROM) ed \u00e8 quindi in realt\u00e0 un firmware.\nIn generale, essendo concepiti per applicazioni specifiche e per l'uso in condizioni ambientali particolari che impongono limitazioni sia in termini di consumi che in termini di dissipazione di potenza, i microcontrollori presentano caratteristiche meno spinte rispetto ai microprocessori ma risultano pi\u00f9 economici di questi ultimi sia per l'integrazione in un solo chip di una serie di componenti sia per fattori di economia di scala legati ai volumi di produzione molto pi\u00f9 elevati.\nDSP.\nParallelamente al microcontrollore, e in continua evoluzione di potenza e di mercato, esistono i DSP (\"Digital Signal Processor\") che incorporano moduli specializzati nel trattamento digitale di segnali analogici. I campi tipici di utilizzo sono nel controllo di azionamenti (come i motori), di componenti per auto e avionica, di trattamento di segnali multimediali (codifica/decodifica audio e video, \"streaming\") e nella telefonia mobile.\nIl DSP ha tipicamente una struttura a 32 bit, e prossimamente a 64 bit; la sua CPU ha un'architettura esclusivamente RISC.\nComponenti.\nL'architettura del microcontrollore prevede un insieme di moduli fissi, comuni a tutti i modelli, e una serie di possibili estensioni in funzione del costruttore, del prezzo e della fascia applicativa:\nMotivazioni del successo.\nIl successo e l'enorme crescita del mercato di questi componenti sono dovuti a questi fattori:\nMercato.\nIl microcontrollore occupa una posizione rilevante nel mercato complessivo dei semiconduttori, con una stima di introiti per circa 14 miliardi di dollari statunitensi e 10,8 miliardi di pezzi venduti nel 2008. La stima di crescita prevede un incremento del 10 % fino al 2014, mentre i pezzi venduti saranno 14 miliardi per la fine del 2010.\n\u00c8 comunque un mercato molto frammentato, con pi\u00f9 di 40 produttori e pi\u00f9 di 50 architetture, nessuna delle quali detiene pi\u00f9 del 5% del mercato. Il segmento delle MCU a 32 bit \u00e8 quello maggiormente in crescita, con introiti annui attuali (2009) di circa il 25% del totale.\nI principali (in ordine decrescente per volumi di mercato) sono:\nApplicazioni di impiego.\nElettronica di massa.\nL'enorme volume di pezzi prodotti deriva dall'impiego massiccio di questo componente nei dispositivi elettronici di consumo e nei prodotti industriali di massa.\nSpesso tali dispositivi vengono utilizzati nei sistemi di pagamento come nelle carte di credito, ma anche nelle smartcard o per le cartoline musicali di auguri.\nComunicazioni e trasporti.\nUn buon segmento di mercato \u00e8 rappresentato dall\"'automotive\" (auto e altri mezzi di trasporto), che utilizza decine, in alcuni casi anche centinaia, di componenti per singola unit\u00e0 industriale venduta.\nSegue il segmento della telefonia mobile e delle telecomunicazioni in genere, quindi vengono i prodotti medicali, i \"consumer\" e gli elettrodomestici.\nSistemi di sviluppo.\nL'implementazione in un sistema di sviluppo consiste nella stesura del programma in linguaggio Assembly o di alto livello (tipicamente il C), utilizzando un editor di testo generico o specifico per quel linguaggio. Una volta scritto, se in linguaggio Assembly, il programma deve essere \"assemblato\", cio\u00e8 tradotto nell'effettivo codice macchina numerico (generalmente esadecimale). La conversione viene fatta da un Assemblatore specifico per processore, o famiglia di processori. Se codificato in alto livello, il programma deve essere \"compilato\", per mezzo di un compilatore che lo converte prima in linguaggio \"Assembly\", e quindi nell'effettivo codice macchina, in due passaggi successivi. Anche il compilatore deve essere specifico per processore, o famiglia di processori.\nNella maggior parte dei casi, la complessit\u00e0 delle funzioni di un programma per microprocessore, richiede la suddivisione in moduli funzionali (o sottoprogrammi). Ciascun modulo viene quindi assemblato in modalit\u00e0 rilocabile (ad indirizzi non determinati). L'incorporamento di tutti i moduli assemblati agli indirizzi definitivi, viene effettuato, in un ulteriore passaggio, da un Linker, che genera il codice macchina definitivo (codice eseguibile), in un formato opportuno per poter essere trasferito nella memoria del processore, ed eseguito.\nLa fase di debug consiste nel far eseguire il software dal processore, in condizioni quanto pi\u00f9 simili a quelle reali di funzionamento (emulazione), verificando (in tempo reale) che il suo comportamento ad ogni evento previsto, sia conforme alle specifiche di progetto. Nel caso di errori o anomalie, il software viene corretto, un nuovo codice eseguibile generato e trasferito in memoria, per essere nuovamente verificato. Questo processo continua fino a che il programma non sia stato completamente collaudato. Successive fasi di validazione e verifica, possono richiedere ulteriori interventi sul software da parte dello sviluppatore.\nDi base un debugger deve permettere:\nEsistono due modalit\u00e0 di debug: tramite emulatore in-circuit (ICE) o tramite l'interfaccia di debug integrata nel microprocessore. Per entrambe le modalit\u00e0 sono disponibili ambienti integrati di sviluppo (IDE) per PC, che gestiscono tutte le fasi descritte, dall'editing al debugging in alto livello."}
{"id": "49084", "revid": "729019", "url": "https://it.wikipedia.org/wiki?curid=49084", "title": "Motorola 68020", "text": "L'MC68020, comunemente noto come Motorola 68020, \u00e8 un microprocessore a 32 bit prodotto da Motorola. \u00c8 il successore del Motorola 68010 ed \u00e8 stato seguito dal Motorola 68030.\nCaratteristiche.\nIl 68020 \u00e8 formato da 190\u00a0000 transistor e ha una organizzazione interna a 32-bit, e sono a 32 bit anche l'accesso alla memoria e l'indirizzamento. \u00c8 dotato di una cache di 256 Byte organizzata in 64 blocchi da 4 byte gestiti con la modalit\u00e0 direct mapped. Ne \u00e8 stata prodotta anche una versione a basso costo con un indirizzamento a 24 bit chiamata 68EC020.\nIl 68020 include diversi miglioramenti rispetto al 68010, compresa una ALU a 32 bit, nuove istruzioni e nuovo metodi di indirizzamento: la pipeline passa da due stadi a tre stadi.\nLe nuove istruzioni contenevano dei miglioramenti minori come l'estensione dello stato supervisore, un migliore supporto dei linguaggi di programmazione ad alto livello (rimosso nei processori successivi dal momento che non veniva usato), la possibilit\u00e0 di eseguire moltiplicazioni e divisioni tra operatori a 32 bit e la possibilit\u00e0 di manipolare campi di bit.\nI nuovi modi di indirizzamento aggiungevano un altro tipo di indirezione ai precedenti tipi e aumentavano la flessibilit\u00e0 di gestione degli indici.\nLa cache \u00e8 riservata alle istruzioni ed \u00e8 di 256 byte, organizzata in gruppi di 4 byte. Sebbene piccola, consentiva un incremento sensibile delle prestazioni.\nIl 68020 supporta sia il coprocessore matematico 68881 che il pi\u00f9 veloce 68882.\nIl 68020 venne usato in diversi modelli di Apple Macintosh. Venne utilizzato anche dai computer Amiga e dalle Workstation Sun 3.\nPer altre informazioni sulle istruzioni e sui metodi di indirizzamento vedi Motorola 68000."}
{"id": "49085", "revid": "122565722", "url": "https://it.wikipedia.org/wiki?curid=49085", "title": "Yuen Biao", "text": "Biografia.\nAll'et\u00e0 di 5 anni i genitori, Ha Kwong-Tai ed Ha Sau-Ying, lo iscrivono alla Scuola dell'Opera di Pechino ad Hong Kong, dove stringe amicizia con quelli che saranno i suoi futuri colleghi: Jackie Chan, Sammo Hung e Yuen Wah.\nAll'et\u00e0 di 16 anni lascia la scuola e con il maestro Jin-Yuen si trasferisce in America per cercare fortuna, per poi ritornare poco tempo dopo: nella cinematografia americana non c'\u00e8 spazio per un divo asiatico, come aveva scoperto anche Bruce Lee.\nAd Hong Kong interpreta piccoli ruoli in vari film. Inoltre partecipa ai film di Bruce Lee in veste di stuntman in \"I 3 dell'Operazione Drago\" (\"Enter the Dragon\", 1973) e nel film che lasci\u00f2 incompiuto, poi ripreso da Robert Clouse, \"L'ultimo combattimento di Chen\" (\"The Game of Death\", 1978). Yuen Biao \u00e8 anche riconoscibile come uno dei due monaci armati di bastone che combattono nel tempio in \"L'ultima sfida di Bruce Lee\" (\"Tower of Death/Game of Death 2\", 1980), sequel apocrifo del summenzionato \"Game of Death\".\nL'occasione di farsi conoscere viene dall'amico ed ex compagno di scuola Sammo Hung, il quale lo chiama a lavorare con lui. Yuen Biao interpreta i combattimenti durante la sigla iniziale di \"Enter the Fat Dragon\" (\u80a5\u9f8d\u904e\u6c5f o \"Fay Lung kwo gong\", 1978), mentre ha un ruolo proprio in \"Knockabout\" (\u96dc\u5bb6\u5c0f\u5b50 o \"Za jia xiao zi\", 1979). Ma il vero successo arriva nel 1983 con \"The Prodigal Son\" (\u6557\u5bb6\u4ed4 o \"Bai ga jai\"), sempre con Sammo Hung, con il quale si impone come star di prima categoria.\nAnche Jackie Chan lo chiama a partecipare ai suoi film, prima nel 1980 con \"Il ventaglio bianco\" (\"Shi di chu ma\"), poi nel 1983 con \"Project A - Operazione pirati\" (\"A' gai waak\"), che diviene un classico del genere. Dopo altri film diretti dai suoi amici, Yuen Biao decide di seguire la propria strada e di farsi un nome al di fuori della fama dei suoi ex compagni.\nNel 1984 sposa l'attrice DiDi Ping, conosciuta durante le riprese del film \"Carry On Pickpocket\" (\"Tai fong siu sau\", 1982), in cui Yuen Biao \u00e8 il coordinatore degli stuntman. Nel 1986 nasce la loro figlia Yi-Bui, e nel 1988 il loro figlio Ming-Tsak.\nDopo vari successi, nel 1991 Yuen Biao consolida la sua fama partecipando a \"Once Upon a Time in China\" (\u9ec4\u98db\u9d3b) di Tsui Hark, a fianco di Jet Li.\nNel 1988 dirige il suo primo film, \"Kujaku \u00f4\". Ne diriger\u00e0 solamente un altro, \"A Kid From Tibet\" (\u897f\u85cf\u5c0f\u5b50 o \"Xi Zang xiao zi\"), nel 1992.\nNel 1994 torna, dopo tanto tempo, a recitare insieme all'amico Sammo Hung nel film \"Don't Give a Damn\" (\u91d1\u57ce\u6b66\u306e\u6b7b\u89d2\u90fd\u5e02\u30fb\u9999\u6e2f o \"Mou mian bi\").\nIn Canada Yuen Biao ha trovato una seconda casa, dove si dedica al suo hobby preferito: il golf.\nTra i suoi film mai usciti in Italia, troviamo diversi successi: \"The Magnificent Butcher\" (1979) e \"Dreadnaught\" (1982) diretti dal Maestro Yuen Wo Ping, \"Knockabout\" (1979) e \"Prodigal Son\" (1981) diretti dall'amico Sammo Hung, \"Zu: The Warriors From The Magic Mountain\" (1983) di Tsui Hark, un Wuxia-Fantasy campione d'incassi in patria, \"The Champions\" (1983), tra i primi esperimenti di fusione calcio e Kung Fu. Nella seconda met\u00e0 degli anni '80 molti sono i titoli di nota: \"Rosa\" (1986) e \"Righting Wrongs\" (1986) di Corey Yuen, \"Millioneires Express\" (1986), \"Estern Condors\" (1987) e \"Dragons Forever\" (1988) ancora di Sammo Hung, \"The Iceman Cometh\" (1989), \"The Peacock King\" (1989)."}
{"id": "49086", "revid": "125878988", "url": "https://it.wikipedia.org/wiki?curid=49086", "title": "Motorola 68000", "text": "Il Motorola 68000 (nome in codice MC68000) \u00e8 un microprocessore CISC a 16/32 bit.\n\u00c8 stato inizialmente progettato, prodotto e commercializzato da Motorola a partire dal 1979, ed in seguito prodotto e commercializzato dalla Freescale Semiconductor, ex Semiconductor Products Sector di Motorola dalla quale si \u00e8 separata nel corso del 2004.\nCome primo membro della famiglia di microprocessori m68k il suo software in generale \u00e8 compatibile con gli altri processori suoi successori.\nIl modello 68000 \u00e8 ancora utilizzato per fini didattici, mentre, dopo vent'anni, la sua architettura resta ancora una scelta popolare in nuovi progetti.\nStoria.\nOriginariamente il MC68000 \u00e8 stato progettato per essere un processore per usi generici. \u00c8 stato utilizzato da diversi produttori di personal computer come Amiga, Atari e Apple. Molte console lo hanno utilizzato, per esempio il Sega Genesis/Sega Mega Drive, l'Atari Jaguar, il Neo Geo e molte macchine da sala giochi. Nel Sega Saturn, il 68000 era dedicato alla gestione del suono.\nMolti progettisti lo hanno utilizzato e apprezzato e dal loro lavoro sono nati Amiga 1000, Atari ST, vari modelli di Macintosh, l'originale Sun Microsystems e le macchine UNIX della SGI. Il processore \u00e8 stato utilizzato anche dai server Apollo/Domain.\nI successori del 68000 sono stati utilizzati per molto tempo dalle macchine Unix dato che la sua architettura era molto simile a quella del Digital PDP-11 e VAX e quindi erano macchine eccellenti per eseguire programmi scritti in linguaggio C. Il 68000 ha avuto anche molto successo come microcontroller; \u00e8 stato utilizzato da aziende quali HP, Printronix e Adobe per costruire stampanti. Da una sua derivazione sono nati i processori CPU32 e Coldfire utilizzati in milioni di sistemi di automazione industriale. \u00c8 stato utilizzato anche in apparecchiature mediche per il suo vantaggioso rapporto costo/affidabilit\u00e0. Nel 2001 la versione Dragonball \u00e8 stata utilizzata dalla Palm Computing per realizzare i propri PDA e anche Handspring lo ha utilizzato per la serie Visor, sebbene le ultime versioni montino processori ARM. Il 68000 viene tuttora utilizzato dalla Texas Instruments per realizzare le sue calcolatrici grafiche.\nLa versione iniziale del 68000 \u00e8 stata presentata nel 1982 per competere con Intel 8086 e Intel 80286 e i loro successori. La prima versione raggiungeva gli 8\u00a0MHz di clock, che per i tempi era una frequenza operativa molto elevata.\nMotorola ha cessato di produrre direttamente il 68000 nel 2000 anche se continua a produrre alcuni suoi derivati come le CPU32. Dal 2001 Hitachi ha ripreso a produrre 68000 grazie a una licenza concessa da Motorola.\nArchitettura.\nBus indirizzi.\nIl 68000 era un compromesso intelligente: quando venne presentato, i bus a 16 bit erano effettivamente la soluzione pi\u00f9 ragionevole, in quanto relativamente veloci e non molto costosi. Ciononostante, il 68000 venne progettato con registri e spazio d'indirizzamento a 32 bit, assumendo che il costo dell'hardware sarebbe sceso rapidamente e che quindi il maggior costo iniziale della soluzione a 32 bit si sarebbe ripagato in poco tempo.\nSebbene l'ALU del 68000 fosse a 16 bit, il processore gestiva tutti gli indirizzamenti a 32 bit; aveva cio\u00e8 uno spazio d'indirizzamento di 32 bit lineare. Questo significa che il 68000 era, ed \u00e8, di fatto, un microprocessore a 32 bit. L'8086 aveva uno spazio d'indirizzamento di 20 bit, ma essendo segmentato non poteva accedere a blocchi di pi\u00f9 di 64 kilobyte (16 bit) alla volta, dovendo manipolare i registri di segmento.\nNonostante il bus della ALU fosse a 16 bit, le operazioni sugli indirizzi venivano eseguite a 32 bit ed era previsto fuori dalla ALU un sommatore e sottrattore a 32 bit, da utilizzare per le operazioni di post incremento e pre decremento sugli indirizzi, senza dover attendere l'ALU e quindi senza riduzioni delle prestazioni.\nCome detto, sebbene Motorola avesse rilasciato un processore a 16 bit, le sue istruzioni e la sua architettura erano evidentemente plasmati per essere a 32 bit. Questa scelta venne presa per non dover affrontare problemi di compatibilit\u00e0 quando l'architettura fosse migrata ad un bus a 32 bit. L'architettura scelta era flessibile, infatti era gi\u00e0 previsto sia il 68008 (processore con bus a 8 bit) che il futuro successore a 32 bit (che poi fu il 68020).\nPer venire incontro alle esigenze del mercato Motorola aveva previsto inizialmente tre processori. Il 68000, dotato di un bus a 16 bit per i dati e un bus indirizzi a 24 bit (corrispondenti a 16 MB). Il 68008, dotato di un bus a 8 bit per i dati e in grado di indirizzare 18 bit (con possibilit\u00e0 di utilizzare 19 o 20 bit) e infine il processore della generazione successiva dotato di un indirizzamento a 32 bit e di bus dati a 32 bit (in grado di indirizzare 4 GB).\nRegistri interni.\nLa CPU ha i seguenti registri, tutti a 32 bit:\nTutti i registri dati sono di uso generico, non ci sono registri specializzati, dedicati ad esempio alla moltiplicazione o alla divisione, come nei processori precedenti. L'ultimo registro indirizzi \u00e8 lo stack pointer e pu\u00f2 essere chiamato indifferentemente A7 oppure SP. Questo numero di registri rappresenta un buon compromesso: abbastanza basso da non penalizzare troppo il 68000 nelle commutazioni di contesto, ma tuttavia sufficiente a velocizzare la maggior parte dei calcoli.\nSi ritiene che la separazione dei registri in due tipi abbia consentito ai progettisti della CPU di raggiungere un pi\u00f9 alto grado di parallelismo, grazie all'uso di un'unit\u00e0 d'esecuzione ausiliaria per i registri indirizzi.\n\u00c8 presente inoltre un registro di stato (SR) a 16 bit.\nRegistro di stato.\nLe istruzioni aritmetico-logiche e i trasferimenti impostano automaticamente i bit di condizione (flag) nel registro di stato, tranne quando la destinazione \u00e8 un registro indirizzi. Esistono 5 bit di condizione:\nI bit di condizione vengono usati principalmente dalle istruzioni di salto condizionato, per il controllo del flusso di un programma.\nSet di istruzioni.\nI progettisti hanno cercato di rendere il linguaggio assembly del 68000 \"ortogonale\". Ovvero, le istruzioni sono divise in operazioni e modi di indirizzamento: quasi tutti i modi d'indirizzamento sono utilizzabili con la maggior parte delle istruzioni.\nChi scriveva un assemblatore per il 68000 si rendeva chiaramente conto che queste \"istruzioni\", al livello dei bit, erano traducibili in pi\u00f9 codici operativi differenti. Era un compromesso abbastanza buono perch\u00e9 dava quasi gli stessi vantaggi di un sistema veramente ortogonale, e tuttavia garantiva ai progettisti della CPU la libert\u00e0 di estendere la tabella dei codici operativi.\nCon sole 56 istruzioni, la dimensione minima di un'istruzione era enorme per quei tempi: 16 bit. Inoltre, molte istruzioni e modi di indirizzamento richiedono alcune parole in pi\u00f9 per gestire operandi immediati, ulteriori bit del modo di indirizzamento ed altro.\nMolti progettisti ritenevano che l'architettura del MC68000, relativamente al suo costo, offrisse un set di istruzioni con elevata densit\u00e0 di codice, specialmente per quello generato da un compilatore. Tale caratteristica \u00e8 stata alla base del successo e della longevit\u00e0 di questa architettura.\nQuesta convinzione (o caratteristica, a seconda del progettista) ha continuato a rivelarsi vincente per il set di istruzioni (anche per le successive CPU), finch\u00e9 l'architettura ARM non ha introdotto il set di istruzioni Thumb, simile per compattezza.\nLivelli di privilegio.\nIl 68000 e le sue evoluzioni sono dotati di due livelli di privilegio: il livello \"utente\" e il livello \"supervisore\". Un programma eseguito a livello utente ha accesso a tutti i registri, esclusi quelli per la gestione delle interruzioni. A livello supervisore, non ci sono limiti di accesso ai registri. La modalit\u00e0 d'esecuzione \u00e8 determinata da un bit del registro di stato.\nUn notevole vantaggio di questa CPU \u00e8 avere due stack pointer distinti, uno per ogni modalit\u00e0. In modalit\u00e0 supervisore il 68000 usa un registro SP diverso, detto SSP (Supervisor SP). Il processore pu\u00f2 comunque accedere al registro SP del livello utente (detto USP, User SP) anche dal livello supervisore, mediante apposite istruzioni. Grazie a questa caratteristica, in un sistema multitasking basato sul 68000 \u00e8 possibile usare stack molto piccoli per i singoli processi, dato che non bisogna prevedere spazio in pi\u00f9 per il salvataggio dei registri per le interruzioni. Per la gestione delle interruzioni sar\u00e0 invece sufficiente che il sistema operativo allochi un solo stack supervisore di dimensioni adeguate.\nIl modo supervisore \u00e8 il meccanismo di base, comune a tutti i processori della famiglia 68000, per implementare politiche di protezione tipiche dei sistemi operativi pi\u00f9 avanzati: ai programmi comuni, che vengono eseguiti in modalit\u00e0 utente, non \u00e8 consentito l'uso di istruzioni potenzialmente \"pericolose\", che rimangono di competenza esclusiva del sistema operativo.\nInterrupt.\nLa CPU gestisce 7 livelli di interrupt. I livelli vanno dal livello 1 al livello 7 e sono dotati di priorit\u00e0: un livello ad alta priorit\u00e0 pu\u00f2 sempre interrompere un livello a priorit\u00e0 inferiore. Nel registro di stato una istruzione privilegiata seleziona il livello di interrupt in esecuzione in modo da ignorare gli eventuali interrupt di livello inferiore. Il livello 7 non \u00e8 mascherabile (NMI) mentre il livello 0 indica nessun interrupt. I livelli sono memorizzati nel registro di stato e sono visibili in modo utente.\nLa tavola delle eccezioni (interrupt vector addresses) \u00e8 posizionata nelle locazioni di memoria comprese tra 0 e 1023 e permette 256 vettori a 32 bit. Il primo vettore memorizza il punto di partenza dello stack degli indirizzi, il secondo memorizza lo stack delle istruzioni. I vettori tra 3 e 15 sono utilizzati per segnalare gli errori: errore di bus, indirizzo errato, istruzione illegale, divisione per zero, ecc. Dal vettore 24 in poi vengono memorizzati gli interrupt, i 15 livelli di TRAP (interruzione software) e i vettori definiti dall'utente.\nIl gestore degli interrupt inizialmente era un chip separato, il 68901: ci\u00f2 complicava notevolmente il disegno dell'hardware della scheda e rallentava il processore, dato che ogni interrupt doveva essere convertito dal chip esterno. Il 68901 era provvisto anche di una UART molto semplice e di un timer per gli interrupt. Il 68901 aveva molti difetti inclusa una predisposizione a perdere gli interrupt di alto livello se questo e il timer scattavano nello stesso istante. La controparte prodotta dalla Mostek era migliore.\nDurante l'avvio del computer avere i vettori a indirizzi fissi era molto comodo, dato che consentiva di programmare le ROM dei computer senza troppe complicazioni dovute alle allocazioni dinamiche dei vettori. Ma quando il sistema operativo era caricato una gestione fissa dei vettori era una tecnica sconsigliabile dato che limitava il sistema operativo e lo rendeva molto legato al funzionamento del singolo modello di processore. Per risolvere questo problema spesso i produttori avviavano il computer con le ROM residenti a partire da un particolare indirizzo e dopo l'avvio l'indirizzo di partenza veniva modificato e al posto della ROM veniva allocata della RAM che poteva essere modificata senza problemi.\nUn ulteriore problema derivava dalla modalit\u00e0 privilegiata: progettata pensando a un sistema operativo come Unix, che per ragioni di sicurezza attua una netta distinzione tra programmi e sistema operativo. L'idea era buona ma l'implementazione si rivel\u00f2 lacunosa, vi erano delle dimenticanze che la rendevano non sicura. Questi errori vennero corretti nelle generazioni successive.\nIl 68000 non era in grado di gestire correttamente un errore nell'accesso alla memoria e quindi non era in grado di implementare una vera gestione della memoria virtuale, una necessit\u00e0 vitale per molti sistemi operativi. La memoria virtuale \u00e8 una semplice tecnica utilizzata per simulare la disponibilit\u00e0 di memoria RAM praticamente infinita. Quando il processore accedeva a una locazione di memoria non esistente attivava un interrupt che provvedeva a selezionare un blocco di RAM, salvare il suo contenuto su disco rigido e poi manipolava gli indirizzi in modo che gli indirizzi inesistenti puntassero alla zona di memoria appena liberata. Alcuni produttori di sistemi Unix realizzarono macchine basate sul 68000 con il supporto della memoria virtuale. Fu possibile utilizzando due processori con il clock sfasato. Quando il primo processore si bloccava per via di un accesso a un indirizzo inesistente, la logica di controllo impediva al secondo di fare la stessa fine e attivava l'interrupt di gestione della memoria virtuale che dopo aver liberato la RAM e aver opportunamente manipolato gli indirizzi sbloccava il primo processore che riprendeva l'elaborazione come se non fosse successo niente. Ovviamente era una tecnica molto costosa e inefficiente e appena usc\u00ec il 68010 i produttori aggiornarono le macchine eliminando il secondo processore.\nUn problema meno visibile ma non meno importante del 68000 era che disponendo di molte istruzioni e molti modi di indirizzamento era difficile da simulare dato che il simulatore doveva tener conto di moltissimi casi con moltissime varianti. Questo \u00e8 un problema che si presenter\u00e0 anche in alcune versioni moderne della sua architettura. Nel controllo avionico infatti \u00e8 stato scelto il processore Intel 80386 per la sua semplicit\u00e0 di simulazione rispetto al corrispettivo processore Motorola.\nLa revisione successiva del processore, il Motorola 68010 risolse la maggior parte dei problemi del 68000.\nDettagli sul set di istruzioni.\nLa maggior parte delle istruzioni sono diadiche, hanno cio\u00e8 due operandi, uno dei quali indica anche la destinazione del risultato. Esempi significativi sono:\nMolte istruzioni ammettono un suffisso che permette di specificare la dimensione dei dati dell'operazione:\nIl default \u00e8 16 bit.\nI modi di indirizzamento supportati sono:\nSi noti che la quantit\u00e0 effettivamente sommata o sottratta al registro indirizzi, rispettivamente nei modi con post-incremento e pre-decremento, dipende dalla dimensione dei dati: 1 se si opera su byte, 2 se su word, 4 se su long word."}
{"id": "49088", "revid": "729019", "url": "https://it.wikipedia.org/wiki?curid=49088", "title": "Motorola 68LC040", "text": "Il 68LC040 \u00e8 una versione low cost (basso costo) del microprocessore Motorola 68040 senza FPU e senza MMU. L'eliminazione della FPU consentiva di ridurre i costi e la potenza assorbita dalla CPU. Sebbene il processore ora sembra essere pi\u00f9 simile a un 68020 che a un 68040 il processore continua a possedere la pipeline a 6 stadi e le due cache separate e queste caratteristiche lo rendono significativamente pi\u00f9 veloce del 68020.\n\"Nota:\"\nOltre che con la dominazione ufficiale il 68LC040 viene spesso indicato come \"LC40\""}
{"id": "49089", "revid": "842", "url": "https://it.wikipedia.org/wiki?curid=49089", "title": "Motorola 68HC000", "text": ""}
{"id": "49094", "revid": "1305772", "url": "https://it.wikipedia.org/wiki?curid=49094", "title": "Free On-line Dictionary of Computing", "text": "Il Free On-line Dictionary of Computing (FOLDOC) \u00e8 un dizionario enciclopedico wiki gratuito on-line incentrato su tutti gli aspetti legati all'informatica. Viene fondato nel 1985 da Denis Howe ed \u00e8 ospitato dall'Imperial College di Londra. Howe all'inizio del progetto ha svolto la funzione di capo redattore del dizionario. FOLDOC \u00e8 distribuito sotto GNU Free Documentation License.\nContiene le definizioni relative a:\nStoria.\nIl dizionario \u00e8 nato nel 1985, quando il suo creatore, Denis Howe, ha iniziato a compilarlo copiando le prime definizioni da alcune riviste per uso personale."}
{"id": "49102", "revid": "125609022", "url": "https://it.wikipedia.org/wiki?curid=49102", "title": "Toronto Raptors", "text": "I Toronto Raptors sono una delle trenta squadre di pallacanestro che militano nel massimo campionato professionistico statunitense e canadese, la National Basketball Association.\nSono al momento unica franchigia NBA canadese dal trasferimento a Memphis dei Vancouver Grizzlies. La squadra ha finora adottato una linea di mercato internazionale investendo come nessun altro su giocatori non statunitensi e in particolar modo europei (nel tempo, tuttavia, questa linea \u00e8 stata adottata anche da altre squadre, come i Denver Nuggets): apice di questa politica fu la chiamata di Andrea Bargnani come prima scelta assoluta al Draft NBA 2006. I Raptors sono inoltre stati i primi a far debuttare un giocatore italiano in NBA (escluso il naturalizzato Mike D'Antoni), ovvero Vincenzo Esposito nel 1995.\nCon il titolo conquistato nel 2019 i Raptors sono diventati la prima franchigia non statunitense ad aggiudicarsi un'edizione della NBA.\nStoria.\nLa nascita: il ritorno della NBA in Canada.\nDopo 50 anni dall'estinzione della prima squadra di Toronto, i Toronto Huskies debuttanti nella BAA 1946 e scioltasi a fine stagione, i Toronto Raptors vengono fondati nella stagione 1995-96 grazie al primo general manager Isiah Thomas, insieme agli allora Vancouver Grizzlies, come franchigie espansione della NBA in Canada. Toronto Raptors deve il suo nome alla scelta dei fans in un periodo in cui imperversava Jurassic Park. Giocavano allo SkyDome, impianto polifunzionale con tetto semovente, dove rimasero fino al 1999. In quella prima stagione suscit\u00f2 polemiche la prima scelta di Damon Stoudamire, che si rivel\u00f2 eccelso giocatore, vincendo anche il titolo di matricola dell'anno. A partire dal 1999 iniziarono a giocare nell'Air Canada Centre nel derby tutto canadese esordendo contro i Vancouver Grizzlies.\nI primi anni nel campionato di basket pi\u00f9 spettacolare del mondo sono un disastro, collezionando strisce negative impressionanti, in particolare nella stagione 1997-98 dove conquista 16 vittorie a fronte di 66 sconfitte, a causa dell'infortunio delle sue stelle.\n1998-2005: l'era di Vince Carter.\nNel 1998, la prima scelta ai draft dei Toronto Raptors segna decisamente una svolta nella storia della franchigia, con l'arrivo in Canada di Vince Carter, che si riveler\u00e0 subito eccezionale atleta, giocatore e nuova stella della NBA.\nInfatti nella stagione 1999-2000 i Raptors sorprendono il pubblico conquistando i play-off per la prima volta nella storia della franchigia, grazie alla maturazione della propria stella Vince Carter. I Raptors verranno eliminati dai New York Knicks al primo turno.\nI progressivi miglioramenti della squadra e la crescita della fama di Vince Carter attraggono molti fans intorno alla squadra, molti dei quali non erano mai stati appassionati di basket.\nL'anno successivo le cose vanno ancora meglio: conquistati senza problemi i playoff (47 vinte - 35 perse), sconfiggono al primo turno i New York Knicks e perdono contro i Philadelphia 76ers di Allen Iverson e Dikembe Mutombo giocando la loro migliore serie nei playoff fino ad allora. La serie fu persa con un tiro da tre sbagliato di Vince Carter a 4 secondi dalla sirena finale in gara 7.\nNella stagione 2001-02 conquistano l'accesso ai play-off ma sono sconfitti dai Detroit Pistons: l'infortunio di Vince Carter e le magie di Ben Wallace e Jerry Stackhouse affossano in poco tempo la squadra.\nL'anno 2003-04 viene concluso con un record mediocre (33 vinte - 49 perse), che non permette ai Raptors l'accesso ai playoff.\n2005-2010: la fine dell'era Carter, l'inizio dell'era Bosh.\nNel corso della stagione 2004-05 la stella della squadra, Vince Carter, viene ceduto ai New Jersey Nets, il che promuove la scelta n\u00ba4 del draft NBA 2003, Chris Bosh, a timoniere della squadra e speranza attorno a cui costruire il futuro della franchigia.\nIl 28 febbraio 2006 i Raptors, dopo il licenziamento di Rob Babcock, annunciano la nomina a nuovo presidente di Bryan Colangelo. Il nuovo GM si fa subito notare con delle discusse mosse di mercato come la cessione del promettente rookie Charlie Villanueva ai Milwaukee Bucks in cambio del playmaker T.J. Ford.\nAl draft NBA 2006 un'altra scelta sorprendente: Andrea Bargnani, cestista romano proveniente da tre stagioni alla Benetton Treviso, \u00e8 scelto prima scelta assoluta, diventando cos\u00ec il primo cestista europeo in assoluto a essere riuscito in tale impresa. Vengono messi sotto contratto anche altri due giocatori provenienti dall'Europa, Jorge Garbajosa (Club Baloncesto M\u00e1laga) ed Anthony Parker (Maccabi Tel Aviv).\nI frutti della nuova gestione si fanno subito vedere, infatti nella stagione 2006-07 i Raptors riescono a ritrovare i play-off dopo cinque anni di assenza vincendo, per la prima volta nella loro storia, il titolo dell'Atlantic Division con un record di 47 partite vinte e 35 perse.\nIl primo turno dei play-off vede la squadra canadese scontrarsi con i New Jersey Nets: in gara-1 i Raptors sono visibilmente emozionati (sono la squadra con meno giocatori ad aver affrontato i playoff NBA) e, nonostante il favore del campo, non riescono ad arginare il gioco dei Nets che si impongono 91-96. In gara-2 la squadra riesce a ritrovare il gioco espresso durante la regular season vincendo 89-83, pareggiando la serie. Durante la stessa gara viene premiato l'allenatore Sam Mitchell, come miglior allenatore della stagione NBA. La serie si sposta sul campo dei Nets dell'ex dei Raptors Vince Carter, i quali si impongono sia in gara-3 che in gara-4 con il rispettivo punteggio di 102-89 e 102-81, dominando completamente le partite grazie soprattutto alle incredibili prestazioni di Jason Kidd. In gara-5 si ritorna a Toronto dove i Raptors, chiamati alla vittoria per non uscire dai play-off, riescono ad imporsi 98-96, ritrovando un buon gioco e un Andrea Bargnani in grande spolvero (17 punti con il 100% al tiro nel primo tempo). In gara-6 per\u00f2 i Nets riescono a chiudere la serie vincendo 98-97 una partita decisa nelle battute finali da un canestro di Richard Jefferson e un passaggio errato di Jos\u00e9 Calder\u00f3n ad una manciata di secondi dalla sirena.\nIl 14 maggio, come omaggio al grande lavoro svolto per la squadra, Bryan Colangelo viene premiato come NBA Executive of the Year Award della stagione 2006-07.\nLa stagione successiva si apre con un movimentato mercato che vede la partenza di Morris Peterson (dopo 7 anni di militanza nei Raptors) e l'arrivo di pedine importanti come Carlos Delfino dai Detroit Pistons, Jason Kapono dai Miami Heat e la scoperta Jamario Moon. La stagione 2007-08 soffre di alti e bassi, mostrando una marcata carenza di gioco da parte della franchigia canadese, complici i numerosi infortuni (su tutti Jorge Garbajosa e T.J. Ford) e il rafforzamento delle dirette concorrenti per la division. Chiudono sesti nella classifica dell'Eastern Conference con 41 vittorie e 41 sconfitte, finendo accoppiati nel primo turno di playoff con gli Orlando Magic, da cui vengono eliminati in cinque partite, con il risultato di 4-1.\nNel Draft NBA 2008 i Raptors hanno a disposizione la diciassettesima scelta, con la quale prendono Roy Hibbert. Il nuovo giocatore viene per\u00f2 girato qualche giorno dopo agli Indiana Pacers in un trade che vede coinvolti anche Radoslav Nesterovi\u010d, T.J. Ford e Maceo Baston, i quali vengono scambiati per Jermaine O'Neal e il rookie Nathan Jawai (trade tra l'altro ingenuamente rivelata la notte del draft NBA da Brandon Rush, scelto dai Blazers, ma che sarebbe dovuto subito andare agli Indiana Pacers insieme a Jarrett Jack in cambio di Ike Diogu).\nI risultati stentano per\u00f2 ad arrivare e cos\u00ec il 3 dicembre 2008 Sam Mitchell viene rimosso dall'incarico di head coach, e sostituito dal vice Jay Triano.\nNonostante il cambio alla guida le prestazioni non migliorano, cos\u00ec Bryan Colangelo nel tentativo di risollevare le sorti della squadra porta a compimento una nuova trade che vede in partenza dopo pochi mesi dal suo arrivo Jermaine O'Neal, il quale insieme a Jamario Moon approda ai Miami Heat in cambio di Marcus Banks e Shawn Marion.\nLa stagione nonostante un notevole miglioramento sia a livello di gioco che di risultati (grazie soprattutto all'esplosione di Andrea Bargnani e all'apporto difensivo di Marion) si conclude con la squadra canadese fuori dai play-off e con l'assegnazione della nona scelta nel Draft NBA 2009.\nLa nuova stagione inizia con un Bryan Colangelo scatenato sul mercato che porta ad una rivoluzione della squadra confermando solamente tre giocatori della precedente stagione: Andrea Bargnani, Jos\u00e9 Calder\u00f3n e Chris Bosh.\nI primi movimenti iniziano il 9 giugno 2009 quando Jason Kapono viene scambiato con i Philadelphia 76ers in cambio di Reggie Evans. Il 25 giugno al Draft NBA 2009 Toronto chiama con la nona scelta DeMar DeRozan dalla University of Southern California. I Raptors inoltre, battendo in extremis la concorrenza dei Portland Trail Blazers, riescono ad accaparrarsi le prestazioni del free agent Hidayet T\u00fcrko\u011flu protagonista di una grande stagione nel 2008-09 con gli Orlando Magic. Di contraccolpo per\u00f2 lo svincolato Anthony Parker decide di lasciare Toronto per approdare ai Cleveland Cavaliers. Nel contempo il GM Bryan Colangelo riesce a portare in Canada, attraverso una sign&amp;trade che coinvolge ben 4 squadre (Toronto, Dallas, Orlando e Memphis), Devean George e Antoine Wright (ex Mavericks), liberandosi di Kris Humphries, Shawn Marion e Nathan Jawai, tutti accasatisi a Dallas. Poco tempo dopo per\u00f2, George viene scambiato per la guardia dei Golden State Warriors, Marco Belinelli che segue cos\u00ec le sorti del compagno di nazionale Bargnani (con cui forma il primo duo di giocatori italiani in NBA). Nel contempo i Raptors riescono ad acquisire anche le prestazioni di Jarrett Jack e Radoslav Nesterovi\u010d (per il secondo si tratta di un ritorno) entrambi reduci da una stagione agli Indiana Pacers. Il 17 agosto 2009 attraverso una sign&amp;trade che porta l'argentino Carlos Delfino ai Bucks, Toronto acquisisce le prestazioni di Amir Johnson e Sonny Weems (entrambi provenienti dai Milwaukee Bucks); nell'operazione viene coinvolto anche il giovane playmaker serbo Roko Uki\u0107 che, chiuso nelle rotazioni dal nuovo acquisto Jack, si trasferisce ai Bucks.\nDall'8 dicembre 2009, i Raptors introducono una maglia speciale per ricordare i Toronto Huskies. La divisa storica, dai colori bianco-blu, verr\u00e0 usata in sei incontri della stagione 2009-10 (Minnesota, New Jersey, Miami, Memphis, New York e Utah) per poi essere adoperata come maglia di riserva.\nLe aspettative sulla squadra canadese in questa stagione erano piuttosto alte, soprattutto dopo l'acquisto di T\u00fcrkoglu, ma dopo un buon inizio si ebbe un crollo nella parte finale della stagione che cost\u00f2 la qualificazione ai playoff.\n2010-2013: l'addio di Bosh e la ricostruzione.\nNella stagione 2010-2011 dopo sette anni a Toronto la stella della squadra Chris Bosh decide di non rinnovare il contratto con i Raptors e di trasferirsi ai Miami Heat (i Raptors ricevono dagli Heat alcuni future scelte al draft e una sostanziosa trade exception) andando cos\u00ec a formare i \"Big Three\" con altre due stelle della NBA come Dwyane Wade e LeBron James.\nNel Draft 2010 i Raptors scelgono Ed Davis con la 13\u00aa scelta assoluta e acquistano Solomon Alabi, centro inizialmente scelto alla 50\u00aa posizione da Dallas.\nDurante la off-season il general manager Bryan Colangelo cede subito la grande delusione della passata stagione, il turco Hidayet T\u00fcrko\u011flu, che si accasa a Phoenix in cambio del brasiliano Leandro Barbosa, Dwayne Jones e una trade exception. Venne ceduto anche Marco Belinelli ai New Orleans Hornets in cambio di Julian Wright.\nToronto imbottisce ancora di pi\u00f9 la gi\u00e0 folta presenza di giocatori internazionali nel roster acquistando da Houston il centro australiano David Andersen e firmando il lituano Linas Kleiza di cui, prima del suo trasferimento all'Olympiakos, detenevano i diritti i Denver Nuggets. Il 20 novembre il playmaker titolare Jarrett Jack, David Andersen e Marcus Banks vengono ceduti ai New Orleans Hornets in cambio di Predrag Stojakovi\u0107, Jerryd Bayless e una somma in denaro (questa \u00e8 la seconda operazione dei canadesi con gli Hornets dopo quella che ha portato Belinelli in Louisiana in estate). Tuttavia, dopo soli 2 mesi, Stojakovi\u0107 in gennaio verr\u00e0 ceduto ai Dallas Mavericks (con cui a fine anno si laureer\u00e0 campione NBA per la prima e unica volta in carriera) in cambio di Alexis Ajin\u00e7a.\nIl 16 febbraio 2011 \u00e8 il giorno del ritorno da avversario di Chris Bosh all'Air Canada Centre, l'ex Raptor \u00e8 accolto dal pubblico di casa con sonori fischi e brusii ma firma 25 punti e gli Heat si impongono per 103-95, nonostante il top-scorer della partita sia Andrea Bargnani, autore di 38 punti.\nIl 18 maggio 2011 viene rinnovato il contratto al GM Bryan Colangelo.\nNel giugno del 2011 viene firmato come \"head coach\" Dwane Casey, dopo un'esperienza non entusiasmante sulla panchina dei Timberwolves dal 2005 al 2007, \u00e8 stato per 4 anni assistente dei Dallas Mavericks con cui ha vinto il titolo NBA nella passata stagione; dopo quasi tre stagioni non viene riconfermato Jay Triano che quindi chiude la sua esperienza ai Raptors con un record di 87 vinte e 142 perse.\nAl Draft NBA 2011 viene scelto con la chiamata n\u00ba5 il centro lituano Jonas Valan\u010di\u016bnas che per\u00f2 decide di rimanere a giocare nella madrepatria con il Lietuvos Rytas decidendo di arrivare nella NBA solo dal 2012-13. La stagione 2011-12 viene caratterizzata dal lockout che ritarda l'inizio del campionato di quasi due mesi facendolo partite il 25 dicembre con un calendario ridotto a 66 partite stagionali.\nColangelo pianifica una stagione di transizione, viene riconfermato il blocco di giovani della precedente stagioni guidati da Andrea Bargnani e DeMar DeRozan e vengono aggiunti dal mercato dei free-agent giocatori esperti come il trentaseienne Anthony Carter, il ventisettenne centro Aaron Gray proveniente dagli Hornets, l'ala Rasual Butler e il centro trentatreenne Jamaal Magloire, nativo di Toronto e proveniente da tre stagioni ai Miami Heat. Magloire fu il primo giocatore canadese in assoluto ad aver giocato nei Raptors, fatto molto strano in quanto i Raptors da sempre puntano sui giocatori non statunitensi. Viene firmato anche il giovane panamense Gary Forbes, proveniente da Denver e, nell'ultimo giorno di mercato, vengono mandati Anthony Carter e Leandro Barbosa agli Indiana Pacers in cambio di una scelta al secondo turno del draft 2013 e di una somma in denaro. L'annata si rivela comunque deludente condizionata soprattutto da diversi infortuni al polpaccio di Bargnani che prima di doversi fermare stava disputando la sua migliore stagione in carriera.\nIn vista stagione 2012-13 i Raptors tentano un colpo di mercato cercando l'ingaggio di Steve Nash (2 volte MVP e 8 volte All-Star); il giocatore, rimasto free agent dopo la scadenza del contratto con i Phoenix Suns, riceve infatti un'offerta di tre anni a 36 milioni di dollari dai Raptors salvo per\u00f2 poi accettare a sorpresa quella dei Los Angeles Lakers. Il 31 gennaio 2013 piazzano un importante colpo acquisendo l'ala piccola Rudy Gay dai Memphis Grizzlies in uno scambio che coinvolge anche i Detroit Pistons, cedendo al contempo Calder\u00f3n ed Ed Davis. Nonostante la squadra non riesca ancora una volta a qualificarsi ai play-off, chiudendo con un bilancio di 34-48, ad appena 4 vittorie dalla zona play-off, \u00e8 la prima stagione dal 2009 in cui i Raptors chiudono con un bilancio vincente in casa.\n2013-2018: l'avvento di Masai Ujiri e l'era Lowry-DeRozan.\nNell'estate il nuovo presidente del Maple Leaf Sports &amp; Entertainment (MLSE) Tim Leiweke decide per un cambio di rotta sostituendo il GM Bryan Colangelo con Masai Ujiri, Executive of The Year 2013, gi\u00e0 in passato parte dell'organizzazione dei Toronto Raptors. Mosse fondamentali del General Manager di origini africane sono le cessioni di Andrea Bargnani e Rudy Gay; il primo venne ceduto il 10 luglio 2013 ai New York Knicks in cambio di Steve Novak, Quentin Richardson e Marcus Camby (anche se solo Novak figurer\u00e0 nei 15 finali per la stagione in quanto gli altri due sono stati tagliati prima dell'inizio), il secondo invece venne ceduto l'8 dicembre ai Sacramento Kings insieme ad Aaron Gray e Quincy Acy in cambio di Greivis V\u00e1squez, John Salmons, Patrick Patterson e Chuck Hayes. L'innesto di questi nuovi giocatori portano i Raptors da un inizio stentato a prestazioni molto positive nella pur modesta Eastern Conference. Con un record di 48-34 i Raptors arrivano terzi nella Eastern Conference, tornando cos\u00ec ai play-off dopo 6 stagioni. Tuttavia durante la post-season vennero sorprendentemente eliminati per 4-3 dai Brooklyn Nets arrivati sesti in RS.\nAl Draft NBA 2014 i Raptors selezionano Bruno Caboclo (che in futuro si riveler\u00e0 una delusione), Xavier Thames e DeAndre Daniels. Tuttavia soltanto il primo figurer\u00e0 nella rosa della squadra all'inizio della stagione. Il 1\u00ba luglio 2014 i Raptors cedettero John Salmons agli Atlanta Hawks in cambio di Lou Williams e dei diritti su Lucas Nogueira (16\u00aa scelta al Draft NBA 2013 dei Boston Celtics i cui diritti sono stati ceduti prima ai Dallas Mavericks e poi agli Hawks prima di essere ceduti ai Raptors). Lou Williams si rivel\u00f2 importante per la franchigia canadese in quanto disput\u00f2 80 partite tutte da subentrante ma totalizzando di media 15,5 punti. Questo gli valse la vittoria del premio di Sixth Man Of The Year, diventando il primo giocatore nella storia dei Toronto Raptors a vincere quel premio. In RS i canadesi totalizzarono un record di 49-33, arrivando quarti nella Eastern Conference. Tuttavia nei play-off delusero, venendo eliminati come l'anno precedente al primo turno, ma stavolta con un sonoro 4-0 rifilatogli dagli Washington Wizards (in gara-4 persero con addirittura 29 punti di scarto per 124-95).\nLa stagione 2015-16 vede per la terza volta consecutiva i Raptors vincitori della loro Division, con un totale di 56-26, nuovo record di franchigia. Per la prima volta nella loro storia i Raptors, dopo aver superato Indiana Pacers e Miami Heat per 4-3 faticando, accedono alle finali di conference per la prima volta nella loro storia; l\u00ec affrontarono i Cleveland Cavaliers, futuri campioni NBA contro cui i Raptors persero la serie per 4-2, uscendo con dignit\u00e0. In gara-3 fu da segnalare la super prestazione di Bismack Biyombo che raccolse 26 rimbalzi totali, stabilendo cos\u00ec il record assoluto di franchigia. Tuttavia in estate Biyombo lasci\u00f2 i Raptors per accassarsi agli Orlando Magic. Il valore dei Raptors si attesta attorno ai 980 milioni di dollari. Come rendimento \u00e8 la migliore franchigia sotto il miliardo di dollari di valore (fatturato circa 193 milioni di dollari).\nDopo l'ottima stagione disputata Il suo valore cresce a 1.125 milioni di dollari.\nDalla stagione 2016-17 per 6 partite hanno introdotto come quinta divisa ufficiale una nuova canotta blu in omaggio ai 70 anni dei Toronto Huskies. In febbraio i Raptors finalizzarono 2 acquisti per essere pi\u00f9 competitivi nei playoffs: il 14 febbraio 2017 i canadesi cedettero Terrence Ross, giocatore importante per loro in uscita dalla panchina, agli Orlando Magic in cambio di Serge Ibaka, mentre durante la \"trade dead-line\" venne ceduto Jared Sullinger (giocatore acquistato nella sessione estiva di mercato ma che deluse nelle poche occasioni in cui scese in campo) insieme a due future seconde scelte in cambio di P.J. Tucker, che and\u00f2 a colmare il vuoto lasciato dalla cessione di Ross. Per Tucker questo si tratt\u00f2 di un ritorno in quanto gioc\u00f2 nei Raptors nella stagione da rookie (ovvero la stagione 2006-2007 in quanto fu la 35\u00aa scelta al Draft NBA 2006) in cui venne tagliato in marzo. In tale stagione segnata dall'infortunio di Kyle Lowry alla All Star Game, che lo costringe a saltare quasi tutta l'ultima parte di regular season, DeMar DeRozan, la stella pi\u00f9 pagata (oltre $ 26.500.000) dei Toronto Raptors, nonch\u00e9 il secondo pi\u00f9 pagato dalla NBA, eguaglia il record di Michael Jordan mettendo a referto almeno 30 punti nelle prime 5 gare di regular season, e stabil\u00ec un nuovo record per i Toronto Raptors mettendo a segno almeno 35 punti in 12 gare. L'8 aprile 2017, con i 38 punti messi a segno contro i Miami Heat, supera il record di Vince Carter della stagione 2000/1, segnando oltre 30 punti in 31 partite in stagione. Il 9 aprile 2017, con i 35 punti messi a segno contro i Knicks, diventa il secondo Raptors nella storia dopo Vince Carter a segnare almeno 2000 punti in stagione. Finiscono la stagione al terzo posto, a 51 vittorie (\u00e8 la 2\u00aa volta nella storia, nonch\u00e9 il 2\u00ba anno di fila che superano le 50 vittorie) raggiungendo i Cavaliers proprio con la vittoria a Cleveland all'ultima giornata. Dopo i record di DeRozan, questo \u00e8 un anno record anche i Raptors, i quali hanno segnato pi\u00f9 punti totali (8.762) e punti a partita (106.9) quest'anno che in qualsiasi altra stagione nella storia della franchigia. I massimi precedenti erano 8.534 punti totali e 104,1 punti a partita, situato nel 2009-10. I Raptors stabilirono il record di squadra per il pace (94.7 possessi palla per 48 minuti) e per il punteggio offensivo (112,3 punti per 100 possessi). Nei Playoffs eliminano i Milwaukee Bucks 4-2 per perdere in semifinale con i Cleveland Cavaliers, guidati da uno strepitoso LeBron James, con un sonoro 4-0.\nL'anno successivo, dopo aver vinto la \"regular season\" (con il nuovo record di franchigia a 59 vittorie, qualificandosi per i playoff gi\u00e0 alla sessantaquattresima partita), vengono eliminati ai Playoffs con il medesimo risultato dell'anno precedente dai Cavaliers, con LeBron che si conferma nuovamente il loro incubo personale. Ci\u00f2 porta al licenziamento di Dwane Casey, che lo stesso anno era stato nominato \"Coach of the Year\", con la promozione a capo allenatore di Nick Nurse il 14 giugno successivo.\n2018-oggi: l'addio di Casey e DeRozan, l'arrivo di Kawhi Leonard e il primo titolo NBA.\nIl 14 luglio 2018, DeMar DeRozan, insieme a Jakob P\u00f6ltl ed una scelta protetta al primo giro del Draft NBA 2019, vengono ceduti ai San Antonio Spurs in cambio di Kawhi Leonard e Danny Green. A febbraio 2019 arriva anche Marc Gasol (il pi\u00f9 giovane dei fratelli Gasol), in un trade con i Memphis Grizzlies in cambio di Jonas Valan\u010di\u016bnas, Delon Wright, C.J. Miles e ad una chiamata al secondo giro nel 2024.\nIl 25 maggio 2019 vincono il titolo della Eastern Conference e accedono per la prima volta nella loro storia alle NBA Finals nelle quali scontrano i Golden State Warriors. Il 13 giugno 2019 in Gara-6 alla Oracle Arena di Oakland concludono la serie (4-2) e si aggiudicano il loro primo titolo NBA. Kawhi Leonard viene premiato MVP delle NBA Finals (con voto quasi unanime, unico voto diverso a favore di Fred VanVleet), divenendo il primo di sempre a ricevere il suddetto premio come giocatore delle due diverse Conference (Spurs nel 2014 e Raptors, appunto, nel 2019).\nL'anno successivo i Raptors perdono la loro stella Kawhi Leonard, passato da free-agent ai Los Angeles Clippers, oltre a Danny Green, passato ai Los Angeles Lakers. \nNonostante ci\u00f2, si posizionano secondi nella Eastern Conference con un record di 53-19, in una stagione abbreviata a causa della pandemia di COVID-19, ottenendo cos\u00ec la pi\u00f9 alta percentuale di vittorie nella stagione regolare nella storia della franchigia (73,6%). Ai playoffs (iniziati pi\u00f9 tardi del normale, in agosto, nella cosiddetta \"bolla di Orlando\"), i Raptors eliminano agevolmente i Brooklyn Nets per 4-0. Al secondo turno incontrano i Celtics, che li eliminano in sette gare.\nRecord stagione per stagione.\n(*) Stagione pi\u00f9 breve a causa del \"lockout\"\n(**) Stagione pi\u00f9 breve a causa del \"lockdown\"\nMembri della Basketball Hall of Fame.\nNote:\nAllenatori.\n\"Note: Statistiche aggiornate a fine stagione 2017-2018.\"\nPremi e riconoscimenti individuali.\nKawhi Leonard (2019)\nPascal Siakam (2019)\nLeader di franchigia.\nGrassetto: giocatore ancora attivo ai Raptors.\nStatistiche aggiornate al 8 febbraio 2022."}
{"id": "49113", "revid": "1543377", "url": "https://it.wikipedia.org/wiki?curid=49113", "title": "Motorola 6800", "text": "I Motorola 6800, noti anche come MC6800, sono una famiglia di microprocessori a 8 bit progettata e costruita da Motorola nel 1974.\nFaceva parte del progetto \"M6800 Microcomputer System\" di Motorola che includeva una serie di componenti fra cui quelli per la gestione delle interfacce parallele e seriali, chip RAM e ROM, e altri integrati di supporto utili per assemblare un computer base. Fu usato per diversi prodotti dell'epoca quali computer come il MITS Altair 680, giochi arcade come Tank 8, console giochi come l'APF-M1000.\nIl progetto fu annunciato nel mese di marzo del 1974 e fu messo in produzione alla fine di quell'anno.\nStoria.\nLa progettazione e il contesto.\nIl processo di sviluppo del 6800 inizi\u00f2 nel 1971 quando il progetto fu affidato a un gruppo di lavoro composto dal progettista Tom Bennett, dal responsabile del settore ingegneristico Jeff LaVell, dal responsabile di mercato Link Young e dai progettisti di sistemi Mike Wiles, Gene Schriber e Doug Powell, tutti dislocati nello stabilimento di Mesa in Arizona. Quando il progetto fu terminato, Bennet aveva sotto di s\u00e9 17 progettisti e LaVell 15/20 ingegneri, e c'era un altro gruppo dedito allo sviluppo delle applicazioni del processore composto da un numero simile di persone.\nBennet aveva precedenti esperienze nei controlli industriali e aveva lavorato negli anni sessanta per Victor Comptometer dove aveva progettato il primo calcolatore elettronico basato su integrati MOS, il \"Victor 3900\".\nNel 1971 entr\u00f2 a lavorare presso Motorola, dove fu assegnato al reparto dedito alla progettazione degli integrati, da cui pass\u00f2 poi al gruppo che stava lavorando sul 6800, divenendone il responsabile. Altre persone sono state in seguito accreditate dello sviluppo del 6800 ma la paternit\u00e0 del processore era all'epoca ben chiara. Nel 1975 \"Robert Cushman\", editore della rivista \"EDN\", intervistando Chuck Peddle per un articolo sul MOS 6502 per il numero di settembre, scriveva: \nDopo il 6800 Bennet lavor\u00f2 sui prodotti per utilizzo automobilistico, e Motorola divenne uno dei principali fornitori di microprocessori per questo settore.\nJeff LaVell entr\u00f2 a lavorare presso Motorola nel 1966 come responsabile dell'organizzazione commerciale dei prodotti per computer. LaVell aveva precedentemente lavorato presso Collins Radio sul suo computer C8500 che era costruito con integrati ECL. Nel 1971 era a capo di un gruppo che esaminava le richieste dei principali clienti di Motorola, tra cui Hewlett Packard, National Cash Register, National Data Corporation (CDC) e Digital Equipment Corporation. Il gruppo studiava i prodotti acquistati da essi e cercava di identificare le funzionalit\u00e0 da implementare in circuiti integrati dal basso prezzo. Il risultato dell'analisi port\u00f2 all'identificazione di una famiglia di 15 blocchi di funzioni, ognuno dei quali implementabile in un integrato. Alcuni di questi blocchi furono poi integrati nella prima versione della famiglia M6800, altri ancora furono aggiunti nelle versioni successive.\nDurante lo sviluppo del processore, LaVell costru\u00ec un prototipo dell'architettura del 6800 usando 451 integrati TTL, ridotti successivamente a 114 con l'uso di ROM e logiche MSI.\nJohn Buchanan lavorava presso Motorola come progettista di memorie: Bennet chiese a Buchanan di realizzare i circuiti di alimentazione del 6800. Generalmente gli integrati MOS richiedevano 3 tensioni: -5 V, +5 V e +12 V. La famiglia di integrati M6800 ne utilizzava solo una, +5 V. Fu relativamente facile eliminare quella da -5 V tramite una pompa di corrente molto semplice ma i transistor MOS richiedevano una tensione variabile tra +10 e +12 V a causa dell'alta tensione di pinch-off dovuta alla struttura del gate dei MOS dell'epoca: Buchanan realizz\u00f2 un amplificatore integrato nel chip che forniva la tensione richiesta. Tali circuiti sono registrati a suo nome insieme allo schema del microprocessore. Rod Orgill aiut\u00f2 Buchanan nel lavoro di analisi e di realizzazione degli schemi del 6800. In seguito Orgill lasci\u00f2 Motorola per passare a MOS Technology, dove progett\u00f2 il MOS 6501, un chip compatibile a livello di piedinatura con il 6800.\nBill Lattin entr\u00f2 a lavorare presso Motorola nel 1969. Fu unito al gruppo che sviluppava gli strumenti di simulazione per computer che erano utilizzati per realizzare i nuovi circuiti MOS del 6800. Lattin e Frank Jenkins avevano entrambi frequentato presso l'Universit\u00e0 di Berkley i corsi di Donald Pederson, il progettista del simulatore di circuiti SPICE. Il simulatore di Motorola, denominato MTIME, era una versione avanzata del simulatore TIME che Jenkins aveva sviluppato presso Berkley. Il gruppo pubblic\u00f2 un documento intitolato \"MOS-device modeling for computer implementation\" nel 1973 che descriveva una \"tecnologia con canale N a singola alimentazione di 5 V\" con frequenza di 1\u00a0MHz. Grazie al MTIME potevano simulare un circuito con 50 MOSFET su un mainframe IBM 370/165. Nel mese di novembre del 1975 Lattin lasci\u00f2 Motorola per andare a lavorare presso Intel sul progetto della loro nuova generazione di microprocessori.\nBill Mensch entr\u00f2 in Motorola nel 1971 dopo aver terminato l'Universit\u00e0 dell'Arizona: prima degli studi aveva lavorato alcuni anni come elettrotecnico. Durante il suo primo anno in Motorola Mensch fu assegnato a 4 progetti differenti, tra cui quello di un modem che sarebbe divenuto il Motorola 6860 e quello relativo al sistema M6800. Dopo questi lavori fu assegnato al gruppo che sviluppava il 6820 PIA (Parallel Interface Adapter). Mensch contribu\u00ec molto al progetto di questo chip tanto che a suo nome fu registrato un brevetto relativo al progetto e fu citato anche come co-inventore di altri 7 brevetti relativi al sistema M6800. Successivamente anche Mensch lasci\u00f2 Motorola per entrare presso MOS Technology a lavorare sul microprocessore MOS 6501.\nMike Wiles era un ingegnere che lavorava nel gruppo di LaVell. Insieme a Bennett fece numerose visite ai clienti di Motorola durante il processo di definizione delle specifiche del 6800. A Wiles furono accreditati 18 brevetti sul 6800 ma fu anche l'autore del MIKBUG, un BIOS rudimentale per un computer 6800 che permetteva l'esame del contenuto della RAM del sistema e di salvare o caricare programmi su nastro. Il MIKBUG era un programma di 512 byte che occupava met\u00e0 dello spazio di allocazione della ROM MCM6830. Questa ROM fu usata nel kit di prova Motorola MEK6800 e in alcuni computer hobbystici. Wiles rimase in Motorola quando alcuni dei suoi colleghi passarono in MOS Technology. Fu poi dislocato nel nuovo stabilimento di Austin, dove partecip\u00f2 allo sviluppo dell'MC6801, il successore del 6800 che fu presentato nel 1978.\nChuck Peddle si un\u00ec al gruppo di sviluppo nel 1973, quando il progetto del 6800 era completo. Peddle contribu\u00ec comunque alla revisione del sistema e allo sviluppo di alcuni chip periferici, in particolar modo del 6820 PIA. Peddle \u00e8 accreditato di 16 brevetti sulle tecnologie del sistema, di cui molti come co-inventore. Come altri sviluppatori del progetto, visit\u00f2 diversi clienti per raccogliere le loro richieste. Peddle costru\u00ec anche con Buchanan uno dei primi sistemi dimostrativi del 6800. Nell'agosto del 1974 Peddle lasci\u00f2 Motorola ed entr\u00f2 a lavorare presso MOS Technology, dove fu messo a capo del gruppo che progett\u00f2 la famiglia di processori MOS 65xx.\nLa presentazione della famiglia M6800.\nIl 7 marzo 1974 il numero di \"Electronics\" conteneva un articolo di due pagine sul microprocessore Motorola MC6800 e sui suoi processori ausiliari, l'MC6820 per la gestione delle periferiche, l'MC6850 per l'interfaccia di comunicazione, l'MCM6810, una RAM da 128 byte, e l'MCM6830, una ROM da 1.024 byte. Questo articolo fu seguito da un altro pezzo di otto pagine pubblicato sulla stessa rivista sul numero del 18 aprile 1974 per opera dello stesso gruppo di sviluppo di Motorola.\nNel frattempo l'Intel 8080 a 2 MHz e a tre alimentazioni (12 V per l'elaborazione cui s'aggiungeva una -5V per pilotare il body e una +5V destinata all'IO per rendere il componebnte compatibile TTL) veniva presentato nell'aprile del 1974\nI primi campioni funzionanti dell'MC6800 furono prodotti nel febbraio del 1974 e dati per test ad alcuni clienti tra cui Hewlett Packard, che us\u00f2 il processore per realizzare la calcolatrice da tavolo HP9815, presentata alla fine del 1975. L'MC6800 fu messo in vendita allo stesso prezzo dell'Intel 8080, commercializzato nello stesso periodo, e cio\u00e8 360$.\nLink Young cur\u00f2 tutto il lancio della famiglia M6800. Oltre che fornire un insieme completo di chip di supporto al 6800, Motorola offr\u00ec anche sistemi di sviluppo hardware e software.\nGli strumenti di sviluppo erano disponibili sia su sistemi remoti in time-sharing sia come codice sorgente. Il software dell'epoca era generalmente scritto in assembly per cui gli strumenti comprendevano un editor di testo, un assembler e un simulatore. Grazie a essi era possibile provare il software prima che il sistema fosse costruito.\nPer lo sviluppo hardware Motorola realizz\u00f2 un computer basato sulla famiglia M6800 noto come EXORcisor. Motorola offriva anche un corso della durata variabile da 3 a 5 giorni per apprendere l'utilizzo del suo software e del suo hardware.\nQuesto approccio divenne poi comunemente usato anche dagli altri produttori per l'introduzione di nuovi microprocessori.\nLo scioglimento del gruppo di sviluppo.\nGran parte dello sviluppo della famiglia M6800 fu terminato a met\u00e0 del 1974, dopo di che molti ingegneri lasciarono il gruppo o la stessa Motorola. Alla base di questo scioglimento ci furono diversi fattori.\nMotorola aveva aperto un nuovo stabilimento per la produzione di semiconduttori MOS ad Austin, in Texas, ed era stato programmato che l'intero gruppo si sarebbe poi dovuto trasferire l\u00ec nel 1975. Molti degli impiegati amavano vivere a Mesa, un sobborgo di Phoenix, ed erano molto scontenti di doversi trasferire ad Austin. I responsabili del gruppo di lavoro non erano poi riusciti a convincere la dirigenza a ritardare questo trasferimento.\nNel 1974 una recessione economica colp\u00ec l'industria dei semiconduttori, con il risultato che furono tagliati migliaia di posti di lavoro. Il numero di novembre del 1974 della rivista \"Electronics\" scriveva che Motorola aveva licenziato 4.500 persone, Texas Instruments 7.000 e Signetics 4.000. Il reparto Semiconduttori di Motorola avrebbe perso 30 milioni di dollari nei successivi 12 mesi e c'erano voci che davano il gruppo che lavorava sugli integrati come in cessione. Motorola alla fine non vendette il reparto ma ne cambi\u00f2 comunque la dirigenza e l'organizzazione. Alla fine del 1974 Intel aveva licenziato quasi un terzo dei suoi 3.500 impiegati..\nIl settore degli integrati MOS alla fine si riprese ma la sicurezza del proprio posto di lavoro nel 1974 e nel 1975 non era garantita.\nCheck Peddle e altri ingegneri Motorola avevano visitato molti clienti per illustrare i vantaggi dei microprocessori. Sia Intel sia Motorola avevano inizialmente prezzato i propri 8080 e 6800 a 360$ ma molti clienti esitavano ad adottare questi nuovi tipi di microprocessore per via del prezzo elevato. Verso la met\u00e0 del 1974 Peddle propose alla dirigenza di Motorola un microprocessore semplificato che potesse essere venduto a un costo molto inferiore ma essa non era orientata a ridurre il prezzo di vendita dei propri prodotti quanto piuttosto a tagliare i costi di progettazione: l'obiettivo immediato era quello di avere il sistema M6800 completo e in produzione, alle migliorie ci si poteva lavorare l'anno successivo.\nPeddle continu\u00f2 a lavorare per Motorola continuando per\u00f2 a cercare qualcuno interessato alla sua idea. Nel mese di agosto del 1974 Peddle lasci\u00f2 Motorola ed entr\u00f2 a lavorare presso un piccolo produttore di semiconduttori della Pennsylvania, MOS Technology. Peddle fu seguito da altri 7 ingegneri Motorola: Harry Bawcum, Ray Hirt, Terry Holdt, Mike James, Will Mathis, Bill Mensch e Rod Orgill. Capitanato da Peddle, questo gruppo svilupp\u00f2 2 nuovi microprocessori che erano compatibili con i chip periferici di Motorola, quali il 6820 PIA: Rod Orgill progett\u00f2 il 6501, che poteva essere inserito negli zoccoli dell'MC6800 perch\u00e9 compatibile a livello di piedinatura con quest'ultimo, mentre Bill Mensch realizz\u00f2 il 6502, simile al precedente ma con una piedinatura differente e un circuito generatore di clock integrato. Questi chip non potevano eseguire i programmi scritti per il 6800 perch\u00e9 avevano un'architettura e un insieme di istruzioni differenti.\nIl maggior punto a favore di questi microprocessori fu il loro costo: il primo fu prezzato 20$, il secondo 25$. Ci\u00f2 fu possibile grazie alla rimozione dal chip di tutte le caratteristiche che non erano ritenute essenziali, ottenendo cos\u00ec una die di ridotte dimensioni: entrambi i chip presentavano un puntatore di stack a 8 bit al posto di quello a 16 bit del 6800, il secondo accumulatore era stato eliminato e il buffer degli indirizzi non presentava una modalit\u00e0 a 3 stati per l'accesso diretto alla memoria (DMA). La die finale misurava 152\u00d7168 mils (3,9\u00d74,3\u00a0mm pari a 16,77 mm\u00b2).\nPeddle era un oratore molto capace e i microprocessori di MOS Technology ebbero molto spazio sulle riviste del settore: alcuni dei primi articoli sul 6501 e sul 6502 furono pubblicati sul numero di luglio di \"Electronics\" e sul numero di agosto di \"EE Times\", seguiti da altri su \"EDN\" (20/09/1975), \"Electronic News\" (03/11/1975) e \"Byte\" (novembre 1975). Annunci del 6501 apparvero in diverse pubblicazioni durante il mese di agosto del 1975: MOS Technology annunciava la presentazione del chip alla fiera dell'elettronica WESCON di San Francisco, che si sarebbe tenuta dal 16 al 19 settembre del 1975: l\u00ec il microprocessore sarebbe stato acquistabile a 25$. Nel mese di settembre gli annunci riguardavano anche il 6502, che veniva annunciato disponibile presso il WESCON a 25$ mentre il 6501 veniva riprezzato a 20$.\nMotorola rispose abbassando subito il prezzo del 6800 da 175$ a 69$ e citando MOS Technology nel mese di novembre del 1975: Motorola affermava che gli 8 suoi ex-ingegneri avevano utilizzato informazioni tecniche sviluppate presso i suoi uffici per progettare i microprocessori 6501 e 6502. L'altro settore di interesse di MOS Technology, i chip per calcolatrici, non andava bene a causa di una guerra dei prezzi intentata da Texas Instruments per cui il finanziatore di MOS Technology, Allen-Bradley, ricevuta la citazione, decise di limitare le possibili perdite e cedette le proprie quote ai fondatori della societ\u00e0.\nLa causa si risolse nel mese di maggio del 1976 con MOS Technology che decise di eliminare il chip 6501 che poteva essere montato negli zoccoli del 6800 e di acquistare le licenze dei chip periferici di Motorola.\nMotorola ridusse il prezzo per singolo 6800 a 35$.\nVa precisato che la vicenda legale fra MOS Technology e Motorola \u00e8 particolare. Un punto degno di nota fu che Motorola all'epoca in cui cit\u00f2 la concorrente non deteneva ancora i brevetti registrati sulla tecnologia del 6800. Il 30 ottobre 1974, prima che il 6800 fosse rilasciato, Motorola present\u00f2 domanda di registrazione per numerose tecnologie della famiglia M6800 e gli furono attribuiti oltre 20 brevetti. Ma il primo fu registrato a Tom Bennett solo l'8 giugno 1976 per il bus interno del 6800, il secondo a Bill Mensch il 6 luglio 1976 per l'architettura del 6820 e a seguire gli altri. Quindi i brevetti erano stati depositati ma ancora non registrati. E molti di questi brevetti erano a nome di diversi ingegneri fra cui anche quelli che avevano lasciato Motorola.\nIl trasferimento della produzione ad Austin.\nGary Daniels progettava integrati per gli orologi da polso quando Motorola decise di chiudere il proprio reparto degli strumenti per la misura del tempo. Bennett offr\u00ec a Daniels un posto nel gruppo di sviluppo dei microprocessori nel mese di novembre del 1974. Siccome Bennet non voleva lasciare Phoenix, mise Daniels a capo del gruppo di sviluppo dei microprocessori di Austin, posto che conserv\u00f2 per 10 anni prima di passare vicepresidente.\nIl primo compito fu quello di riprogettare il 6800 per renderlo pi\u00f9 facile da produrre e per farlo lavorare a frequenze maggiori: per far ci\u00f2 furono usati i nuovi MOS con tecnologia \"a svuotamento\". Il nuovo chip fu noto internamente come MC6800D (\"D\" sta per \"depletion\", che in lingua inglese significa \"svuotamento\"). Il numero dei transistor integrati crebbe da 4.000 a 5.000 ma la dimensione della die fu ridotta da 29,0\u00a0mm2 a 16,5\u00a0mm2. Il clock massimo pass\u00f2 a 2\u00a0MHz.\nL'evoluzione dei modelli successivi.\nGli altri chip della famiglia M6800 furono riprogettati insieme al microprocessore: il PIA (Peripheral Interface Adapter) sub\u00ec alcune modifiche di natura elettrica a livello dei pin di I/O per cui da MC6820 divenne MC6821. I nuovi integrati furono terminati nel mese di luglio del 1976.\nNel 1977 fu rilasciato l'MC6875, un nuovo chip generatore di clock prezzato a 3,75$ che sostituiva l'MC6870 che costava 35$. L'MC6875 era offerto in package DIP16 e poteva usare un cristallo al quarzo o un circuito RC.\nUn altro progetto fu quello di incorporare 128 byte di RAM e il generatore di clock in un singolo chip con 11.000 transistor: esso divenne l'MC6802, presentato nel mese di marzo del 1977. Il relativo chip ROM MC6846 aveva una capacit\u00e0 di 2.048 byte, una porta bidirezionale a 8 bit e un timer programmabile. Questo era un microcomputer a 2 chip. Il 6802 aveva un oscillatore interno che generava un clock a 1\u00a0MHz a 2 fasi tramite il segnale di un cristallo esterno a 4\u00a0MHz. I 128 byte di RAM interna potevano essere disabilitati mettendo a massa un piedino del chip. I microprocessori con la RAM disabilitata erano venduti come MC6808.\nNel 1978 furono presentati dei nuovi chip periferici: l'MC6840 Programmable Counter, un contatore programmabile che aveva 3 contatori binari a 16 bit che potevano essere usati per misurare la frequenza, contare eventi, o come misuratori interni; l'MC6844 Direct Memory Access Controller, che poteva trasferire dati da un controllore I/O direttamente alla RAM senza sovraccaricare il microprocessore MC6800; l'MC6845 CRT Controller, che forniva la logica di controllo per gestire un terminale testuale. Il 6845 supportava anche le penne ottiche, un dispositivo di puntamento in uso all'epoca. Il 6845 fu molto comune e fu usato anche sulle interfacce video MDA e CGA del primo PC IBM.\nL'MC6801 era un microcomputer in un singolo chip da 35.000 transistor: esso infatti integrava la CPU 6802 con 128 byte di RAM, 2 kB di ROM, un timer a 16 bit, 31 linee parallele di I/O programmabili e una porta seriale. Poteva anche utilizzare le linee di I/O come bus dati e bus indirizzi per collegarsi alle periferiche M6800 standard. Il 6801 poteva eseguire il codice del 6800 ma aveva dei tempi di esecuzione delle istruzioni ridotte nonch\u00e9 10 istruzioni aggiuntive. I 2 accumulatori a 8 bit potevano essere utilizzati come un singolo registro a 16 bit per eseguire operazioni matematiche (addizione, sottrazione e moltiplicazione) in doppia precisione. Fu inizialmente progettato per l'impiego in campo automobilistico e il suo maggior utilizzatore era General Motors: la prima applicazione fu un computer di bordo per la Cadillac Seville del 1978. Siccome il chip era troppo costoso per un largo impiego ne fu proposta una versione con funzionalit\u00e0 ridotte denominata MC6805.\nL'MC6809 fu il pi\u00f9 avanzato processore a 8 bit prodotto da Motorola. Aveva un nuovo insieme di istruzioni, simili a quelle del 6800 ma con opcode differenti per aumentare le prestazioni e il supporto ai linguaggi ad alto livello, registri indice e puntatore di stack a 16 bit e molte operazioni anch'esse a 16 bit.\nLa documentazione postuma.\nMotorola forniva anche una completa documentazione composta da numerosi manuali, un ambiente di sviluppo in assembly e un computer denominato \"Motorola EXORciser\", assemblato con i componenti del progetto M6800, con il quale sviluppare prototipi di nuovi progetti. Molte delle informazioni sono state fornite da alcuni degli sviluppatori che hanno lavorato al progetto del microprocessore, intervistati nel 2008 da Computer History Museum, integrate con il materiale apparso a quei tempi su giornali e riviste del settore.\nCaratteristiche generali.\nUna caratteristica di tutti i chip del progetto M6800 era quella di richiedere una singola alimentazione, a 5\u00a0Volt, mentre gli altri microprocessori richiedevano in genere 3 tensioni differenti (-5 V, +5 V e +12 V).\nLa microarchitettura e il set di istruzioni del 6800\nfurono influenzati da quelli del processore del computer PDP-11 di Digital Equipment Corporation.\nIl 6800 aveva un bus di indirizzi a 16 bit, grazie al quale poteva indirizzare fino a 64 kB di memoria, e un bus dati bidirezionale a 8 bit. Aveva un insieme di 72 istruzioni con 7 modalit\u00e0 di indirizzamento, per un totale di 192 opcode. Il 6800 originale poteva lavorare con frequenze di clock da 100 kHz a 1\u00a0MHz mentre le ultime versioni potevano lavorare con clock fino a 2\u00a0MHz.\nL'architettura.\nIl Motorola 6800 e l'Intel 8080 furono progettati nello stesso periodo e offrivano funzionalit\u00e0 simili: l'8080 derivava dall'Intel 8008, a sua volta derivato dal progetto del processore del computer Datapoint 2200, l'architettura del 6800 era modellata su quella del processore del PDP-11. Entrambi erano compatibili TTL, avevano un bus dati bidirezionale a 8 bit, un puntatore di stack a 16 bit, un bus indirizzi a 16 bit (capace di indirizzare fino a 64 kB di memoria) ed erano offerti con un package di tipo DIP a 40 piedini.\nIl 6800 aveva pochi registri: 2 accumulatori a 8 bit e un registro indice a 16 bit. Per sopperire a questa mancanza il processore presentava una modalit\u00e0 detta \"Direct Addressing\", che permetteva un accesso rapido ai primi 256 byte della memoria (la cosiddetta \"pagina 0\") che potevano essere utilizzati come registri di appoggio. I dispositivi di I/O erano indirizzati in memoria per cui non avevano specifiche istruzioni.\nDopo un reset il 6800 caricava nel program counter il valore presente nella pi\u00f9 alta locazione di memoria e iniziava l'esecuzione del codice dal corrispondente indirizzo. Il 6800 aveva un controllo three state che disabilitava il bus indirizzi per permettere a un altro dispositivo di poter accedere direttamente alla memoria: ad esempio, un controllore di unit\u00e0 a dischi poteva trasferire i dati nella memoria senza caricare questo lavoro sul processore. Era anche possibile avere due 6800 che accedevano alla stessa memoria.\nNegli anni settanta gli integrati MOS necessitavano in genere di segnali di clock a doppia fase: nel 6800 essi erano generati esternamente al processore. Il 6800 operava generalmente a 1\u00a0MHz ma le sue prestazioni erano paragonabili a quelle dell'8080 che lavorava a 2\u00a0MHz perch\u00e9 le istruzioni del processore di Motorola richiedevano meno cicli di clock della controparte di Intel. La frequenza operativa minima del 6800 era di 100 kHz: non era prevista una modalit\u00e0 di sospensione della CPU.\nAltri reparti di Motorola produssero dei chip per la famiglia M6800: il reparto Componenti produsse il generatore di clock a 2 fasi MC6870, il reparto Memorie produsse una serie completa di memorie ROM e RAM, il reparto CMOS rilasci\u00f2 l'MC14411 che forniva un segnale di sincronia da 75 a 9600 baud per l'interfaccia seriale MC6850. I buffer per i bus indirizzi e i bus dati erano componenti gi\u00e0 prodotti da Motorola. Motorola forniva cos\u00ec qualsiasi componente necessario alla costruzione di un sistema basato sull'MC6800.\nGli integrati MOSFET.\nI primi semiconduttori sfruttavano i transistor a effetto di campo a canale P, noti come MOSFET a canale P, ed erano utilizzati nelle calcolatrici e nei primi microprocessori come l'Intel 4004. Essi erano facili da produrre ma erano lenti e difficili da interfacciare con gli integrati in logica TTL. Gli integrati MOS a canale N potevano invece operare a velocit\u00e0 2-3 volte superiori ed erano compatibili con i chip TTL: per contro, essi erano molto pi\u00f9 difficili da produrre perch\u00e9 erano pi\u00f9 sensibili alle impurit\u00e0 presenti nel materiale di drogaggio del silicio e richiedevano linee di produzione di alta qualit\u00e0 e meticolosi controlli sul processo produttivo. Motorola non aveva uno stabilimento in grado di produrre MOS a canale N e dovette perci\u00f2 costruirne uno per poter sviluppare la famiglia 6800.\nI primi test sugli integrati prodotti da Motorola con questi nuovi MOS furono eseguiti alla fine del 1971: i risultati ottenuti indicarono una frequenza massima di clock di 1\u00a0MHz. Tale velocit\u00e0 obbligava per\u00f2 i progettisti a studiare delle migliorie nell'architettura del processore affinch\u00e9 le prestazioni del 6800 potessero essere in linea con quelle offerte dai prodotti della concorrenza, che operavano a frequenze maggiori (come detto, l'8080 lavorava a 2\u00a0MHz). Gli integrati ottenuti risultarono pi\u00f9 veloci ma richiesero un'area del chip maggiore.\nNegli anni settanta i semiconduttori erano costruiti usando wafer di silicio di 75 millimetri di diametro, circa 3 pollici: da ogni wafer era possibile ottenere dai 100 ai 200 integrati. Normalmente la dimensione del chip veniva indicata in \"mils\", o millesimi di pollice (0,001\"): ad esempio, le dimensioni della die dell'8080 erano di 164\u00d7191 mils (4,1\u00d74,9\u00a0mm).\nIl processo di fabbricazione dei wafer consisteva di diversi passaggi: durante ognuno di essi apparivano nel wafer delle imperfezioni, e pi\u00f9 grande era il chip e pi\u00f9 probabilit\u00e0 esso aveva di andare incontro a un difetto. La percentuale di chip funzionanti, o \"resa\", diminuiva velocemente con chip pi\u00f9 grandi di 160 mils (4\u00a0mm) per lato. Il 6800 aveva una die che sulla carta era di 180 mils (4,6\u00a0mm) per lato ma all'atto pratico risultava di 212 mils (5,4\u00a0mm): con 180 mils, un wafer da 3 pollici dava circa 190 chip, con 212 mils ne dava solo 140. Con questa dimensione la resa finale era solo del 20-28% di chip funzionanti per wafer.\nIl rapporto annuale pubblicato da Motorola nel 1975 puntava l'attenzione sul nuovo microprocessore MC6800 ma conteneva anche diversi paragrafi sui \"problemi di resa dei MOS\". I problemi di resa furono risolti con la revisione del progetto iniziata nel 1975 atta a usare i nuovi MOS \"a svuotamento\" nei dispositivi della famiglia M6800. La dimensione della die del 6800 pot\u00e9 essere ridotta a 160 mils (4\u00a0mm) per lato (16,5\u00a0mm2). Ci\u00f2 permise anche di poter usare clock pi\u00f9 elevati: l'MC68A00 operava a 1,5\u00a0MHz e l'MC68B00 a 2,0\u00a0MHz. I nuovi prodotti furono disponibili a partire dal mese di giugno del 1976.\nI personal computer basati.\nIl MITS Altair 8800, il primo personal computer di successo che apparve per la prima volta sulla copertina del numero di gennaio 1975 di \"Popular Electronics\", utilizzava il microprocessore Intel 8080. Il primo personal computer che us\u00f2 il Motorola 6800 fu invece presentato alla fine del 1975: \"Sphere Corporation\" di Bountiful, Utah, pubblic\u00f2 un annuncio sul numero di luglio 1975 di \"Radio-Electronics\" in cui presentava un computer in kit di montaggio a $650, lo Sphere 1. Il kit era composto da un microprocessore 6800, 4 kB di RAM, una tastiera e una scheda video capace di visualizzare 16 righe per 32 colonne di caratteri su un comune televisore o su un monitor da computer. I kit \"Sphere 1\" iniziarono a essere spediti nel mese di novembre del 1975. \"Southwest Technical Products Corporation\", di San Antonio, Texas, annunci\u00f2 l'SWTPC 6800 Computer System nello stesso mese. Wayne Green, scrittore ed editore di riviste specialistiche, visit\u00f2 SWTPC nel mese di agosto del 1975 e descrisse il kit del computer SWTPC con foto di un modello funzionante sul numero di ottobre della sua rivista \"73\". L'SWTPC 6800 era basato sul kit di valutazione MEK6800 di Motorola e aveva in ROM il software MIKBUG Sul numero di novembre di \"Popular Electronics\" apparve la pubblicit\u00e0 del MITS Altair 680: questo computer usava il Motorola 6800 sempre abbinato al pannello frontale a LED e interruttori del classico Altair 8800. Il progetto iniziale fu rivisto prima dell'inizio della commercializzazione, che inizi\u00f2 ad aprile del 1976 con la spedizione dei primi Altair 680b.\n\"Sphere\" era una piccola societ\u00e0 aperta da poco ed ebbe delle difficolt\u00e0 a fornire tutti i prodotti che aveva annunciato. Essa fall\u00ec nell'aprile del 1977. L'Altair 680b era un computer popolare ma MITS concentr\u00f2 le proprie risorse sull'Altair 8800, uscendo poi dal mercato hobbistico nel 1978. Il computer di Southwest Technical Products fu il computer basato sul 6800 che riscosse il maggior successo.\nAltre societ\u00e0 iniziarono a produrre sia delle schede compatibili con l'SWTPC 6800 sia dei sistemi completi ma i computer basati sull'8080 erano pi\u00f9 diffusi di quelli basati sul 6800.\nIl Tektronix 4051 Graphics Computing System fu presentato nel mese di ottobre del 1975. Esso era un computer professionale basato sul 6800 con 32 kB di RAM, un'unit\u00e0 a nastro magnetico da 300 kB, un interprete BASIC integrato in ROM e un display vettoriale da 1.024\u00d7768 pixel. Il Tektronix 4051 era venduto a 7.000$.\nNel 1977 i personal computer iniziarono a essere venduti gi\u00e0 assemblati, tramontando l'epoca dei kit fai-da-te: l'Apple II e il Commodore PET erano entrambi basati sul microprocessore MOS 6502, progettato da ex-ingegneri Motorola, il RadioShack TRS-80 utilizzava lo Zilog Z80 progettato dagli ex-ingegneri Intel Federico Faggin e Masatoshi Shima.\nL'architettura e le istruzioni del 6800 erano facili da apprendere anche da parte di principianti: per questo motivi Heathkit svilupp\u00f2 un corso per microprocessori e il sistema di apprendimento ET3400. Il corso e il sistema ebbero una discreta diffusione anche in ambito scolastico.\nIl successivo microprocessore a 8 bit prodotto da Motorola, l'MC6809 (1979), fu usato nel Radio Shack TRS-80 Color Computer e nel Dragon 32/64, un computer simile venduto in Europa.\nPeriferiche del 6800.\nElenco delle periferiche del sistema M6800 tratto da \"Motorola Microcomputer Components\", novembre 1978:\nCopie su licenza.\nMotorola concesse inizialmente il 6800 su licenza a \"American Microsystems Inc\" (AMI) e successivamente anche a Hitachi (la quale svilupp\u00f2 in tecnologia CMOS la ricca e potenziata famiglia HD6300), Fujitsu, Fairchild Semiconductor, Rockwell e Thomson Semiconductors."}
{"id": "49114", "revid": "2091899", "url": "https://it.wikipedia.org/wiki?curid=49114", "title": "Motorola 6809", "text": "Il Motorola 6809 \u00e8 un microprocessore prodotto da Motorola a partire dal 1979 come evoluzione del predecessore Motorola 6800 e per rispondere al MOS 6502 di MOS Technology, risultando migliore di entrambi. Fu infatti progettato come processore ad 8 bit ma alcuni suoi registri interni furono impostati a 16 bit.\nStoria.\nViene spesso considerato il precursore \"morale\" della famiglia 68000 ma ci\u00f2 non \u00e8 del tutto corretto. Anche se entrambi i progetti furono sviluppati alla fine degli anni '70 del XX secolo ed anche se effettivamente esistono alcune similitudini fra il 68000 ed il 6809, come ad esempio i metodi di indirizzamento e la sintassi dei codici mnemonici dei loro linguaggi assembly, il 6809 deriva per\u00f2 dal 6800 mentre il 68000 \u00e8 un progetto completamente nuovo nato a partire dal 1979. I progettisti di Motorola consideravano infatti il 6809 un progetto completo e senza pi\u00f9 margini di miglioramento, per cui decisero di cessarne lo sviluppo e di pensare al suo successore.\nIl 6809 venne utilizzato da Commodore nel suo computer con 2 CPU SuperPET e, nella incarnazione del 68A09, nell'unica console vettoriale, la Vectrex, che, oltre a essere basata su una gestione della grafica di tipo vettoriale, era dotata anche di uno schermo integrato. Il 6809E venne utilizzato anche nel TRS-80 Color Computer (CoCo), nei computer Acorn System 2/3/4, nei cloni del CoCo prodotti in Inghilterra e nell'home computer Dragon 32/64.\nL'azienda produttrice di software Microware svilupp\u00f2 il sistema operativo originale, l'OS-9 (da non confondere con il Mac OS 9) per il 6809 che, in seguito, venne convertito anche per i processori della serie 68000.\nL'Hitachi 6309 era una versione avanzata del 6809 con pi\u00f9 registri e pi\u00f9 istruzioni. Tra le istruzioni aggiunte vi era quella per lo spostamento di interi blocchi di memoria, per moltiplicazioni multiple e la divisione implementata in hardware. Venne utilizzato nella versione non ufficiale del CoCo 3 e venne realizzata una versione dell'OS 9 in grado di avvantagiarsi delle sue peculiarit\u00e0.\nSfortunatamente n\u00e9 Motorola n\u00e9 Hitachi portarono avanti lo sviluppo del 6809 pur essendo un processore molto valido ed in grado di essere utilizzato praticamente in qualsiasi ambito. Molte delle sue innovazioni vennero riprese e utilizzate nei processori progettati successivamente da Motorola.\nDescrizione e caratteristiche.\nFra le migliorie pi\u00f9 significative del 6809 rispetto alle famiglie di processori che lo avevano preceduto c'erano la presenza di 2 accumulatori a 8 bit (il 6502 ne aveva solo 1) che potevano essere uniti per realizzare un singolo accumulatore a 16 bit. Era dotato anche di 2 registri indirizzi a 16 bit e di 2 puntatori di stack (il 6502 ne aveva 1 solo) e di metodi di indirizzamento molto avanzati.\nIl 6809 era compatibile a livello di codice con il 6800, sebbene questo avesse un set di 78 istruzioni mentre il 6809 ne avesse solamente 59. Molte istruzioni eliminate erano state sostituite da istruzioni pi\u00f9 generiche ed alcune istruzioni erano state sostituite da ulteriori modi di indirizzamento. L'assemblatore provvedeva a leggere l'assembly del 6800 e a convertirlo in codice macchina 6809 applicando le opportune conversioni. L'assembly nativo del 6809 era molto ortogonale: infatti era molto pi\u00f9 semplice da programmare rispetto ai prodotti della concorrenza.\nAltra caratteristica significativa era quella di essere stato il primo processore ad implementare in \"hardware\" l'operazione di moltiplicazione. Era dotato di un'aritmetica completa a 16 bit nonch\u00e9 di un veloce gestore degli interrupt. Questo processore era molto pi\u00f9 veloce dei processori della serie 6800 (mediamente 5 volte pi\u00f9 veloce) e, come questi, conteneva una istruzione non documentata che poteva danneggiare seriamente il bus del sistema (Halt and Catch Fire).\nLe ottimizzazioni del 6809 erano molto diverse da quelle moderne. Molti processori moderni sono CISC ma internamente hanno un core di tipo RISC, quindi sono in grado di eseguire un numero ridotto di istruzioni ma in modo molto rapido. I processori come il Motorola 6809 e il MOS Technology 6502 erano processori assimilabili al tipo CISC (cio\u00e8 processori dotati di molte istruzioni) ma con ottimizzazioni RISC, mentre i concorrenti Intel 8080 erano interamente CISC, mentre RISC puri erano gli ARM di Acorn (ARM significava appunto Acorn RISC Machine), i Berkeley RISC, MIPS-X, MIPS serie R, IBM Power 801 (da cui derivarono i PowerPC 601 e successori, utilizzati nei sistemi Apple dell'epoca). Per poter eseguire molte istruzioni con molti modi di indirizzamento senza utilizzare milioni di transistor i progettisti realizzavano entro i processori delle unit\u00e0 generiche che venivano opportunamente programmate con il microcodice in modo da riconoscere e eseguire correttamente tutte le istruzioni assembly. Quindi un'ottimizzazione per il 6809 consisteva in un miglioramento del microcodice.\nIl confronto con lo Zilog Z80.\nLo Zilog Z80 era il contendente diretto del 6809, anche se la loro struttura interna era fondamentalmente diversa. Ad esempio l'operazione \"codice_1\" richiedeva 7 cicli di clock allo Z80 contro i 3 del 6809 (a causa della sua architettura ibrida ispirata in parte dai sistemi RISC). Quindi lo Z80, per ottenere le stesse prestazioni del 6809, operava a frequenze maggiori del 6809. Un altro esempio \u00e8 costituito dal fatto che lo Z80 organizzava il caricamento e l'esecuzione delle istruzioni in pi\u00f9 passaggi detti \"cicli macchina\": la lettura di un dato dalla memoria era eseguito durante uno di questi cicli, composti a loro volta da diversi cicli di clock. Diversamente da molti altri microprocessori del tempo, quindi, un accesso alla memoria dello Z80 si sviluppava su pi\u00f9 cicli di clock contro un unico ciclo necessario al 6800/6809. Questa diversa strategia di gestione interna dei vari microprocessori era comunque bilanciata dal clock massimo possibile. I processori da \"un ciclo\"/operazione erano limitati a 1-2\u00a0MHz di frequenza massima, lo Z80 impiegava pi\u00f9 cicli ma poteva essere clocckato a 4-6\u00a0MHz, a seconda delle versioni.\nVarianti.\nIl 6809 era dotato internamente di un generatore di clock (necessitava ovviamente di un quarzo esterno). Il 6809E necessitava invece del generatore di clock esterno. Il 6809 originale operava a 1 MHz. Successivamente furono introdotte anche le varianti 68A09(E), a 1,5 MHz, e 68B09(E), a 2 MHz."}
{"id": "49115", "revid": "729019", "url": "https://it.wikipedia.org/wiki?curid=49115", "title": "Motorola 68012", "text": "L'MC68012, comunemente noto come Motorola 68012, \u00e8 un microprocessore a 16/32 bit sviluppato da Motorola verso l'inizio degli anni ottanta. \u00c8 una versione del Motorola 68010 contenuto in un package a 84 pin. L'unica differenza \u00e8 l'estensione della memoria indirizzata che in questo modello viene portata a 2 GB dai 16 MB del modello di partenza. Per il resto \u00e8 identico al 68010"}
{"id": "49116", "revid": "729019", "url": "https://it.wikipedia.org/wiki?curid=49116", "title": "Motorola 68010", "text": "L'MC68010, comunemente noto come Motorola 68010, \u00e8 un microprocessore a 16/32 bit sviluppato da Motorola all'inizio degli anni ottanta.\nIl processore \u00e8 composto da 84\u00a0000 transistor ed \u00e8 molto simile al predecessore Motorola 68000; l'unica differenza rispetto al 68000 \u00e8 data dall'aggiunta di un gruppo di istruzioni che permettono di gestire i breakpoint e controllare i registri, consentendo di memorizzare lo stato e salvarlo durante un interrupt o una exception. Questa caratteristica pu\u00f2 essere utilizzata per implementare una gestione della memoria virtuale che il 68000 non poteva implementare. Il 68010 normalmente non usa il chip 68451 che \u00e8 un'unit\u00e0 MMU, perch\u00e9 un errato progetto iniziale rende molto lento il processore in congiunzione con la MMU. L'utilizzo della MMU esterna avrebbe introdotto un ciclo di clock di penalit\u00e0 per ogni accesso alla memoria. Questa penalit\u00e0 rendeva la MMU esterna molto impopolare infatti solo poche aziende utilizzavano il 68451 e solo quando l'uso della MMU non era evitabile.\nIl 68010 non \u00e8 mai stato popolare come il 68000. Le componenti aggiuntive lo rendevano pi\u00f9 costoso del predecessore, ma le stesse componenti non erano considerate utili nella maggior parte dei progetti. Chi voleva una gestione della memoria virtuale normalmente si rivolgeva a modelli che meglio gestivano la MMU come il 68020. Comunque il 68010 \u00e8 stato prodotto a frequenze maggiori del 68000 e un certo numero di workstation e di macchine unix alla fine lo hanno utilizzato per ottenere delle prestazioni pi\u00f9 elevate. Un particolare modello di 68010 con piedinatura compatibile col 68000 \u00e8 diventato per un certo periodo molto popolare tra gli utenti Amiga dato che consentiva di aumentare la velocit\u00e0 della macchina con un costo molto accessibile e con il mero scambio dell'integrato che, peraltro, era zoccolato sulla scheda madre rendendo semplice l'operazione. Il guadagno di velocit\u00e0, se si considera che nessun'altra modifica interveniva sul sistema, era puramente dovuto al fatto che i microcodici di alcune istruzioni del 68010 erano state ottimizzate rispetto al 68000. In particolare la moltiplicazione richiedeva 14 cicli in meno e la divisione 32. Inoltre il 68010 aveva una sorta di acceleratore di mini-loop che, incontrando un ciclo costituito da due istruzioni pi\u00f9 un salto, era in grado di mantenere tali istruzioni nei registri di fetch e prefetch con una maggior velocit\u00e0 d'esecuzione del loop stesso, stimata tra il 20% e l'80%. Per l'Amiga il guadagno di velocit\u00e0 dovuto alla mera sostituzione del processore 68000 con un 68010 dipendeva ovviamente dal tipo di programma considerato (uso intensivo di moltiplicazioni, divisioni e salti). In generale \u00e8 stato stimato essere mediamente tra il 5% e il 10%."}
{"id": "49117", "revid": "729019", "url": "https://it.wikipedia.org/wiki?curid=49117", "title": "Motorola 68060", "text": "L'MC68060, comunemente noto come Motorola 68060, \u00e8 un microprocessore a 32 bit prodotto da Motorola nel 1994. \u00c8 il successore del Motorola 68040 e l'ultimo rappresentante della famiglia 68k.\nArchitettura.\nIl 68060 \u00e8 un processore superscalare in ordine, con due pipeline Il processore \u00e8 dotato di due unit\u00e0 di calcolo per i numeri interi, un'unit\u00e0 per la moltiplicazione per numeri interi a due cicli, un'unit\u00e0 di calcolo in virgola mobile pi\u00f9 veloce ed un sistema di predizione dei salti. Rispetto a un 68040 a parit\u00e0 di clock \u00e8 dalle due alle tre volte pi\u00f9 veloce. Il suo sviluppo fu condotto da Joe Circello.\nIl 68060 condivideva con il Pentium di Intel buona parte delle scelte architetturali. Entrambi erano dotati di due unit\u00e0 di calcolo distinte e di due cache separate per i dati e le istruzioni ed entrambi erano dotati di un'unit\u00e0 di decodifica delle istruzioni che separava le operazioni a seconda del grado di complessit\u00e0. Ma a differenza del Pentium, il 68060 era internamente una CPU RISC che trasformava le operazioni CISC della famiglia 68000 in operazioni a lunghezza fissa di tipo RISC e ci\u00f2 consentiva alle unit\u00e0 interne di funzionare con un'efficienza superiore. L'unit\u00e0 in virgola mobile era invece collegata solamente a una delle due unit\u00e0 di calcolo principali e non direttamente all'unit\u00e0 di decodifica come invece accadeva nel Pentium che, per questo motivo, poteva fornire prestazioni migliori del 68060 nei calcoli in virgola mobile. Nel caso pi\u00f9 generale delle operazioni con i numeri interi, il 68060 risultava pi\u00f9 potente del Pentium grazie alla sua architettura interna superiore. L'unit\u00e0 di generazione degli indirizzi era in grado di eseguire in parallelo la maggior parte delle operazioni di definizione degli indirizzi e questo evitava di bloccare il processore durante il calcolo dell'indirizzo di lettura o di scrittura, a differenza di quanto accadeva con il 68040. Nel 68060 la maggior parte delle operazioni di decodifica degli indirizzo veniva svolta in parallelo e solo alcune modalit\u00e0 complesse e poco utilizzate richiedevano fino a un massimo di 3 cicli di clock. Il 68040 occupava invece fino a 11 cicli di clock per decodificare gli indirizzamenti pi\u00f9 complessi. Il 68060 era in grado di eseguire le operazioni di salto a zero cicli di clock se l'unit\u00e0 di predizione dei salti stimava l'operazione correttamente e nella situazione pi\u00f9 favorevole era in grado di eseguire due operazioni aritmetiche e un'operazione di salto nello stesso ciclo di clock.\nIl 68060 fu l'ultimo esemplare della famiglia 68000 commercializzato per un uso generico da Motorola. Lo sviluppo di questa famiglia fu successivamente abbandonato in favore dell'architettura PowerPC. Fu utilizzato sugli ultimi modelli di computer Amiga e nelle schede acceleratrici per Amiga, per Atari ST e per Atari Falcon. Apple Computer e i produttori di sistemi Unix scelsero invece altre piattaforme RISC. Il processore fu prodotto inizialmente per frequenze di clock di 50\u00a0MHz con un processo di produzione a 0,6\u00a0\u00b5m. Due anni dopo l'introduzione, grazie al nuovo processo di produzione a 0,42\u00a0\u00b5m che consentiva frequenze maggiori, furono creati modelli a 66\u00a0MHz e 75\u00a0MHz. Le versioni a 0,42\u00a0\u00b5m erano tuttavia difficili da reperire dato che oramai Motorola aveva deciso di concentrarsi sui processori RISC PowerPC. Se Motorola non avesse abbandonato la famiglia 68000 probabilmente il successore del 68060 sarebbe stato molto simile al Pentium 2.\nLo sviluppo del nucleo del processore \u00e8 stato portato avanti e dal progetto del 68060 sono stati derivati vari processori a basso consumo e a costo ridotto pensati per il mercato dei dispositivi dedicati e delle periferiche intelligenti. Questi progetti hanno prodotto le famiglie Motorola Coldfire e Motorola Dragonball.\nPer altre informazioni sulla struttura e sulle istruzioni vedi Motorola 68000."}
{"id": "49118", "revid": "729019", "url": "https://it.wikipedia.org/wiki?curid=49118", "title": "Motorola 88000", "text": "Il motorola 88000 (detto anche m88k) \u00e8 un microprocessore progettato e prodotto da Motorola. Questo era il tentativo della societ\u00e0 di produrre un microprocessore ad architettura RISC (spesso definita architettura \"load-store\"),\nStoria.\nIl progetto era nato verso gli inizi degli anni ottanta. Originariamente chiamato 78000 in onore della sua famosa famiglia di processori 68000 il progetto affront\u00f2 molti problemi e ritardi e quando venne presentato dell'aprile del 1988 aveva anche cambiato nome. Per Motorola il suo processore arrivava con due anni di ritardo rispetto ai processori SPARC e MIPS, e l'88000 non riusc\u00ec mai a recuperare lo svantaggio.\nMotorola produsse anche una serie di schede madri per permettere una realizzazione rapida di sistemi basati sull'88000. Queste schede erano conosciute come la serie MVME e in seguito come la serie 900 progettata per essere integrata nei Rack di uso industriale. Questa serie era dotata di un connettore per collegare il bus delle varie unita. Verso la fine degli anni ottanta molte aziende stavano aspettando di vedere gli sviluppi della serie 88000. Aziende come Apple Computer o NeXT pensavano di poter utilizzare i processori della serie 88000 come evoluzione dei 68000. Ma alla fine le aziende abbandonarono il progetto. L'unico utilizzo della serie 88000 in un progetto di una certa importanza \u00e8 la serie Data General AViiON sebbene fu abbandonata nel 1995 quando la DG decise di utilizzare i processori Intel. L'altra macchina conosciuta che utilizzava l'88000 era il quadriprocessore giapponese OMRON luna88k. Che venne utilizzato per un breve periodo dall'universit\u00e0 Carnegie Mellon per sviluppare il progetto del kernel Mach. Vi sono altri progetti ma nessuno di questi si \u00e8 mai diffuso.\nMotorola cerc\u00f2 di rendere il progetto pi\u00f9 popolare col gruppo di lavoro 88open similmente a quanto aveva fatto Sun Microsystems con il progetto dello SPARC. Ma fu un'iniziativa che non ebbe successo. All'inizio del 1990 Motorola si uni all'alleanza AIM nata per creare una nuova architettura RISC basata sulla architettura IBM POWER. Alcune caratteristiche della famiglia 88000 sono state incluse nei processori PowerPC in modo da fornire ai clienti una possibilit\u00e0 di aggiornamento quasi indolore. A quel punto appena \u00e8 stato possibile Motorola ha dismesso la famiglia 88000.\nDescrizione.\nCome il precedente 68000, l'88000 era considerato un progetto molto \"pulito\". Era totalmente a 32 bit e utilizzava un'architettura Harvard pura, senza compromessi. Vi era una completa separazione tra dati e indirizzi sia nel bus che nelle cache. Era dotato di un piccolo ma potente set di istruzioni e come tutti i Motorola non utilizzava la memoria segmentata.\nLa prima implementazione della famiglia 88000 \u00e8 stata la CPU 88100, che integrava una FPU. Seguendo la stessa strada venne rilasciato il 88200 che includeva una MMU e un gestore della cache. Realizzare un sistema con la prima generazione della famiglia 88000 \u00e8 molto costoso dato che bisogna utilizzare anche molti chip per realizzare il sistema dato che la CPU al suo interno non ha integrato elettronica per semplificare la realizzazione della scheda madre. Questa \u00e8 una delle motivazioni dello scarso successo della serie 88000.\nIl processore 88110 combinava due chip in uno solo, una versione modificata sviluppata dal progetto T del MIT port\u00f2 alla realizzazione del 88110MP che includeva anche l'elettronica di controllo per implementare un sistema multiprocessore."}
{"id": "49119", "revid": "729019", "url": "https://it.wikipedia.org/wiki?curid=49119", "title": "Motorola Dragonball", "text": "Il DragonBall, o MC68328, di Motorola/Freescale Semiconductor, \u00e8 un microcontroller basato sul core del famoso 68000, ma implementato come versione a basso consumo, tutto in uno, per uso nei palmari. \u00c8 stato progettato da Motorola a Hong Kong.\nLe prime versioni della piattaforma Palm Computing sono state il progetto di maggior successo basato sul DragonBall; dal Palm OS 5 in poi per\u00f2 questo \u00e8 stato sostituito dal processore XScale di Intel, basato sull'architettura ARM.\nIl processore \u00e8 usato anche in alcuni word processor portatili della linea AlphaSmart, come il Dana e il Dana Wireless.\nI modelli di base 68328 e DragonBall EZ (MC68EZ328) possono operare a frequenze di clock fino a 16,58 MHz ed eseguire fino a 2,7 MIPS (milioni di istruzioni al secondo). Il modello DragonBall VZ (MC68VZ328) \u00e8 stato esteso a 33 MHz, pari a 5,4 MIPS, mentre il DragonBall Super VZ (MC68SZ328) a 66 MHz, pari a 10,8 MIPS.\n\u00c8 un microprocessore a 16 bit con un bus indirizzi interno ed esterno a 32 bit (le versioni EZ e VZ hanno il bus indirizzi esterno di 24 bit). Ha molte funzioni interne, come un controller per display a colori e in bianco e nero, suono, porta seriale con supporto UART e IRDA, bootstrap da UART, orologio in tempo reale, pu\u00f2 accedere direttamente alle memorie DRAM, Flash ROM e mask ROM, e supporta anche i touch screen.\n\u00c8 un computer completo su un chip; prima del DragonBall EZ, i palmari Palm avevano il doppio di circuiti integrati.\nLe serie pi\u00f9 recenti di microcontroller DragonBall MX (successivamente chiamata serie i.MX; nota anche come serie MC9328MX) concepite per applicazioni simili a quelle dei primi dispositivi DragonBall, sono basati sul core ARM9 o ARM11 invece che sul core del 68000."}
{"id": "49120", "revid": "175150", "url": "https://it.wikipedia.org/wiki?curid=49120", "title": "Motorola ColdFire", "text": ""}
{"id": "49121", "revid": "729019", "url": "https://it.wikipedia.org/wiki?curid=49121", "title": "Motorola 68008", "text": "L'MC68008, comunemente noto come Motorola 68008, \u00e8 un microprocessore a 8/16/32 bit sviluppato nei primi anni ottanta. \u00c8 la versione del Motorola 68000 con bus esterno a 8 bit, capace di indirizzare 1 MB o 4 MB di memoria non segmentata (a seconda che il package fosse a 48 pin o a 52 pin) e completamente object-code compatibile con il Motorola 68000.\nLa prima versione, quella a 48 pin, venne usata nel Sinclair QL, il primo personal computer basato su un processore della famiglia Motorola 68k."}
{"id": "49123", "revid": "410660", "url": "https://it.wikipedia.org/wiki?curid=49123", "title": "Kill Bill", "text": ""}
{"id": "49126", "revid": "47767", "url": "https://it.wikipedia.org/wiki?curid=49126", "title": "Baldomero", "text": "Origine e diffusione.\n\u00c8 composto dagli elementi germanici \"bald\" (\"audace\", \"coraggioso\") e \"meri\" (\"famoso\", \"illustre\").\nNome scarissimo in Italia; venne portato da un santo lionese, il cui culto \u00e8 pressoch\u00e9 nullo nel Bel Paese. Gode invece di maggior fortuna in Spagna, dove venne introdotto dai Franchi all'inizio del Medioevo.\nOnomastico.\nL'onomastico viene festeggiato il 27 febbraio in ricordo di san Baldomero, monaco nel monastero di San Giusto presso Lione."}
{"id": "49127", "revid": "388659", "url": "https://it.wikipedia.org/wiki?curid=49127", "title": "Baldovino", "text": "Origine e diffusione.\nDeriva dal nome germanico \"Baldwin\" o \"Baldovin\", composto da \"bald\" (\"coraggioso\", \"audace\", \"forte\") e \"win\" (o \"wini\", \"amico\"), col possibile significato complessivo di \"amico forte\", \"amico audace\" o anche \"che ha amici coraggiosi\". \nIn Italia il nome venne introdotto dai Longobardi e, in misura maggiore, nel VII secolo dai Franchi e poi popolarizzato dall'epica francese medievale; \u00e8 attestato nel Duecento, limitato per\u00f2, almeno in Toscana, agli ambienti nobiliari, dopodich\u00e9 si \u00e8 progressivamente rarificato, nonostante il prestigio di vari personaggi storici cos\u00ec chiamati e il culto di alcuni santi; secondo dati raccolti negli anni Settanta, era diffuso principalmente nel Nord e Centro Italia, con punte in provincia di Alessandria (di cui \u00e8 patrono san Baudolino) per le dialettali come \"Baudino\" e \"Baudolino\", e in Lazio per la variante \"Balduino\".\nIn Inghilterra era comune gi\u00e0 durante il Medioevo, e venne ulteriormente rafforzato con la conquista normanna; \u00e8 divenuto successivamente pi\u00f9 raro, nonostante la presenza di cognomi derivati che ne hanno sostenuto la diffusione. Sempre durante il Medioevo era molto popolare anche nelle Fiandre, ed \u00e8 tuttora comune in Belgio, essendo un nome tipico della casa regnante del paese.\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "49129", "revid": "1494169", "url": "https://it.wikipedia.org/wiki?curid=49129", "title": "Balsamina", "text": ""}
{"id": "49130", "revid": "57342", "url": "https://it.wikipedia.org/wiki?curid=49130", "title": "Balsamo", "text": ""}
{"id": "49133", "revid": "47767", "url": "https://it.wikipedia.org/wiki?curid=49133", "title": "Barachisio", "text": "Origine e diffusione.\nDeriva dal latino \"Barachisius\", a sua volta da un nome persiano, \"Ber\u012bk\u012b\u0161\u014d\", che significa \"benedetto Ges\u00f9\", \"Ges\u00f9 sia benedetto\". Il nome si ritrova anche in forme quali \"Behjesus\", \"Brichjesus\", \"Ber\u00e9hj\u00e9su\", \"Berkijesu\" e \"Berikj\u00e9su\".\nOnomastico.\nL'onomastico si festeggia il 29 marzo in memoria di san Barachisio, uno dei martiri persiani."}
{"id": "49141", "revid": "226458", "url": "https://it.wikipedia.org/wiki?curid=49141", "title": "Barbato (nome)", "text": "Origine e diffusione.\nRiprende il \"cognomen\" romano \"Barbatus\", che alla lettera significa \"barbuto\", \"che ha la barba\". Da Barbato deriva, come patronimico, il nome Barbaziano.\nIl nome \u00e8 accentrato in Campania, specialmente nel Beneventano, per via del culto di san Barbato, ma la sua diffusione, gi\u00e0 scarsa, \u00e8 in declino. In spagnolo la forma femminile, \"Barbada\", pu\u00f2 anche fare riferimento a santa Paula Barbada, una vergine che salv\u00f2 la sua virt\u00f9 grazie ad una prodigiosa crescita della barba.\nOnomastico.\nL'onomastico viene festeggiato il 19 febbraio in ricordo di san Barbato, vescovo di Benevento ed evangelizzatore dei Longobardi."}
{"id": "49143", "revid": "1573940", "url": "https://it.wikipedia.org/wiki?curid=49143", "title": "Barbaziano", "text": "Origine e diffusione.\nSi tratta di un patronimico latino del nome \"Barbatus\" (in italiano Barbato), e significa quindi \"relativo a Barbato\", \"della famiglia di Barbato\".\nAd oggi, gode di scarsissima diffusione; \nOnomastico.\nL'onomastico si festeggia il 31 dicembre in memoria di san Barbaziano, sacerdote di Antiochia che fu monaco a Ravenna."}
{"id": "49144", "revid": "111319", "url": "https://it.wikipedia.org/wiki?curid=49144", "title": "Al-Rashidiyya", "text": "al-R\u0101sh\u012bdiyya (; in berbero: \u2d3b\u2d54\u2d54\u2d30\u2d5b\u2d49\u2d37\u2d49\u2d30) \u00e8 una citt\u00e0 del Marocco, capoluogo dell'omonima provincia nella regione di Dr\u00e2a-Tafilalet. La citt\u00e0 \u00e8 anche conosciuta come Er Rachidia o Errachidia.\nStoria.\nFondata sotto il protettorato francese come capitale regionale, era denominata Q\u1e63ar al-S\u016bq (o Ksar Es-Souk), dal nome del forte della Legione straniera.\nGeografia.\n\u00c8 un punto di transito per chi si reca alle Gole dello Ziz o a Figuig, un tempo punto di passaggio in Algeria (la frontiera \u00e8 chiusa da anni).\nInfrastrutture e trasporti.\nAeroporti.\nAl-Rashidiyya \u00e8 servita dall'aeroporto Moulay Ali Cherif."}
{"id": "49146", "revid": "729019", "url": "https://it.wikipedia.org/wiki?curid=49146", "title": "Motorola 68EC020", "text": "L'MC68EC020, comunemente noto come Motorola 68EC020, \u00e8 un microprocessore prodotto da Motorola. \u00c8 una versione a basso costo del Motorola 68020, la differenza principale del 68EC020 rispetto alla versione completa \u00e8 il bus di indirizzamento che \u00e8 solo a 24 bit rispetto ai 32 del 68020. Infatti il 68EC020 \u00e8 in grado di indirizzare al massimo 16 MB.\nIl 68EC020 \u00e8 stato utilizzato come CPU per il computer Amiga 1200."}
{"id": "49147", "revid": "2166030", "url": "https://it.wikipedia.org/wiki?curid=49147", "title": "Nicola I di Russia", "text": "Alla sua morte, l'Impero russo aveva raggiunto lo zenith storico della sua espansione, pari a 20.000.000 chilometri quadrati. Egli fu anche re nominale di Polonia e granduca di Finlandia.\nBiografia.\nI primi anni e l'ascesa al trono.\nFiglio di Paolo I e di Sofia Dorotea di W\u00fcrttemberg, fratello minore di Alessandro I, spos\u00f2 Carlotta di Prussia (che dopo essersi convertita alla religione ortodossa prese il nome di Aleksandra F\u0451dorovna).\nEgli non venne allevato per divenire zar, dal momento che aveva due fratelli maggiori. Nel dicembre del 1825, per\u00f2, tutto cambi\u00f2 in seguito alla scomparsa di Alessandro (morto senza lasciare figli) e alla rinuncia alla corona da parte del fratello Costantino. Una volta salito sul trono dovette affrontare la rivolta dei decabristi, principalmente ufficiali della guardia imperiale che non intendevano riconoscere il nuovo zar e chiedevano una svolta in senso liberale.\nIl regno.\nPolitica interna.\nQuesta esperienza gener\u00f2 in Nicola una profonda avversione per tutto ci\u00f2 che era costituzionale e liberale. Uomo di cultura modesta e rigida moralit\u00e0, era stato educato in ambienti militari e non aveva ricevuto alcuna preparazione alla vita politica e ai problemi connessi con la gestione dello Stato. Convinto che l'unica linea politica da seguire fosse quella del rafforzamento del suo potere personale, si comport\u00f2 di conseguenza. Autoritario e privo della mentalit\u00e0 eclettica del fratello Alessandro I, pass\u00f2 alla storia come \"il gendarme d'Europa\".\nIn politica interna, dopo la rivolta dei decabristi, le sue convinzioni lo indussero a continuare nel mantenimento di un vero e proprio corpo di polizia segreta. Fond\u00f2 quindi la \"Terza sezione\", che aveva il compito di controllare la vita e l'operato dei sudditi. Questa fu per\u00f2 una sorta di inquisizione e non una \"guardia personale\": essa interveniva sulle manifestazioni di pensiero, soprattutto di tendenza occidentalizzante, perseguitava e ostacolava, tra gli altri, personaggi come Dostoevskij, Gogol', Pu\u0161kin e Turgenev. In una Russia che versava, all'epoca, in condizioni sostanzialmente buone, questo stato di cose produsse un fortissimo disagio, soprattutto presso le classi pi\u00f9 elevate, che erano ovviamente le pi\u00f9 controllate. Egli abol\u00ec molte aree di autonomia locale. La storica indipendenza della Bessarabia venne rimossa nel 1828 e quella della Polonia nel 1830.\nLa prima ferrovia di Russia venne inaugurata nel 1838 sotto il regno di Nicola I ed era costituita da 16 chilometri tra San Pietroburgo e Carskoe Selo. La seconda inaugurata fu la Mosca-San Pietroburgo, costruita tra il 1842 e il 1851. Gi\u00e0 al 1855 vennero costruiti 570 chilometri di ferrovie in tutta la Russia.\nNel 1833 il ministro dell'educazione, Sergej Uvarov, inaugur\u00f2 un programma di \"Ortodossia, Autocrazia e Nazionalismo\" come principi guida del regime. La popolazione doveva dimostrare lealt\u00e0 nei confronti dell'autorit\u00e0 illimitata dello zar, nei confronti della Chiesa ortodossa russa e, in modo vago, anche per la nazione russa. Questi principi romantici e conservatori, delineati da Uvarov vennero abbracciati anche da Vasilij \u017dukovskij, uno dei tutori del granduca Alessandro. Il risultato di questi principi conservatori, port\u00f2 alla repressione generale di tutte le religioni e dei nazionalismi non russi. Ad esempio, il governo diede ordine di sopprimere le chiese greco-ortodosse in Ucraina e Bielorussia nel 1839.\nNicola era completamente avverso alla servit\u00f9 della gleba e aveva intenzione di abolirla in Russia, ma non attu\u00f2 questo progetto per ragioni pratiche di Stato. Egli infatti temeva i proprietari terrieri e credeva che questi si sarebbero rivoltati contro di lui se avesse avanzato un'idea del genere. Egli fece comunque degli sforzi per incrementare lo status dei contadini (servi governativi) con l'aiuto del ministro Pavel Kisel\u00ebv. Durante gran parte del suo regno egli tent\u00f2 di incrementare il controllo sui proprietari terrieri ed altri gruppi influenti in Russia. Nel 1831 Nicola decise di restringere i voti all'Assemblea dei Nobili solo a quanti disponessero pi\u00f9 di 100 servi, lasciando un totale di 21.916 votanti. Nel 1841, i nobili senza terra vennero banditi dalla vendita di servi separati dalla terra. Nel 1845 venne previsto che nella Tavola dei ranghi della Russia Imperiale bisognasse avere almeno il 5\u00ba livello per accedere alla nobilt\u00e0, mentre prima questo livello era pi\u00f9 blando all'8\u00ba posto.\nPolitica estera.\nNella politica estera, Nicola I ag\u00ec come protettore del legittimismo contro le rivoluzioni. \u00c8 stato spesso notato come questa politica fosse collegata strettamente al sistema controrivoluzionario di Metternich, derivatogli in gran parte dall'ambasciatore austriaco a San Pietroburgo, il conte Karl Ludwig von Ficquelmont, che era noto per esercitare un'influenza notevole sullo zar di cui era molto amico. La sua offerta di aiutare l'Austria a sopprimere le varie rivoluzioni nel continente europeo, tentando di indurre Nicola a seguire lo schema gi\u00e0 dettato da suo fratello Alessandro I, lo port\u00f2 a guadagnarsi l'appellativo di \"gendarme d'Europa\". Nel 1825 Nicola I venne incoronato zar e inizi\u00f2 a limitare le libert\u00e0 della monarchia costituzionale nel Regno del Congresso. In cambio, dopo la rivolta di novembre, nel 1831, il parlamento polacco depose Nicola da re di Polonia per rispondere alle continue violazioni della costituzione locale: lo zar reag\u00ec a questa azione inviando delle truppe russe in Polonia e riusc\u00ec a reprimere la ribellione, abrogando la costituzione polacca e riducendo la Polonia allo status di provincia russa col nome di Privislinsky Krai, imbarcandosi in una politica repressiva anche nei confronti dei cattolici. Negli anni quaranta dell'Ottocento, Nicola I ridusse 64.000 nobili polacchi allo status di comuni cittadini.\nNel 1848, quando la famosa serie di rivoluzioni sconvolse l'Europa, Nicola fu sul fronte della repressione. Nel 1849 egli intervenne in aiuto degli Asburgo per sopprimere la rivolta ungherese, cos\u00ec come in Prussia, dove la popolazione stava costringendo il re ad adottare una costituzione liberale. Mentre Nicola era impegnato a mantenere lo \"status quo\" dell'Europa, egli adott\u00f2 una politica aggressiva nei confronti dell'Impero ottomano. Nicola I era convinto infatti che il crollo del secolare e decrepito impero turco avrebbe potuto portare grandi vantaggi alla Russia sotto l'aspetto dell'espansione territoriale, in particolare nell'area dei Balcani.\nA questo scopo la Russia combatt\u00e9 una guerra di gran successo contro gli ottomani tra il 1828 e il 1829. Nel 1833 la Russia negozi\u00f2 il trattato di Unkiar-Skelessi con l'Impero ottomano. La maggioranza delle nazioni europee erano per\u00f2 convinte che questo trattato contenesse una clausola segreta che consentisse alla Russia di far navigare navi da guerra russe liberamente attraverso gli stretti del Bosforo e dei Dardanelli. Con la convenzione di Londra sugli Stretti del 1841, le potenze dell'Europa affermarono pubblicamente il controllo ottomano sugli stretti e impedirono ad ogni altra potenza, tra cui alla Russia, di inviare navi da guerra lungo gli stretti. Basandosi sul ruolo che aveva avuto nella soppressione delle rivoluzioni del 1848 e credendo nel supporto diplomatico inglese, Nicola mosse guerra agli ottomani, che a loro volta dichiararono guerra alla Russia l'8 ottobre 1853. Il 30 novembre di quello stesso anno l'ammiraglio russo Nakhimov riusc\u00ec a rinchiudere la flotta turca nel porto di Sinope e la distrusse.\nNel 1854, temendo i risultati della sconfitta della Turchia da parte della Russia, Inghilterra, Francia e Regno di Sardegna, si allearono con l'Impero ottomano per il conflitto che divenne noto come guerra di Crimea. Nell'aprile del 1854, l'Austria sigl\u00f2 un patto difensivo con la Prussia. Con questi pochi passi, la Russia si ritrov\u00f2 in guerra con l'intera Europa alleata contro di lei.\nL'Austria offr\u00ec agli ottomani il supporto diplomatico necessario e la Prussia scelse di rimanere neutrale, lasciando la Russia senza alleati sul continente. Gli alleati europei sbarcarono in Crimea e mossero assedio alle fortificazioni russe a Sebastopoli. I russi persero la battaglia di Alma nel settembre del 1854. A questa sconfitta fecero seguito altre sconfitte nelle battaglie di Balaklava e Inkerman. Dopo l'assedio di Sebastopoli, la base della difesa dell'Impero russo croll\u00f2, esponendo la Russia al grave pericolo di venire invasa partendo dal proprio territorio.\nRiforme culturali.\nL'enfasi del nazionalismo russo contribu\u00ec al dibattito circa lo spazio che la Russia doveva ricoprire nel mondo, oltre al rimando alla sua storia e a una riflessione sul futuro dello Stato. Un gruppo culturale creatosi all'epoca di Nicola I, gli occidentalisti, credevano che la Russia fosse rimasta indietro coi tempi e a uno stadio ancora primitivo e che potesse fare molto di pi\u00f9 per la sua europeizzazione. Un altro gruppo, gli slavofili, favorirono di molto la cultura e i costumi degli slavi, prendendo le distanze dai costumi occidentali.\nGli slavofili vedevano la filosofia slava come una risorsa per la Russia che non si sentiva adatta a europeizzarsi col razionalismo e il materialismo della societ\u00e0 occidentale.\nMalgrado questo periodo repressivo, la Russia prov\u00f2 l'esperienza di un periodo fiorente nella letteratura e nelle arti. Attraverso le opere di Gogol', Pu\u0161kin, Turgenev e molti altri, la letteratura russa ebbe l'atteso riconoscimento e la statura internazionale. Il balletto prese piede in Russia e venne importato anche in Francia, assieme alle composizioni di musica classica di Michail Glinka (1804\u20131857).\nLa morte.\nNicola mor\u00ec il 2 marzo 1855, nel bel mezzo della guerra di Crimea. Dopo aver preso un semplice raffreddore sul campo di battaglia, si rifiut\u00f2 di ritirarsi per essere curato e riprendersi e mor\u00ec di polmonite. Alla sua morte, suo figlio Alessandro divenne zar col nome di Alessandro II e il 15 gennaio 1856 fu lui in qualit\u00e0 di nuovo sovrano a porre fine alle ostilit\u00e0.\nEredit\u00e0.\nSul governo e su quanto Nicola I lasci\u00f2 alla Russia vi sono spesso dei verdetti negativi. Sul finire della sua vita uno dei suoi servitori civili pi\u00f9 devoto, A.V. Nikitenko, disse di lui che \"il pi\u00f9 grande fallimento del regno di Nicola Pavlovich fu che fu tutto un disastro\". Ad ogni modo, nel tempo gli storici hanno ritrovato nell'operato di Nicola I un barlume positivo per l'epoca in cui visse: egli era convinto che il rispetto nella sua persona fosse il rispetto verso il suo popolo, come dimostr\u00f2 in Polonia e in Ungheria. Di lui si dice positivamente oggi anche nell'ambito dell'abolizione della servit\u00f9 della gleba che egli odiava, ma che non pot\u00e9 abolire completamente per ragioni politiche, oltre a detestare apertamente la tirannia dei signorotti baltici nei confronti dei contadini \"emancipati\". Poco prima della sua morte fece fare a suo figlio Alessandro promessa solenne che avrebbe fatto ogni sforzo per abolire in maniera definitiva questa pratica schiavista.\nSecondo Igor Vinogradov, Nicola e il suo ministro dell'educazione pubblica Uvarov furono i primi a diffondere l'educazione in tutto l'Impero a tutti i livelli, preoccupandosi anche della fondazione dell'Universit\u00e0 di Kiev nel 1834.\nIl nobile francese Astolphe de Custine, marchese de Custine dedic\u00f2 all'operato di Nicola I una sua opera dal titolo \"La Russie en 1839\", pubblicata nel 1843 (in lingua italiana: \"Lettere dalla Russia: la Russia nel 1839\"), nella quale descrisse lo stesso sovrano come una persona di buoni principi che si era trovata a svolgere determinate azioni negative solo perch\u00e9 costretto: \"Se l'imperatore non avesse tanto buon cuore di quanto riveli nelle sue politiche, povera Russia; se d'altra parte i suoi sentimenti sinceri sono veramente superiori ai suoi atti, povero imperatore\".\nNicola venne coinvolto nel mito urbano per la costruzione della ferrovia Mosca-San Pietroburgo. Quello che doveva essere costruito venne realizzato dagli ingegneri su precisa indicazione dello zar, che tracci\u00f2 il percorso ferroviario direttamente sulla mappa.\nMatrimonio ed eredi.\nIl 13 luglio 1817, Nicola I spos\u00f2 la principessa Carlotta di Prussia; convertitasi alla religione ortodossa, prese il nome di Aleksandra F\u0451dorovna. Carlotta era figlia del re Federico Guglielmo III di Prussia e di Luisa di Meclemburgo-Strelitz. Nicola e Carlotta erano cugini di terzo grado, in quanto entrambi discendenti da Federico Guglielmo I di Prussia. Dalla loro unione nacquero i seguenti eredi:\nDopo 25 anni di matrimonio, nel 1842, i dottori di corte imposero alla zarina di non avere pi\u00f9 rapporti sessuali col marito a causa di problematiche di salute.\nNicola I ebbe delle relazioni extraconiugali dalle quali nacquero tre figli illegittimi:\nCon Anna-Maria Charlota de Rutenskiold (1791\u20131856)\nCon Varvara Yakovleva (1803\u20131831):\nCon Varvara Nelidova (m. 1897):"}
{"id": "49148", "revid": "287204", "url": "https://it.wikipedia.org/wiki?curid=49148", "title": "Bardo (nome)", "text": "Origine e diffusione.\nIl nome pu\u00f2 avere diverse origini:\nOnomastico.\nL'onomastico pu\u00f2 essere festeggiato l'11 giugno in ricordo di san Bardo o Bardone, vescovo di Magonza."}
{"id": "49149", "revid": "6923", "url": "https://it.wikipedia.org/wiki?curid=49149", "title": "Motorola 68EC030", "text": "L'MC68EC030, comunemente noto come Motorola 68EC030, \u00e8 un microprocessore prodotto da Motorola. \u00c8 una versione a basso costo del Motorola 68030, la principale differenza del 68EC030 rispetto al fratello maggiore \u00e8 la mancanza della MMU.\nIl 68EC030 \u00e8 stato utilizzato come CPU per una delle versioni dell'Amiga 4000, ovvero il modello 4000/030."}
{"id": "49151", "revid": "47767", "url": "https://it.wikipedia.org/wiki?curid=49151", "title": "Barlaam (nome)", "text": "Origine e diffusione.\n\u00c8 il nome dell'eremita nella storia di \"Barlaam e Iosafat\", che \u00e8 basata su quella del Buddha; nel testo originale della storia, il nome \u00e8 presente nella forma greca \u0392\u03b1\u03c1\u03bb\u03b1\u03b1\u03bc (\"Barlaam\"), la cui etimologia \u00e8 ignota e risulta di difficile interpretazione. Il monaco che scrisse la storia riprese probabilmente il nome di san Barlaam (o \"Barlaha\") di Antiochia, forse per via della somiglianza con qualche termine indiano come \"Bhagavan\". \nIl nome gode di scarsissima diffusione in Italia. La variante russa \u0412\u0430\u0440\u043b\u0430\u043c (\"Varlam\") venne creata da Varlam Tichonovi\u010d \u0160alamov, nato \u0412\u0430\u0440\u043b\u0430\u0430\u043c (\"Varlaam\"), che, per spregio verso suo padre e la religione ortodossa che aveva abbandonato, rimosse la terza \"a\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "49152", "revid": "729019", "url": "https://it.wikipedia.org/wiki?curid=49152", "title": "Motorola 68EC040", "text": "Il Motorola 68EC040 \u00e8 una versione del microprocessore della Motorola 68040 sviluppato per \"e\"mbedded \"c\"ontrollers (macchine dedicate). Si differenziava dal 68040 per l'assenza della FPU ma non della MMU. Ci\u00f2 lo rendeva meno costoso del modello completo e gli consentiva di consumare meno energia. Spesso ci si riferisce a questa CPU col nome di \"EC40\"."}
{"id": "49154", "revid": "287204", "url": "https://it.wikipedia.org/wiki?curid=49154", "title": "Australopithecus anamensis", "text": "Australopithecus anamensis \u00e8 una specie estinta di ominide del genere \"Australopithecus\", vissuto in Africa tra 4,5 e 3,5 milioni di anni fa.\n\u00c8 il primo Australopithecus ad avere caratteristiche in qualche modo riconducibili a quelle umane: sia la forma dei denti che quella delle ossa sono un indizio dell'attitudine a camminare eretto.\nRitrovamenti.\nI primi resti di questa specie vennero scoperti da Bryan Patterson nel 1965 a Kanapoi in Kenya, dove venne ritrovata la parte inferiore dell'omero sinistro di un braccio (class. \"KP 271\", 4 milioni di anni). Questi fossili vennero in prima istanza attribuiti genericamente al genere \"Australopithecus\" e datati a 4 milioni di anni fa.\nL'et\u00e0 \u00e8 stata attribuita in quanto i fossili sono stati trovati tra due strati di cenere vulcanica del Pliocene datati a 4,17 e 4,12 milioni di anni.\nNel 1994 due paleoantropologi dell'\u00e9quipe di Meave Leakey scoprirono nella stessa zona altri resti. Peter Nzube rinvenne una mascella inferiore con tutti i denti (class. \"KP 29281\", 4 milioni di anni). Kamoya Kimeu scopr\u00ec una tibia (class. \"KP 29285\", 4,1 milioni di anni), mancante del terzo centrale dell'osso. Quest'ultimo ritrovamento costituirebbe la prova pi\u00f9 importante della capacit\u00e0 di questa specie di essere bipede.\nEtimologia.\nNel 1995 il gruppo di Meave Leakey, notando le differenze tra l\"Australopithecus afarensis\" e questi ritrovamenti, assegn\u00f2 questi fossili a una nuova specie l\"A. anamensis\", da \"anam\" che in lingua Turkana significa \"lago\". Questa specie infatti appariva indipendente e non intermedia alle altre.\nUltime scoperte fossili.\nNel 2006 \u00e8 stato ufficialmente annunciato il ritrovamento di un nuovo \"Australopithecus anamensis\" nel nord-est dell'Etiopia. Questi nuovi fossili comprendono il pi\u00f9 grande canino di ominide finora recuperato e il primo femore di \"Australopithecus\".. I ritrovamenti sono avvenuti nella zona dell'Auasc dove si sono rinvenuti molti altri fossili pi\u00f9 recenti di \"Australopithecus\", a una decina di chilometri di distanza dal sito del ritrovamento dell\"Ardipithecus ramidus\", la pi\u00f9 evoluta specie di \"Ardipithecus\", data a 4,4 milioni di anni fa, cio\u00e8 solo 200.000 anni prima dell\"A. anamensis\" e aggiungendo cos\u00ec un altro anello alla catena dell'evoluzione dei pre-ominidi."}
{"id": "49155", "revid": "122753063", "url": "https://it.wikipedia.org/wiki?curid=49155", "title": "Barnaba", "text": "Origine e diffusione.\nDeriva dal greco \u0392\u03b1\u03c1\u03bd\u03b1\u03b2\u03b1\u03c2 (\"Barnabas\"), a sua volta proveniente dall'aramaico la cui esatta etimologia non \u00e8 chiara: potrebbe basarsi su \u05d1\u05bc\u05e8 \u05e0\u05d1\u05d9\u05d0 (\"bar naviya'\" o \"bar-nabha\") che significa \"figlio del profeta\" o \"figlio della profezia\". Negli Atti degli apostoli, , viene fornito invece come significato \"figlio della consolazione\" o \"figlio dell'esortazione\".\nNella lingua inglese il suo uso cominci\u00f2 dopo il XII secolo, ma ha scarsa diffusione.\nOnomastico.\nL'onomastico viene festeggiato l'11 giugno in ricordo di san Barnaba apostolo, secondo la tradizione primo vescovo di Milano. Il 7 settembre si ricorda anche il beato Claudio Barnaba Laurent de Mascloux, uno dei martiri dei pontoni di Rochefort."}
{"id": "49157", "revid": "287204", "url": "https://it.wikipedia.org/wiki?curid=49157", "title": "Australopithecus afarensis", "text": "Australopithecus afarensis \u00e8 una specie estinta di ominide del genere \"Australopithecus\" vissuta in Africa tra 4 e 3 milioni di anni fa.\nLa specie fu identificata nel 1974 a seguito di una serie di ritrovamenti di fossili nella Depressione di Afar in Etiopia.\nLucy.\nIl 24 novembre 1974 ad Hadar nel triangolo di Afar i paleontologi Yves Coppens, Donald Johanson, Maurice Ta\u00efeb e Tom Gray rinvennero i resti di un esemplare femmina dell'et\u00e0 apparente di 18 anni di una nuova specie di \"Australopitecus\" vissuta circa 3,2 milioni di anni fa (Piacenziano), che fu denominata \"Australopithecus afarensis\". Al fossile venne dato il nome di Lucy, in onore della canzone \"Lucy in the Sky with Diamonds\" dei Beatles, mentre in amarico \u00e8 noto come \"Dinqinesh\", che significa \"Tu sei meravigliosa\". Il suo nome in codice \u00e8 A.L. 288 (Afar Locality n\u00b0 288)..\nI resti comprendevano circa il 40% dello scheletro (52 ossa). Particolarmente importanti l'osso pelvico, il femore e la tibia, perch\u00e9 la loro forma lascia pensare che questa specie fosse gi\u00e0 bipede. Era alta circa 1,07 metri, piuttosto piccola per la sua specie, e pesava probabilmente tra i 29 e i 45\u00a0kg. Aveva denti simili a quelli umani, ma il cranio era ancora scimmiesco, con una capacit\u00e0 tra i 375 e i 500\u00a0cm\u00b3. Mor\u00ec sulle rive di una palude, probabilmente di sfinimento, e fortunatamente nessun predatore se ne cib\u00f2 disperdendone le membra, cos\u00ec che il corpo, sommerso dal fango, si fossilizz\u00f2 nel corso dei millenni fino a diventare roccia. Dopo milioni di anni il suo scheletro \u00e8 ritornato alla luce quasi intatto e ci offre oggi una preziosa testimonianza sulla costituzione fisica degli ominidi di quel periodo.\nPur essendo perfettamente adatta alla locomozione bipede, conduceva ancora una vita in parte arboricola. Si pensa che salisse sugli alberi per sfuggire ai predatori e per trascorrere la notte. Era pi\u00f9 piccola del maschio. Si pensa che vivesse in un gruppo formato da adulti e giovani. I suoi denti erano adatti a un'alimentazione onnivora, basata sulla raccolta di vegetali e la cattura di insetti e lucertole. Secondo altre fonti, mentre in passato si riteneva che la dieta degli Australopitecini gracili consistesse in parte di carne, anche sulla base dei ritrovamenti di accumuli di ossa, pi\u00f9 di recente tali accumuli sono stati attribuiti all'attivit\u00e0 di Homo habilis. I loro grandi molari indicano che mangiassero cibi abbastanza duri, probabilmente erba o semi di cereali. Lo spessore dello smalto indica anch'esso che mangiassero cibi duri.\nRitrovamenti successivi - Prima Famiglia.\nNel 1975 vi fu un altro ritrovamento pi\u00f9 consistente. Si trattava di 13 individui differenti di tutte le et\u00e0, risalenti ad almeno 3,2 milioni di anni e quindi \"coevi\" di Lucy. Le dimensioni di questi esemplari variavano considerevolmente, al punto tale da indurre alcuni scienziati a pensare che si trattasse di due o tre specie diverse. Donald Johanson, diversamente, sostenne che tutti i fossili appartenevano alla stessa specie (da cui il nome \u00ab Prima Famiglia \u00bb) , in cui il maschio \u00e8 molto pi\u00f9 grande della femmina. Altri invece pensavano che l'esemplare pi\u00f9 grande appartenesse ad una primitiva specie di \"Homo habilis\".\nUna scoperta interessante venne fatta nel 1978 da Paul Abell a Laetoli in Tanzania. Il ricercatore scopr\u00ec due serie di impronte, pi\u00f9 una terza su cui vi sono delle incertezze, risalenti ad almeno 3,7 milioni di anni. Le due coppie di orme presentavano delle differenze sostanziali nelle dimensioni, fatto che secondo alcuni ricercatori, confermerebbe lo spiccato dimorfismo sessuale esistente negli \"Australophitecus\". La falcata ci indica un'altezza compresa tra il 1,2\u00a0m e 1,4\u00a0m.\nAlcuni paleontologi assegnarono le orme di Laetoli all\"Australopithecus afarensis\". Tra questi vi furono Suwa e White, che partendo dalle ossa dei preumani di Hadar, ricostruirono un piede in scala e trovarono che si adattava perfettamente alle orme. Per altri due paleontologi, Tobias e Clarke, queste impronte erano compatibili con un piede il cui alluce era divaricato, simile a quello dell\"Australopithecus africanus\". Bisogna tener presente che il luogo in cui sono state rinvenute le orme \u00e8 distante 1.500\u00a0km da Hadar.\nLa formazione di questo \"fossile indiretto\" ebbe origine dalla sovrapposizione di uno strato di cenere, formatosi dall'eruzione del vulcano Sadiman, su un terreno molto secco. Su questo agirono delle piogge molto fitte che conferirono alla superficie una straordinaria plasticit\u00e0, necessaria affinch\u00e9 ne rimanesse il calco una volta calpestata. Sotto l'azione del sole il terreno sub\u00ec un processo di essiccazione e solidificazione aumentato dalla presenza di carbonati nella polvere vulcanica.\nDel 1991 \u00e8 il ritrovamento di fossili riconducibili all\"Australopithecus afarensis\" avvenuto in Etiopia ad opera di Bill Kimbel e Yoel Rak. La loro et\u00e0 \u00e8 di tre milioni di anni. Si tratta di un teschio completo al 70% appartenente ad un grosso maschio adulto. Ad oggi \u00e8 il pi\u00f9 completo di questa specie. Il volume dell'endocranio \u00e8 di 550\u00a0cm3, molto grande rispetto agli altri crani ritrovati. Questa differenza cos\u00ec marcata fornirebbe un'ulteriore prova del loro dimorfismo sessuale.\nSelam.\nSelam (DIK-1/1), che in amarico significa \"pace\", \u00e8 il nome dato allo scheletro fossile di una giovane femmina di circa tre anni. Di Selam sono stati ritrovati numerosi reperti in buono stato di conservazione: il cranio quasi completo, il torso, le scapole e buona parte delle gambe.\nSelam \u00e8 stata scoperta il 10 dicembre 2000 dal paleoantropologo etiope Zeresenay Alemseged del Max Planck Institute, presso il villaggio di Hadar sulle colline di Dikika, nella depressione dell'Afar in Etiopia, poco a sud del fiume Auasc. Questa zona del nord-est dell'Etiopia \u00e8 particolarmente ricca di fossili e il sito si trova a soli quattro chilometri dal luogo dove 26 anni prima era stata ritrovata Lucy, tanto che la stampa dell'epoca aveva subito soprannominato Selam come \"la figlia di Lucy\".\nIn realt\u00e0 lo studio delle ceneri vulcaniche che ricoprivano i fossili ha permesso di datare i reperti tra 3,35 e 3,31 milioni di anni: Selam risale a circa 120.000 anni prima di Lucy, il che ne fa il pi\u00f9 antico scheletro di infante di ominide finora ritrovato. Prima di Selam lo scheletro infantile pi\u00f9 antico apparteneva a un uomo di \"Neanderthal\" (vissuto in Europa tra 130.000 e 30.000 anni fa) e per questo la scoperta di Selam \u00e8 considerata di grande importanza tra i ricercatori.\nIl primo reperto ritrovato fu il cranio, mentre lo scheletro si trovava inglobato in sedimenti di gres che hanno richiesto cinque anni di lavoro per portarlo alla luce. Il suo buono stato di conservazione \u00e8 legato al fatto che esso fu rapidamente ricoperto di sedimenti a causa di un'inondazione, il che ha permesso la sua conservazione per oltre tre milioni di anni. Non \u00e8 ovviamente noto se Selam fosse gi\u00e0 morta al momento dell'inondazione.\nL'annuncio della scoperta, frutto della collaborazione tra il Max Planck Institute e l'Universit\u00e0 di Addis Abeba, fu dato il 20 settembre 2006 su \"Scientific American\" e la descrizione il giorno seguente su \"Nature\".\nLo scheletro di Selam permette di confermare le conoscenze gi\u00e0 acquisite relativamente alla locomozione bipede degli australopitechi: la conformazione delle spalle e delle dita mostra che Selam si arrampicava agilmente sugli alberi per raccoglierne i frutti e si spostava prevalentemente su di essi, mentre quella del ginocchio le permetteva di camminare in posizione eretta, anche se non di correre. Questo tipo di locomozione \"mista\" era ben adattato all'ambiente dell'epoca, fatto di foreste e praterie, ma anche ricco di paludi come dimostrano i ritrovamenti di fossili di coccodrilli e ippopotami.\nConferma della posizione eretta.\nNel 2011 Carol Ward (Universit\u00e0 del Missouri), Donald Johanson e William Kimbel (Universit\u00e0 dell'Arizona) annunciarono con un articolo sulla rivista Science il ritrovamento ancora presso Hadar di un osso completo del quarto metatarso del piede appartenuto ad un \"Australopithecus afarensis\", databile attorno ai 3,2 milioni di anni, la stessa datazione dello scheletro di Lucy. La sua conformazione ad arco, simile al corrispondente osso del piede umano, \u00e8 compatibile con la deambulazione in posizione eretta, perch\u00e9 conferisce al piede elasticit\u00e0 sufficiente almeno a camminare a grandi falcate.\nIl ritrovamento conferma l'ipotesi che gli \"Afarensis\" fossero parzialmente dei bipedi terrestri circa 1,2 milioni di anni prima del'\"Homo erectus\"."}
{"id": "49158", "revid": "1573940", "url": "https://it.wikipedia.org/wiki?curid=49158", "title": "Kenyanthropus platyops", "text": "Kenyanthropus platyops \u00e8 una specie di Hominidae estinta del Pliocene, vissuta tra 3,2 e 3,5 milioni di anni fa.\nI resti fossili sono stati rinvenuti a Lomekwi in Kenya nel 1999. \u00c8 l'unica specie conosciuta di questo genere.\nRitrovamenti.\nFu scoperto da Justus Erus dell'\u00e9quipe di Meave Leakey, nel 1999 a Lomekwi in Kenya. I resti fossili (molto deformati) appartenenti a questa nuova specie consistono in una trentina di frammenti di un cranio molto largo e dalla faccia piatta provvisto di piccoli denti. L'et\u00e0 dello strato in cui sono stati ritrovati stimata \u00e8 tra 3,5 e 3,2 milioni di anni.\nEtimologia.\nIl nome \"Kenyanthropus platyops\", derivante dal greco, fu attribuito dalla Leakey e significa \"Uomo del Kenya dalla faccia piatta\".\nCaratteristiche e ipotesi evolutive.\nI fossili mostrano una larga faccia piatta e ossa del piede che sembrano indicare un'andatura eretta. I denti sono intermedi tra quelli delle scimmie antropomorfe e quelli umani.\nIl \"Kenyanthropus\" aveva un foro uditivo piccolo, come quello dei moderni scimpanz\u00e9 e altre caratteristiche comuni agli ominidi primitivi come il cervello piccolo; si differenzia per\u00f2 per le ossa mandibolari alte e un piano piatto dietro all'osso del naso che gli conferisce il caratteristico aspetto a faccia piatta.\nSecondo alcuni paleoantropologi il \"Kenyanthropus\" non rappresenterebbe un taxon a s\u00e9 stante, in quanto il reperto di riferimento (KNM-WT 40000) \u00e8 cos\u00ec deformato e mineralizzato che non \u00e8 possibile identificare con certezza le sue caratteristiche morfologiche. Potrebbe essere una variet\u00e0 di \"Australopithecus afarensis\", vissuto nello stesso periodo e nelle stessa area, o una specie di Australopithecus e quindi da classificare come \"A. platyops\". Secondo altri, la faccia piatta \u00e8 simile al reperto KNM ER 1470 dell\"'Homo rudolfensis\", e quindi sarebbe gi\u00e0 un antenato del genere Homo. In attesa di ulteriori e pi\u00f9 significativi ritrovamenti il dibattito rimane aperto.\nSecondo l'antropologo Daniel Lieberman della George Washington University, tra 3,5 e 2 milioni di anni fa c'erano parecchie specie di umanoidi ben adattate alla vita del particolare ambiente in cui vivevano e che si evolsero attraverso una complessa serie di diversificazioni nota come radiazione adattativa."}
{"id": "49159", "revid": "1776051", "url": "https://it.wikipedia.org/wiki?curid=49159", "title": "Barsaba", "text": "Origine e diffusione.\n\u00c8 un nome di origine biblica, portato da due diversi personaggi negli Atti degli Apostoli ( e ). Le interpretazioni proposte sono diverse: potrebbe essere un patronimico col significato di \"figlio di Sabba (o di Seba, o di Sheba)\", oppure avere altri significati quali \"figlio di conversione\", \"figlio dello Shabbat (o del riposo)\", \"figlio di un giuramento\", \"figlio della quiete (o del silenzio)\" o \"figlio di un vecchio\". La parola \"figlio\" \u00e8 ricavata dal primo elemento, \"bar\", comune in molti nomi semitici, come Bartolomeo, Barnaba, Bartimeo e Barsanofio.\nOnomastico.\nL'onomastico si festeggia l'11 dicembre in ricordo di san Barsaba, abate, uno dei martiri persiani, o il 20 luglio, in onore di san Giuseppe, chiamato Barsabba e soprannominato il Giusto, discepolo di Ges\u00f9."}
{"id": "49160", "revid": "767487", "url": "https://it.wikipedia.org/wiki?curid=49160", "title": "Barsanofio", "text": "Origine e diffusione.\nIl nome, gi\u00e0 in uso nella forma greca \"Barsanophios\" e latina \"Barsanuphius\", risale probabilmente ad un patronimico aramaico, in cui il primo elemento \"bar\" significa \"figlio di\" mentre il secondo potrebbe essere un nome non identificabile (forse di lontana origine egiziana, come in Onofrio) o un termine che significa \"giudice\". Ad oggi rarissimo, \u00e8 circoscritto ad alcune aree della Puglia, riflesso della venerazione locale del santo Barsanufio o Barsanofio.\nOnomastico.\nL'onomastico viene festeggiato l'11 aprile in ricordo del santo anacoreta di origine egiziana Barsanufio, detto il Grande Anziano del Deserto, patrono della citt\u00e0 e della diocesi di Oria (Brindisi); a Oria \u00e8 festeggiato al 30 agosto, ricorrenza della duplice traslazione delle reliquie del Santo e festa liturgica diocesana. Con questo nome si ricorda anche san Barsanufio di Optina, monaco a Optina, commemorato dalla Chiesa ortodossa il giorno 1\u00ba aprile."}
{"id": "49161", "revid": "242326", "url": "https://it.wikipedia.org/wiki?curid=49161", "title": "Cianoacrilati", "text": "Rientrano sotto il nome generico di cianoacrilati gli esteri dell'acido cianoacrilico. Uno tra questi, il 2-cianoacrilato di metile, \u00e8 un adesivo venduto con vari marchi commerciali.\nStoria.\nI cianoacrilati furono sintetizzati nel 1942 da Harry Coover (chimico statunitense, 1919-2011), durante la seconda guerra mondiale nel tentativo di produrre una pellicola trasparente per i congegni di mira delle armi. Rivelatisi inadatti furono accantonati. Successivamente si trasfer\u00ec presso la Eastman-Kodak e li rivalut\u00f2 come collanti nel 1951. Oggi il termine cianoacrilati si riferisce ad un'ampia gamma di adesivi basati su questa struttura.\nPropriet\u00e0.\nNella sua forma liquida, l'adesivo consiste di 2-cianoacrilato di metile monomero -\ncodice_1 - avente peso molecolare 111,1, punto di infiammabilit\u00e0 a 79 \u00b0C e densit\u00e0 1,1 g/cm\u00b3.\nDeve il suo potere adesivo al fatto che per esposizione all'aria umida - ed ancor pi\u00f9 a ioni ossidrile - polimerizza formando lunghe catene.\nLa reazione \u00e8 rapida, l'adesione delle superfici \u00e8 avvertibile gi\u00e0 un minuto dopo l'applicazione e si completa in circa due ore rimanendo impermeabile. In alcuni prodotti sono inoltre aggiunti acceleranti capaci di sveltire il processo fino a pochi secondi, bench\u00e9 a lieve discapito della forza adesiva.\nL'acetone \u00e8 un solvente in grado di ammorbidire la colla cianoacrilica una volta asciugata.\nApplicazioni.\nI cianoacrilati sono adesivi tenaci, particolarmente adatti per materiali dalle superfici non porose o superfici contenenti lievi tracce d'acqua. Data la loro capacit\u00e0 di incollare i tessuti biologici, risultano scomodi - o perfino pericolosi - da maneggiare nella quotidianit\u00e0, ma sono stati proficuamente utilizzati nella chirurgia e negli interventi ortopedici per fissare protesi metalliche alle ossa.\nData la loro reattivit\u00e0 in presenza di tracce d'acqua, sono impiegati anche in ambito forense per rilevare impronte digitali. Vaporizzati sull'impronta, l'umidit\u00e0 che questa reca ne provoca la polimerizzazione formando un calco solido dell'impronta.\nI cianoacrilati sono spesso usati per assemblare prototipi elettronici, modellini e come ulteriore sigillo per dadi e bulloni.\nSicurezza.\nL'utilizzo di adesivi in generale e dei cianoacrilati in particolare richiede l'osservazione di alcune misure precauzionali e la conoscenza di alcune norme di sicurezza. Il tipo di pericolo deriva dalla capacit\u00e0 di incollaggio della pelle e dall'azione irritante per gli occhi e le vie respiratorie."}
{"id": "49162", "revid": "22475", "url": "https://it.wikipedia.org/wiki?curid=49162", "title": "Australopithecus africanus", "text": "Australopithecus africanus (Dart, 1925) \u00e8 una specie estinta di ominide del genere \"Australopithecus\", vissuta in Africa tra 3 e 2 milioni di anni fa.\nReperti fossili sono stati trovati in Sudafrica, a Taung (1924), Sterkfontein (1935), Makapansgat (1948) e Gladysvale (1992).\nRitrovamenti.\nMolto prima che Donald Johanson e Meave Leakey incominciassero la loro opera di paleoantropologi in Africa, Raymond Dart e Robert Broom avevano scoperto la specie di ominidi nota come \"Australopithecus africanus\".\nLa prima scoperta fu fatta nel 1924 a Taung in Sudafrica. Il \"Bambino di Taung\" era un cranio fossile completo di mascelle e di denti. L'et\u00e0 di questo fossile venne stimata tra i 2 e i 3 milioni di anni. I denti dimostrano che si tratta di un bambino di 5 o 6 anni, ma considerando che gli umani maturano meno velocemente forse ne aveva soltanto 3. Il volume del cervello era di 410 cc e da adulto poteva arrivare a 440 cc. Il cranio era molto arrotondato mentre i canini erano piccoli, distinguendosi dalle scimmie. La posizione pi\u00f9 avanzata del foro occipitale, che nelle scimmie \u00e8 situato dietro la testa, fece supporre a Raymond Dart che questa specie fosse bipede. Nonostante la fama raggiunta dalla scoperta, la sua interpretazione venne rifiutata dalla comunit\u00e0 scientifica fino alla met\u00e0 degli anni quaranta, quando vennero scoperti fossili simili.\nNel 1936 Robert Broom rinvenne a Sterkfontein il secondo fossile di questa specie. La scoperta consisteva in parte delle ossa del volto, della mascella superiore e frammenti della scatola cranica. Prima di essere riconosciuto come \"Australopithecus africanus\" questo esemplare venne chiamato \"Plesianthropus transvaalensis\", ossia \"prossimo all'uomo\".\nL'opera di ricerca di Broom a Sterkfontein continu\u00f2 e nel 1947 scopr\u00ec \"Mrs Ples\", che, a dispetto del nome, era un maschio adulto risalente a 2.5 milioni di anni. Il teschio era in buone condizioni e il volume del cervello era di 485 cc. Nello stesso anno Broom e J.T. Robinson trovarono una colonna vertebrale quasi completa, l'osso pelvico, diversi frammenti di costole e parte di un femore di un esemplare adulto di femmina molto piccolo (un esempio di dimorfismo sessuale), datati 2,5 milioni di anni. L'osso pelvico \u00e8 pi\u00f9 allungato rispetto a quello delle scimmie, costituendo un'altra prova del bipedismo di queste specie.\n Tuttavia Lee Berger, studiando l'articolazione del ginocchio, si \u00e8 convinto che l'andatura di \"A. africanus\" fosse pi\u00f9 vicina al modello delle scimmie antropomorfe di quella di Lucy e ha cos\u00ec respinto l'idea che \"Australopithecus afarensis\" abbia dato origine ad'\"A. africanus\"."}
{"id": "49166", "revid": "767487", "url": "https://it.wikipedia.org/wiki?curid=49166", "title": "Paranthropus aethiopicus", "text": "Paranthropus aethiopicus \u00e8 un ominide del genere \"Paranthropus\".\nData la somiglianza con il genere Australopithecus viene anche chiamato \"Australopithecus aethiopicus\"\nVenne scoperto da Alan Walker nel 1985 tra i sedimenti della formazione di Nachukui, nelle prossimit\u00e0 occidentali del lago Turkana in Kenya.\nIl cranio ritrovato risale a 2,5 milioni di anni ed \u00e8 conosciuto nella comunit\u00e0 scientifica come \"black skull\" cio\u00e8 \"cranio nero\" dal colore impresso al fossile dalla presenza dell'elevato contenuto di manganese. Si tratta di un reperto abbastanza completo che evidenzia una capacit\u00e0 cranica di 410\u00a0cm3 che \u00e8 pi\u00f9 piccola rispetto ad altri ominidi.\nMorfologia.\nDai pochi dati a disposizione si deduce un ominide alto circa 1,50 m o 1,60 m, con una calotta cranica piuttosto piccola, bassa e allungata, dalla capacit\u00e0 di circa 410\u00a0cm3 vale a dire leggermente inferiore a quella di altri Paranthropus.\nI lineamenti del cranio nero richiamano una serie di caratteristiche vicine a quelle dell'Australopithecus afarensis mentre altre sono pi\u00f9 simili alle forme delle varianti pi\u00f9 robuste."}
{"id": "49168", "revid": "1812835", "url": "https://it.wikipedia.org/wiki?curid=49168", "title": "Paranthropus robustus", "text": "Paranthropus robustus o Australopithecus robustus \u00e8 una specie di ominide estinta, vissuta fra i 2,3 e gli 1,2 milioni di anni fa.\nRitrovamenti.\nIl primo esemplare ascrivibile a questa specie venne scoperto nel 1938 da Gert Terblanche, uno studente, nel giacimento fossilifero di Kromdraai in Sudafrica. L'antropologo scozzese Robert Broom, osservandone i tratti simili a quelli di \"Australopithecus africanus\", ma pi\u00f9 accentuati (pi\u00f9 \"robusti\"), ne ritenne opportuna l'ascrizione a un nuovo genere che denomin\u00f2 Paranthropus.\nSeguirono altri ritrovamenti:\nMorfologia e comportamento.\nCome anche gli altri australopitechi ascritti al genere \"Paranthropus\", \"A. robustus\" si distingue per la maggiore robustezza del fisico, che risulta tuttavia simile a quello degli \"Australopitechi\". Misurava fra i 100 ed i 120\u00a0cm d'altezza, per un peso stimato di circa 54\u00a0kg; i maschi erano considerevolmente pi\u00f9 grandi e robusti delle femmine, segno probabilmente che questi ominidi vivevano in gruppi familiari formati da un singolo maschio dominante e pi\u00f9 femmine coi loro cuccioli.\nIl cranio presenta una mandibola forte e supportata da robusti muscoli temporali, che si fissano a un'apposita cresta sagittale posta all'apice del cranio. I denti si presentano grandi, appiattiti, dallo smalto ispessito, tipici insomma di un animale che si nutre di vegetazione coriacea: i molari, in particolare, sono straordinariamente simili a quelli dei gorilla piuttosto che a quelli dell'uomo. La scatola cranica ha una capacit\u00e0 stimata in 410-530 centimetri cubici, all'incirca la stessa degli attuali scimpanz\u00e9.\nQuesti ominidi erano pi\u00f9 legati alle aree di boscaglia e di foresta rispetto agli altri \"Australopithecus\" ed agli \"Homo\" coi quali convissero. Dallo studio dello smalto dei denti rinvenuti sinora \u00e8 stato dedotto che la vita media di questi hominidi raramente superava i 17 anni."}
{"id": "49169", "revid": "93556", "url": "https://it.wikipedia.org/wiki?curid=49169", "title": "Australopithecus boisei", "text": "LAustralopithecus boisei, attualmente classificato come Paranthropus boisei, \u00e8 una specie di ominide del genere Australopithecus, vissuto tra 2,6 e 1,2 milioni di anni fa nell'Africa orientale, durante il Pliocene e il Pleistocene.\nIl primo fossile di \"Australopithecus boisei\", inizialmente classificato come \"Paranthropus boisei\" e chiamato Zinjanthropus boisei, venne identificato da Mary Leakey nel 1959 nella gola di Olduvai in Tanzania.\nScoperta.\nLa scoperta avvenne il 17 luglio 1959 nella gola di Olduvai in Tanzania, ad opera dell'antropologa Mary Leakey.\nIl fossile (\"OH 5\", che sta per \"Olduvai Hominid number 5\"), comprendeva un teschio completo, risalente a circa 1,8 milioni di anni, che aveva le caratteristiche corrispondenti a un Australopithecus robustus. Mary e il marito Louis Leakey classificarono la scoperta come \"Zinjanthropus boisei\", dove \"Zinj\" derivava da Zanj, il nome dato dagli Arabi ai neri dell'Africa orientale che riducevano in epoca medievale in schiavit\u00f9, \"anthropus\" che in greco significa \"uomo\" e \"boisei\" da Charles Boise, che aveva sovvenzionato il team di ricerca. Essi soprannominarono questo teschio l\"Uomo schiaccianoci\".\nMorfologia.\nL\"A. boisei\" era un abitante della savana e delle boscaglie. Le dimensioni ricostruite per gli esemplari adulti indicano un peso di 65\u00a0kg per i maschi, con un'altezza attorno a 130\u00a0cm; le femmine pesavano sui 45\u00a0kg con un'altezza di 105\u00a0cm. Le differenza tra le dimensioni dei due sessi \u00e8 tipica del dimorfismo sessuale che caratterizza quasi tutte le specie di australopitechi.\nIl volume del cervello probabilmente poteva arrivare a 530\u00a0cm\u00b3: non era cio\u00e8 maggiore di quello dell\"Australopithecus afarensis\" o dell\"Australopithecus africanus\".\nLa struttura robusta del cranio indicava una specializzazione masticatoria e aveva molti tratti in comune con un odierno gorilla. I molari posteriori erano molto grandi, pi\u00f9 del doppio di quelli di un uomo moderno. Fu soprannominato \"Uomo schiaccianoci\" proprio perch\u00e9 i suoi denti sono i pi\u00f9 grandi e il suo smalto il pi\u00f9 spesso tra tutti gli ominidi finora ritrovati.\nQuesta morfologia cranio-dentale indica una dieta a base di cibi vegetali duri come tuberi, noci e semi. L'analisi del tipo di usura e microfessurazioni dei molari sembra invece indicare che i cibi duri non fossero una componente regolare della dieta dell'A. boisei, ma che venissero utilizzati in assenza di altre tipologie di cibo.\nLouis Leakey ipotizz\u00f2 che questo esemplare potesse essere in qualche modo collegato al genere umano. La comunit\u00e0 scientifica non condivise il suo giudizio.\nAltri ritrovamenti.\nRichard Leakey, figlio di Louis e Mary, negli anni 1969 e 1970 scopr\u00ec altri due fossili appartenenti alla stessa specie, entrambi a Koobi Fora nei pressi del lago Turkana in Kenya.\nIl primo, \"KNM-ER 406\", era un cranio mancante dei denti, risalente a 1,7 milioni di anni, con una capienza cranica di 510\u00a0cm\u00b3.\nIl secondo, \"KNM-ER 732\", si dimostr\u00f2 di dubbia attribuzione. Alcune sue caratteristiche lo rendevano pi\u00f9 vicino all\"Homo habilis\", ma le dimensioni del cranio - appena 500\u00a0cm\u00b3 - lo rendevano profondamente diverso. Alcuni scienziati hanno ipotizzato che tale differenza sia da attribuire ad un caso di dimorfismo sessuale.\nL'ultimo esemplare appartenente a questa specie, \"KGA10-525\", venne trovato da Awoke Amzaye nel 1993 a Konso in Etiopia. Il fossile era costituito da numerosi frammenti del teschio, compresa la mandibola. La sua et\u00e0 geologica \u00e8 di 1,4 milioni di anni; il volume dell'encefalo era di circa 545\u00a0cm\u00b3, mentre alcuni dei suoi tratti lasciano pensare che questo esemplare rappresenti una variazione nella linea evolutiva in questa specie.\nCollocazione dei reperti.\nAlcuni dei reperti ritrovati dai Leakey sono oggi ospitati al National Museum di Dar es Salaam, in Tanzania."}
{"id": "49170", "revid": "37401", "url": "https://it.wikipedia.org/wiki?curid=49170", "title": "Koyaanisqatsi", "text": "Koyaanisqatsi \u00e8 un film sperimentale del 1982 diretto da Godfrey Reggio. \u00c8 il primo film della \"trilogia qatsi\", che comprende inoltre \"Powaqqatsi\" (1988) e \"Naqoyqatsi\" (2002).\nTrama.\nIl film non ha n\u00e9 trama n\u00e9 dialogo. Si tratta di un collage di vari filmati, spesso accelerati o rallentati, che vogliono principalmente raffigurare lo sviluppo della civilt\u00e0 attuale cos\u00ec come la conosciamo noi.\nIl film guida lo spettatore attraverso un viaggio che inizia con la natura per passare successivamente all'intervento dell'uomo e diventa sempre pi\u00f9 frenetico, il tutto sottolineato da una colonna sonora minimalista di Philip Glass.\nVerso il finale sono mostrate immagini di microchip e fotografie satellitari raffiguranti aree metropolitane. Alcune riprese mostrano persone di tutti i ceti sociali, dai mendicanti alle debuttanti. L'ultima sequenza mostra il decollo di un razzo, che tuttavia esplode pochi secondi dopo la partenza. Il montaggio suggerisce che si tratti di un solo razzo, quando in realt\u00e0 furono usate due fonti diverse: la prima sequenza di filmati proviene dal lancio del razzo Saturn V (Apollo 11), mentre la successiva ritrae l'esplosione del primo razzo Atlas-Centaur nel maggio del 1962. La cinepresa insegue i detriti di un motore in fiamme e le scie di vapore bianco e fumo in contrasto con il cielo azzurro, mentre i detriti precipitano a terra. Alla fine della sequenza, sullo schermo compaiono la traduzione del termine Koyaanisqatsi e della profezia cantata durante l'ultimo brano del film. Il film si conclude con una ripresa di arte rupestre simile a quella presente all'inizio della pellicola.\nProduzione.\nAlla fine degli anni settanta, Godfrey Reggio, impiegato all\"Institute for Regional Education\", inizia a lavorare ad un documentario innovativo avente come motivo basilare la natura e la vita moderna.\nNel 1976 lui e Ron Fricke iniziano a girare il film, che richieder\u00e0 6 anni di riprese, montaggi, nuove riprese e rimontaggi prima di essere completato.\nKoyaanisqatsi \u00e8 una parola della lingua amerindia hopi e significa \"vita in tumulto\", oppure \"vita folle; vita tumultuosa; vita in disintegrazione; vita squilibrata; condizione che richiede un altro stile di vita\".\nDistribuzione.\nInizialmente \"Koyaanisqatsi\" non era stato pensato per la grande distribuzione, posta la tecnica narrativa innovativa priva di trama, attori e dialoghi e per i particolari temi trattati, presentandosi piuttosto come un lavoro sperimentale e didattico adatto per le scuole, i musei o per i festival cinematografici. Fu Francis Ford Coppola, dopo aver sentito del lavoro di Reggio e dopo averne preso visione, a decidere di aiutare nella promozione del film. Nei crediti iniziali il film \u00e8 accompagnato dalla dicitura \"\"Francis Ford Coppola presents\", sebbene il regista di Detroit non abbia avuto alcun ruolo tecnico o artistico nella realizzazione del film.\nIl film \u00e8 stato proiettato per la prima volta il 28 aprile 1982 al Santa Fe Film Festival. Successivamente \u00e8 stato proiettato al Telluride Film Festival in agosto e al New York Film Festival nel settembre dello stesso anno. La Triumph Film si era offerta di distribuire il film, ma Reggio rifiut\u00f2 per lavorare con una compagnia pi\u00f9 piccola, in modo da avere un maggiore coinvolgimento in fase di distribuzione. Scelse cos\u00ec la Island Alive, fondata nel 1983 da Chris Blackwell della Island Records. \"Koyaanisqatsi\" \u00e8 stato cos\u00ec il primo film distribuito dalla Island Alive. La prima fase di distribuzione \u00e8 stata avviata a San Francisco, al Castro Theatre, il 27 aprile 1983. I produttori hanno speso 6,500 dollari in marketing, ottenendo un guadagno di 46.000 dollari nel primo week-end (si tratt\u00f2 del maggior incasso nell'area della baia di San Francisco in quella settimana). Successivamente il film \u00e8 stato distribuito in due sale a Los Angeles, guadagnando $300,000 in 15 settimane. Con la promozione di Coppola, il film venne proiettato al Radio City Music Hall, a New York, nel settembre 1983. Il film fu visto nel teatro newyorkese da oltre seimila persone. Ad ottobre, il film era stato distribuito in 50 sale negli Stati Uniti, Nel 1991, Variety ha stimato in circa 3,2 milioni di dollari i ricavi totali di \"Koyaanisqatsi\".\nConservazione.\nNel 2000 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nCritica.\nll grande critico cinematografico statunitense Roger Ebert ha ritenuto che il vero messaggio di Reggio sia \"che la natura \u00e8 meravigliosa e che la civilt\u00e0 americana \u00e8 un depredatore putrefatto che sta imponendo all'uomo una vita folle\"\". Ebert aggiunge che nonostante l'utilizzo di una parola hopi come titolo del film, nelle immagini non viene mai mostrato alcun indiano Hopi, segno che per Reggio ci\u00f2 che si vuole mettere in contrasto non \u00e8 tanto l'idea di un genere umano che sa convivere con la natura e un altro che la depreda, ma tra un mondo abitato da uomini e uno senza uomini, in cui la natura si manifesta in tutta la sua magnificenza. Tuttavia Ebert ritiene il messaggio di Reggio privo di una riflessione profonda, limitandosi il regista a contrastare la vita fuori controllo della modernit\u00e0 con un sentimentale \"ritorno alla natura pi\u00f9 pura\". Reggio non comprenderebbe insomma che la condizione misera dell'uomo moderno \u00e8 data da fenomeni come il razzismo, la disoccupazione o la criminalit\u00e0 e il messaggio ambientalistico di \"Koyaanisqatsi\" sarebbe fin troppo semplicistico. Queste argomentazioni, in ogni caso, riguardano soltanto l'aspetto tematico del film: di \"Koyaanisqatsi\" Ebert elogia invece la resa estetica, descrivendolo come \"un'esperienza visiva ed uditiva impressionante\" ed affermando che Reggio e Glass hanno realizzato \"splendide immagini e suoni\".\nColonna sonora.\nLa colonna sonora del film \u00e8 stata composta da Philip Glass. Nel 1983 Glass ha pubblicato un album che contiene solo una parte delle tracce utilizzate nel film, che \u00e8 interamente musicato. Successivamente Glass ha registrato una nuova versione dell'album del 1983, aggiungendo due tracce e allungando altre tracce presenti nel primo album. Nel 2009 Glass ha pubblicato per la sua etichetta una nuova versione dell'album, con 13 tracce totali per un totale di 76 minuti e 21 secondi. \nKoyaanisqatsi: Original Soundtrack Album from the Film (1983)\nKoyaanisqatsi (1998)\nKoyaanisqatsi: Original Motion Picture Score (2009)"}
{"id": "49171", "revid": "767487", "url": "https://it.wikipedia.org/wiki?curid=49171", "title": "Powaqqatsi", "text": "Powaqqatsi \u00e8 un documentario del 1988 diretto da Godfrey Reggio. \u00c8 il secondo episodio della \"Trilogia qatsi\", che comprende inoltre \"Koyaanisqatsi\" (1982) e \"Naqoyqatsi\" (2002)\n\"Powaqqatsi\" \u00e8 un neologismo della lingua amerindia hopi, creato da Reggio, che significa \"vita parassitica\" oppure \"vita in cambiamento\". Pi\u00f9 liberamente, pu\u00f2 essere interpretata come \"vita che consuma le forze vitali di altri esseri per promuovere la propria vita\". Mentre il film precedente si focalizzava sullo stile di vita moderno nei paesi industrializzati, \"Powaqqatsi,\" nello stesso stile senza dialoghi, si concentra sul conflitto presente nei paesi del Terzo mondo fra gli stili di vita tradizionali e i nuovi stili di vita introdotti con l'industrializzazione. Cos\u00ec come tutti i film della trilogia, anche in quest'ultimo \u00e8 molto forte la componente sonora, composta da Philip Glass. Le voci umane, specialmente quelle di bambini provenienti dal Sud America e dall'Africa, appaiono molto di pi\u00f9 che negli altri film, in armonia con il messaggio e le immagini della pellicola.\nTrama.\nReggio riutilizza tecniche familiari del film precedente (rallentatore, time-lapse, sovrapposizione) per drammatizzare gli effetti del cosiddetto Primo Mondo sul Terzo: spostamento, inquinamento, alienazione. L\u2019intreccio narrativo si esprime attraverso associazioni di immagini declinate in sequenze in ossimoro tra la contemplazione degli archetipi ancestrali in estinzione presso le culture moderne (vita cooperativa, senso di gioia nel lavoro e valori religiosi) e modelli di modernit\u00e0 quali treni, aerei di linea, automobili a carbone e solitudine. Il paesaggio rurale lascia spazio a un inferno urbano industriale affollato, soffocante, in accelerazione, dal Per\u00f9 al Pakistan. Reggio incornicia \"Powaqqatsi\" nell\u2019eloquente sequenza iniziale nelle miniere d'oro di Serra Pelada, dove migliaia di uomini, con i loro vestiti e la pelle impregnati della terra che stanno muovendo, trasportano borse bagnate su ripidi pendii in uno sforzo sovrumano per fornire ricchezza ai loro datori di lavoro. Mentre Glass giustappone la sua musica paradossalmente gioiosa, che include le voci dei bambini sudamericani, alcuni di questi uomini portano uno dei loro compagni esausti fuori dalla fossa, con la testa all'indietro e le braccia tese.\nProduzione.\nIl film \u00e8 finanziato da Francis Ford Coppola e George Lucas.\nDistribuzione.\nIl film, distribuito da The Cannon Group, usc\u00ec nelle sale statunitensi il 29 aprile 1988, incassando in tutto 589.244 Dollari. In Europa venne distribuito in versione home video (Betamax e VHS) nel 1990 .\nColonna sonora.\nIl compositore Philip Glass ha accompagnato la troupe cinematografica in molti dei luoghi utilizzati per le riprese e ha incontrato musicisti locali che lo hanno introdotto alle tradizioni musicali dei paesi visitati. Rispetto agli altri film della trilogia, in questo la musica \u00e8 arricchita da idee e strumenti tipici della nascente \"World Music\", vivace ed esuberante, con scale insolite e una pletora di strumenti a percussione Con il suo supporto ritmico, il tema centrale rievoca gli strati sonori tipici di Vangelis, ma il segno minimalista di Philip Glass diventa evidente nel controtema. La traccia \"Anthem part 2\", estremamente evocativa, \u00e8 stata riutilizzata da Peter Weir nel film The Truman Show per sottolineare le scene chiave in cui il protagonista prende consapevolezza. Pubblicata da Elektra Nonesuch nel 1988, la colonna sonora contiene 18 tracce:\n1. Serra Pelada\n2. The title\n3. Anthem Part 1\n4. That place\n5. Anthem Part 2\n6. Mosque and temple\n7. Anthem Part 3\n8. Train to Sao Paulo\n9. Video dream\n10. New cities in ancient lands, China\n11. New cities in ancient lands, Africa\n12. New cities in ancient lands, India\n13. The unutterable\n14. Caught!\n15. Mr. Suso # 1\n16. From Egypt\n17. Mr. Suso # 2 with reflection\n18. Powaqqatsi"}
{"id": "49173", "revid": "842", "url": "https://it.wikipedia.org/wiki?curid=49173", "title": "68030", "text": ""}
{"id": "49175", "revid": "359348", "url": "https://it.wikipedia.org/wiki?curid=49175", "title": "Bartolo", "text": ""}
{"id": "49176", "revid": "2519", "url": "https://it.wikipedia.org/wiki?curid=49176", "title": "Bartolomea", "text": ""}
{"id": "49177", "revid": "1272592", "url": "https://it.wikipedia.org/wiki?curid=49177", "title": "Bartolomeo", "text": "Origine e diffusione.\nDeriva da \u0392\u03b1\u03c1\u03b8\u03bf\u03bb\u03bf\u03bc\u03b1\u1fd6\u03bf\u03c2 (\"Bartholomaios\"), la forma greca di un nome aramaico (\"bar Talmay\") che significa \"figlio di Talmai\" (il nome \"Talmai\" vuol dire \"rugoso\", \"pieno di rughe\"). \u00c8 un nome di tradizione biblica: nel Nuovo Testamento \u00e8 chiamato Bartolomeo uno degli apostoli di Ges\u00f9 (nel Vangelo di Giovanni il suo nome \u00e8 Natanaele, chiarendo che nel suo caso \"Bartolomeo\" non \u00e8 che una specie di patronimico).\nIn Inghilterra il nome, nella forma \"Bartholomew\", si diffuse durante il Medioevo per la venerazione verso l'apostolo.\nOnomastico.\nGeneralmente, l'onomastico si festeggia il 24 agosto in onore del santo apostolo Bartolomeo. Sono comunque numerosi i santi e i beati che hanno portato questo nome (o le sue varianti), ricordati alle date seguenti:"}
{"id": "49178", "revid": "106908", "url": "https://it.wikipedia.org/wiki?curid=49178", "title": "Barucco", "text": ""}
{"id": "49180", "revid": "697352", "url": "https://it.wikipedia.org/wiki?curid=49180", "title": "Basile", "text": ""}
{"id": "49181", "revid": "47767", "url": "https://it.wikipedia.org/wiki?curid=49181", "title": "Basileo", "text": ""}
{"id": "49183", "revid": "47767", "url": "https://it.wikipedia.org/wiki?curid=49183", "title": "Basilia", "text": ""}
{"id": "49186", "revid": "1498232", "url": "https://it.wikipedia.org/wiki?curid=49186", "title": "XII Giochi paralimpici estivi", "text": "I XII Giochi paralimpici estivi si sono svolti ad Atene dal 17 al 28 settembre 2004.\nDiscipline paralimpiche.\nDiciannove sono le discipline paralimpiche: "}
{"id": "49196", "revid": "289247", "url": "https://it.wikipedia.org/wiki?curid=49196", "title": "Gabriele d'Annunzio", "text": ""}
{"id": "49203", "revid": "367445", "url": "https://it.wikipedia.org/wiki?curid=49203", "title": "Checkpoint Charlie", "text": "Il Checkpoint Charlie era un importante posto di blocco situato a Berlino tra il settore sovietico e quello statunitense. Situato sulla Friedrichstra\u00dfe, all'altezza dell'incrocio con Zimmerstra\u00dfe, collegava il quartiere sovietico di Mitte con quello statunitense di Kreuzberg. \nDescrizione.\nVenne istituito nell'agosto del 1961 in seguito alla costruzione del muro di Berlino per permettere il transito del personale militare delle forze alleate, del personale militare sovietico di collegamento e di quello diplomatico e dei visitatori stranieri. Il 27 e 28 ottobre 1961, nel momento culminante della crisi di Berlino del 1961, carri armati sovietici (t-54) e statunitensi (m48/60patton) si fronteggiarono in modo ostile al Checkpoint Charlie e si temette per alcune ore uno scontro frontale tra le due superpotenze.\nDopo la riunificazione il punto di controllo venne rimosso e il posto di guardia originale oggi si trova nell'Alliierten Museum. In data 13 agosto 2000 venne inaugurata una ricostruzione fedele della prima cabina di controllo americana, divenuta in breve tempo un punto di grande richiamo turistico. Il Museo del Muro fin dallo stesso inverno 1961/1962 si trova a pochi metri dal Checkpoint.\nPresso il \"Checkpoint Charlie\" ebbero luogo alcune fughe molto spettacolari dalla DDR. Nei pressi, il 17 agosto 1962, fu colpito e lasciato morire dissanguato il diciottenne Peter Fechter, nel suo tentativo di fuga da Berlino Est mentre direttamente al Checkpoint venne ucciso nel 1974 il giovane poliziotto Burkhard Niering.\nLa definizione di Checkpoint Charlie (ossia \"posto di controllo C\") deriva dall'alfabeto fonetico NATO. Esso era infatti il terzo di una serie di posti di controllo: \"Checkpoint Alpha\" era il valico autostradale di Helmstedt (fra le due Germanie), \"Checkpoint Bravo\" il valico di Dreilinden (fra Berlino Ovest e la Germania Est).\nCuriosit\u00e0.\nIl cantante Lucio Dalla, in un suo concerto dal vivo, raccont\u00f2 di come scrisse il celebre brano \"Futura\".\u00abIl testo di Futura nacque come una sceneggiatura, poi divenuta canzone. La scrissi una volta che andai a Berlino. Non avevo mai visto il Muro e mi feci portare da un taxi al Check Point Charlie, punto di passaggio tra Berlino Est e Berlino Ovest. Chiesi al tassista di aspettare qualche minuto. Mi sedetti su una panchina e mi accesi una sigaretta. Poco dopo si ferm\u00f2 un altro taxi. Ne discese Phil Collins che si sedette nella panchina accanto alla mia e anche lui si mise a fumare una sigaretta. In quei giorni a Berlino c'era un concerto dei Genesis, che erano un mio mito. Tanto che mi venne la tentazione di avvicinarmi a Collins per conoscerlo, per dirgli che anch'io ero un musicista. Ma non volli spezzare la magia di quel momento. Rimanemmo mezz'ora in silenzio, ognuno per gli affari suoi. In quella mezz'ora scrissi il testo di Futura, la storia di questi due amanti, uno di Berlino Est, l'altro di Berlino Ovest che progettano di fare una figlia che si chiamer\u00e0 Futura.\u00bb"}
{"id": "49205", "revid": "339392", "url": "https://it.wikipedia.org/wiki?curid=49205", "title": "San Mamante", "text": ""}
{"id": "49208", "revid": "79968", "url": "https://it.wikipedia.org/wiki?curid=49208", "title": "Kilometro", "text": ""}
{"id": "49212", "revid": "499531", "url": "https://it.wikipedia.org/wiki?curid=49212", "title": "Velocit\u00e0 di reazione", "text": "In cinetica chimica, con velocit\u00e0 di reazione si intende la variazione di concentrazione dei reagenti o dei prodotti, o della massa o di una delle propriet\u00e0 della reazione nel tempo.\nDeterminazione sperimentale.\nData una generica reazione chimica:\ndai suoi coefficienti si deduce che per ogni \"m\" molecole di \"C\" che si formano scompaiono una molecola di \"A\" e \"n\" molecole di \"B\". Definita come \"velocit\u00e0 di reazione\" \"v\" la variazione della concentrazione molare di ognuna di queste sostanze nel tempo, si ha che:\nin cui \"\u03be\" viene detto \"grado di avanzamento\" della reazione.\nMolto spesso la velocit\u00e0 di reazione risulta essere proporzionale alla concentrazione delle specie chimiche coinvolte, ciascuna elevata ad una potenza (spesso un numero intero positivo, ma pu\u00f2 essere anche un numero negativo, nullo o frazionario) nella cosiddetta equazione cinetica; ad esempio:\nI valori di \"a\", \"b\" e \"k\" vengono determinati sperimentalmente; conoscerli significa, oltre a prevedere l'andamento della reazione nel tempo, anche avere una buona indicazione sul meccanismo della reazione stessa. La somma di \"a\" e \"b\" viene detta ordine di reazione.\nAnche il coefficiente \"k\" viene desunto sperimentalmente; viene chiamato costante di velocit\u00e0 ed \u00e8 legato alla temperatura in modo esponenziale tramite la relazione:\nnota come equazione di Arrhenius in cui formula_5 viene detto \"fattore pre-esponenziale\" e formula_6 \"energia di attivazione\". formula_7 \u00e8 la costante universale dei gas.\nLo studio dell'andamento della costante di velocit\u00e0 in funzione della temperatura permette di calcolare l'energia di attivazione ed avere cos\u00ec ulteriori informazioni sul meccanismo della reazione.\nVelocit\u00e0 di reazione specifica.\nNel caso in cui si abbia a che fare con una reazione che avvenga per catalisi eterogenea, si fa spesso riferimento alla velocit\u00e0 di reazione specifica \"vs\", che \u00e8 pari al rapporto della velocit\u00e0 di reazione rispetto alla superficie \"S\" del catalizzatore, ovvero:\nNel caso della catalisi omogenea l'espressione precedente non \u00e8 invece applicabile, in quanto non si ha una superficie di separazione fluido-catalizzatore.\nVelocit\u00e0 di reazione in elettrochimica.\nNei processi elettrochimici (ad esempio nell'elettrolisi e nei fenomeni corrosionistici) le reazioni chimiche avvengono assorbendo o cedendo energia elettrica. La velocit\u00e0 di reazione \u00e8 quindi in questi casi esprimibile in termini di intensit\u00e0 di corrente (tenendo conto di eventuali dissipazioni dovute a sovratensioni o cadute ohmiche). Infatti in un processo elettrochimico gli elettroni si comportano da specie chimica (in quanto possono fare parte dei prodotti o dei reagenti) e la loro variazione nel tempo \u00e8 pari sia alla velocit\u00e0 di reazione (essendo la derivata rispetto al tempo della quantit\u00e0 di specie prodotte/reagite) sia all'intensit\u00e0 di corrente (essendo la derivata rispetto al tempo della carica elettrica).\nEffetto isotopico cinetico.\nL'effetto isotopico cinetico, ampiamente sfruttato nello studio delle reazioni chimiche, consiste nella diminuzione della velocit\u00e0 di reazione a seguito della sostituzione di un dato atomo, che instaura uno specifico legame chimico, con un suo isotopo che si trova a instaurare il medesimo tipo di legame. L'esempio tipico \u00e8 rappresentato dalla diversa velocit\u00e0 di reazione osservata sostituendo un legame C-H con uno C-D."}
{"id": "49213", "revid": "767487", "url": "https://it.wikipedia.org/wiki?curid=49213", "title": "Digrafo aciclico connesso", "text": "In teoria dei grafi per digrafo aciclico connesso si intende un digrafo (grafo orientato) privo di cicli (circuiti) e tale che il grafo ottenuto trascurando la orientazione degli archi sia fortemente connesso. Un tale digrafo quindi non presenta cappi e, dati due suoi nodi, risulta possibile passare dall'uno all'altro muovendosi sui suoi archi nel loro senso o nel senso opposto.\nPropriet\u00e0.\nDenotiamo con \"DAC\" l'insieme dei digrafi aciclici connessi e prendiamo in considerazione \ni seguenti suoi sottoinsiemi\nValgono le seguenti relazioni insiemistiche\nAbbreviamo poi il termine \"digrafo aciclico connesso\" e il suo plurale con \"dac\", in modo che si possa scrivere \"DAC = {dac}\"; similmente conveniamo che \"DGC = {dgc}\" ecc.\nSe \"p\", \"q\" e \"r\" denotano nodi di un digrafo \"D\" in \"DAC\" e se in tale \"D\" si trova l'arco \"(p,q)\" diciamo che \"q\" dipende direttamente da \"p\"; se si trova in \"D\" un cammino da \"p\" a \"r\" diciamo che \"r\" dipende da \"p\" (senza precisare se dipende direttamente o indirettamente).\nIn \"DAC - DGC\" si trovano digrafi con terne di nodi distinti \"(p,q,r)\" tali che sia \"q\" che \"r\" dipendono direttamente da \"p\", mentre \"r\" dipende (direttamente o indirettamente) da \"q\".\nCome per i digrafi graduati conviene raffigurare i digrafi aciclici connessi in modo che un nodo si trovi pi\u00f9 in basso dei nodi dai quali dipende.\nApplicazioni.\nI digrafi aciclici connessi consentono poi di schematizzare collezioni di insiemi tra i quali esistono relazioni di inclusione compatibili con le relazioni di dipendenza, nel senso che se l'insieme \"Q\" dipende dall'insieme \"P\" deve essere un sottoinsieme di \"P\"; tra i sottoinsiemi di \"P\" solo una parte \u00e8 rappresentata da nodi del digrafo, tutti questi sono dipendenti di \"P\", ma in genere solo una parte di essi dipende direttamente da \"P\". Gli insiemi che corrispondono a nodi del digrafo sono da pensare privilegiati in quanto solo su di essi si possono compiere determinate operazioni che possono configurarsi come operazioni di accesso; una relazione di dipendenza corrispondente alla presenza di un arco \"(p,q)\" nel digrafo dice che si ha la possibilit\u00e0 di collegare l'operazione di accesso a \"q\" all'operazione di accesso a \"p\". Questi digrafi dunque riguardano non solo i sottinsiemi di un dato ambiente (per questo si dispone di un reticolo booleano, che sostanzialmente \u00e8 un digrafo graduato), ma anche certe operazioni \"di accesso\" che si possono effettuare su di essi combinandole opportunamente.\nUna applicazione pi\u00f9 ricca della precedente riguarda la schematizzazione di categorie di contenitori di informazioni (insiemi di stringhe) o di contenitori di conoscenze (insiemi di documenti). In questo caso gli insiemi che corrispondono ai nodi di un digrafo aciclico connesso non sono considerati solo come collezioni di elementi, ma contenitori per i quali pu\u00f2 risultare problematica la assegnazione delle stringhe o dei documenti (le entit\u00e0 dalle quali si deve partire per costruire il digrafo).\nDigrafi di questo genere si possono chiamare \"digrafi di categorizzazione\".\nIn un digrafo aciclico connesso si possono individuare sottodigrafi di tipi particolari: \"AE, DB, A, DGC,\" ecc. In un digrafo di categorizzazione questi sottosistemi di categorie possono riguardare importanti operazioni di organizzazione dei documenti (in una biblioteca) e di organizzazione delle conoscenze (in una enciclopedia). Il grafico di una arborescenza elementare pu\u00f2 aiutare a capire la ripartizione di un elenco di nuotatori in sottoelenchi di nuotatori africani, americani, asiatici, europei e oceanici. Se poi si vuole distinguere fra liberisti, dorsisti, delfinisti, farfallisti, mististi ecc. si ottiene una arborescenza a due livelli. Situazioni di ripartizione delle informazioni o delle conoscenze secondo pi\u00f9 punti di vista (ad es. punti di vista di diverse discipline) portano a digrafi che non possono ridursi ad arborescenze (la categoria dei Termodinamici pu\u00f2 dipendere dalla categoria Fisici e dalla categoria Chimici, ...)."}
{"id": "49217", "revid": "373458", "url": "https://it.wikipedia.org/wiki?curid=49217", "title": "Fotosfera", "text": "In astronomia, la fotosfera (composto da foto- e sfera; dal greco \"ph\u00f3s\", \"ph\u00f3tos\", \"luce\", e \"sph\u00e1ira\", \"globo\", \"palla\") di un oggetto \u00e8 la regione in corrispondenza della quale esso diventa opaco. In altre parole, non \u00e8 possibile osservare la zona al di sotto della fotosfera. \nDescrizione.\n\u00c8 un termine normalmente usato per descrivere l'aspetto del Sole o di un'altra stella: poich\u00e9 le stelle sono delle sfere di gas, non hanno una superficie solida; ma esiste comunque una profondit\u00e0 sotto alla quale il gas non \u00e8 pi\u00f9 trasparente ai fotoni, e questa profondit\u00e0 fornisce una superficie visibile alla stella. In particolare, nel caso del nostro Sole lo strato fotosferico non presenta alcuna discontinuit\u00e0 tangibile con la regione convettiva sottostante come con la corona solare pi\u00f9 esterna; anzi esso si distingue unicamente per l'assenza quasi totale di altri raggi provenienti da strati pi\u00f9 interni del globo, che unita alla quantit\u00e0 minimamente rilevante di emissioni radio dalle sfere sovrastanti nonch\u00e9 alla sostanziale trasparenza delle stesse, fa s\u00ec che la radiazione percepibile da un osservatore esterno sia sostanzialmente quella prodotta dalla fotosfera medesima.\nLa fotosfera del Sole ha una temperatura che varia dagli ai circa per le penombre delle macchie solari, mentre per \"le oscurit\u00e0\" dette \"ombre\" vengono calcolati estremi fino a . Essa decresce con l'allontanamento dagli strati pi\u00f9 interni per quelli pi\u00f9 esterni. Escludendo le macchie solari, la sommit\u00e0 della fotosfera quindi lo strato in assoluto pi\u00f9 periferico si calcola essere ad una temperatura compresa tra (il bordo) e . Questi valori, grazie agli studi sulla temperatura di colore di un corpo nero, ma anche a numerose \"foto in luce visibile\" scientificamente filtrata, permettono di affermare con buona approssimazione che la fotosfera presenta una cromaticit\u00e0 bianca e \"fredda\" senza sfumature verso il giallo (luce bianca solare). \nEgualmente si deduce il tasso di variazione di temperatura proporzionale alla quota, dall'analisi della luminosit\u00e0: la fotosfera non \u00e8 omogeneamente brillante in tutti i suoi strati, ma gradualmente si fa pi\u00f9 tenue man mano che sfuma verso quelli pi\u00f9 periferici, per il cosiddetto fenomeno dell'oscuramento al bordo. Altre stelle possono essere pi\u00f9 calde o pi\u00f9 fredde. La fotosfera solare \u00e8 composta da celle di convezione chiamate \"granuli\"; ogni granulo \u00e8 una tempesta di gas ad altissima temperatura (plasma) larga da 500 a , al centro della quale del gas caldo sale dall'interno della stella, raffreddandosi e ricadendo ai bordi per moto convettivo. Un singolo granulo ha una vita media di soli 8 minuti, ma se ne formano di nuovi continuamente, dando alla fotosfera un aspetto complessivo simile ad una lenta ebollizione. Tra i granuli normali si trovano dei supergranuli con diametri fino a , capaci di resistere fino ad un giorno. La granulazione resta una delle prove fondanti della presenza di moti convettivi all'interno del Sole, mentre non sappiamo d'altra parte se queste formazioni si trovino anche su altre stelle, perch\u00e9 sono troppo piccole per essere viste. \nAltre formazioni presenti sulla fotosfera sono le macchie solari e i brillamenti solari.\nL'atmosfera visibile del Sole \u00e8 composta da altri strati posti sopra la fotosfera: la cromosfera, alta e visibile in luce filtrata, e sopra questa la caldissima ed estremamente tenue (temperatura cinetica) corona solare."}
{"id": "49219", "revid": "56089124", "url": "https://it.wikipedia.org/wiki?curid=49219", "title": "Megawatt", "text": ""}
{"id": "49223", "revid": "599013", "url": "https://it.wikipedia.org/wiki?curid=49223", "title": "Misantropo (disambigua)", "text": ""}
{"id": "49225", "revid": "554814", "url": "https://it.wikipedia.org/wiki?curid=49225", "title": "Marsiglia", "text": "Marsiglia (in francese: \"Marseille\" [ma\u0281.s\u025bij(\u0259)], in provenzale: \"Marselha\" o \"Marsiho\", in latino: \"Massilia\" o \"Massalia\"; in greco: \u039c\u03b1\u03c3\u03c3\u03b1\u03bb\u03af\u03b1 o \u039c\u03b1\u03c3\u03b1\u03bb\u03af\u03b1) \u00e8 la pi\u00f9 grande citt\u00e0 della Francia meridionale, capoluogo della regione Provenza-Alpi-Costa Azzurra e del \"dipartimento\" delle Bocche del Rodano, oltre che il primo porto della Francia, quarto del Mediterraneo e a livello europeo. Fondata dai Greci durante l'Antichit\u00e0, \u00e8 una delle pi\u00f9 antiche citt\u00e0 francesi. Considerando il numero di abitanti della sola municipalit\u00e0 risulta la seconda citt\u00e0 della Francia, dopo Parigi. La sua Metropoli \"Aix-Marseille Provence\" con abitanti \u00e8 anche la seconda di Francia dopo quella del Grande Parigi per\u00f2 l'area urbana di Lione supera i due milioni di abitanti, contendendo a volte a Marsiglia il primato di seconda citt\u00e0 di Francia.\nMarsiglia \u00e8 stata Capitale europea della cultura nel 2013, assieme a Ko\u0161ice.\nEtimologia.\n\u00c8 soprannominata in francese la \"cit\u00e9 phoc\u00e9enne\" (la citt\u00e0 focese), perch\u00e9 fu fondata nel 600 a.C. da marinai greci originari di Focea, l'attuale Fo\u00e7a (un toponimo sito a 60\u00a0km nord-ovest di Smirne, in Turchia) e \"focesi\" vengono ancora detti i suoi abitanti.\nSecondo Timeo di Tauromenio, quando i focesi guidati da Furio e Perano (secondo Pompeo Trogo, o Proto, secondo Plutarco) raggiunsero la riva di quella che divenne Marsiglia, incontrarono un pescatore. Perano, lanciandogli una cima gli grid\u00f2 \"Lega, pescatore!\" (in antico eolico: \u03bc\u03b1\u03c3\u03c3\u03b1\u03b9 \u03b1\u03bb\u03af\u03b5\u03c9\u03c2 \"mass\u00e9 alieos!\"), per aiutarli ad attraccare.\nCitata da Strabone come \"\"Massal\u00eca\", da Tolomeo come \"Masal\u00eca\"\", \"Mas - Alieus\", potrebbe semplicemente significare \"casa di pescatori\" o, volendo accostare ad \"aliseo\", \"casa dei venti\".\nNumerose sono altre proposte etimologiche, tra le quali la pi\u00f9 conosciuta \u00e8 quella che fa derivare \"Massal\u00eca\" (con due S) da \"mas\" (\"casa\") e \"salya\" (\"salii\"), patria dei Salii, popolazione ligure nativa del luogo, ma non vi \u00e8 motivo che i Greci chiamassero con un nome straniero una propria colonia.\nPer curiosit\u00e0 l'arabo \"Mars\u012bliy\u0101\" (\u0645\u0631\u0633\u064a\u0644\u064a\u0627) deriva da \"marsa\", \"porto\".\nGeografia fisica.\nTerritorio.\nMarsiglia si trova nella regione della Provenza, a sud della Francia, in prossimit\u00e0 della foce del Rodano. Si trova sulla costa sud-orientale della Francia, affacciandosi cos\u00ec sul mar Mediterraneo e in particolare sul Golfo del Leone. Il territorio della citt\u00e0 \u00e8 prevalentemente collinare. La sua costa \u00e8 famosa per i suoi calanchi.\nClima.\nLa citt\u00e0 di Marsiglia e i suoi dintorni godono dei benefici del clima mediterraneo. L'inverno si caratterizza per il freddo molto moderato, mentre l'estate \u00e8 calda, ma ben ventilata. Le precipitazioni si concentrano prevalentemente in autunno e nel periodo di transizione tra l'inverno e la primavera; in estate sono possibili prolungati eventi di siccit\u00e0.\nStoria.\nI Focesi fondarono la colonia di Massalia nel 600 a.C., in un momento storico particolare, essendo la costa microasiatica minacciata dai Lidi. La citt\u00e0 di Focea quindi sostanzialmente si divise tra sostenitori e oppositori, questi ultimi andando a rinfoltire le file dei primi coloni Masalioti.\nGli iniziali rapporti con gli indigeni Liguri sono raccontati nella leggenda dell'incontro e dell'unione fra il marinaio Protis (focese) e la bella Gyptis (figlia del re dei \"Liguri Segobrigi\" Nanno).\nCirca trentacinque anni dopo Focea venne conquistata dai persiani. I Focesi si rifugiarono nella colonia di Alalia in Corsica, ma ormai la regione non aveva pi\u00f9 spazio per un ulteriore polo dirigenziale, e fu la guerra: Etruschi e Cartaginesi li affrontarono nella battaglia navale di Alalia (535 a.C.). I Focesi vinsero, ma riportarono danni cos\u00ec gravi alle loro navi che preferirono trasferirsi a Elea. Masalia rimase quindi l'unica vera forza commerciale greca nel bacino che sar\u00e0 poi dominato da Roma.\nFino al 49 a.C. Marsiglia, \u00e8 una citt\u00e0-stato governata da un'oligarchia che fonda il suo potere sull'attivit\u00e0 mercantile. Nel 49 a.C. la citt\u00e0, che parteggia per Pompeo, viene sconfitta da Giulio Cesare. Essa riesce, comunque, a mantenere la sua indipendenza, ma da questo momento in poi inizia la sua decadenza commerciale. Alla fine del V secolo la citt\u00e0 cade nelle mani dei Visigoti (476) poi dei Burgundi e degli Ostrogoti, ma le dominazioni barbare non hanno effetti rilevanti su Marsiglia. Nel 536 d.C. la Provenza \u00e8 annessa al territorio dei Franchi, e la citt\u00e0 torna a essere un importante nodo commerciale. Un altro periodo buio arriva, per\u00f2, dal 600 fino al 650 circa, quando sommosse ed epidemie causano un calo demografico. Nell'838 la citt\u00e0 viene saccheggiata dagli Arabi, e gli attacchi dei Saraceni e dei pirati, nel IX e X secolo provocano un temporaneo arresto dell'attivit\u00e0 commerciale, gi\u00e0 indebolita. La citt\u00e0 si ripiega su se stessa, e nuove mura vengono erette all'interno della cinta greco romana. Intorno al 950 la Provenza \u00e8 ceduta al re di Borgogna, e Marsiglia \u00e8 dichiarata asilo per gli stranieri.\nI Conti di Provenza lasciarono alla citt\u00e0 di Marsiglia, governata da un console, una grande autonomia fino alla dominazione di Raimondo Berengario IV di Provenza. Marsiglia inizialmente resistette al suo tentativo di controllo, ma dovette infine sottomersi e riconoscerne la sovranit\u00e0 nel 1243. Dopo la sua morte, sua figlia Beatrice di Provenza si spos\u00f2 nel 1246 con il fratello di Luigi IX, Carlo, facendolo conte. Carlo continu\u00f2 i cambiamenti amministrativi di suo genero, il che riaccese il malcontento. Marsiglia si ribell\u00f2 nel 1248, sotto la guida di due nobili locali, Barral di Baux e Bonifaci VI de Castellana, mentre Carlo era impegnato nella settima crociata. Carlo torn\u00f2 nel 1250 e costrinse Marsiglia ad arrendersi nel 1252. Marsiglia si sollev\u00f2 ancora una volta, nel 1262, sotto Bonifacio di Castellane e Ugo di Baux, cugino di Barral des Baux (che rimase fedele e contribu\u00ec a contenere la rivolta). Carlo abbatt\u00e9 la rivolta nel 1263. Il commercio prosper\u00f2 e Marsiglia non gli diede pi\u00f9 problemi. Nel 1348 la citt\u00e0 fu colpita terribilmente dalla peste bubbonica, che continu\u00f2 a colpire in modo intermittente fino al 1361. Come porto importante, si ritiene che Marsiglia sia stato uno dei primi posti in Francia a incontrare l'epidemia e circa persone morirono in citt\u00e0 su una popolazione di durante il suo periodo di prosperit\u00e0 economica nel secolo precedente. Le ricchezze della citt\u00e0 diminuirono ancora di pi\u00f9 quando venne saccheggiata e depredata dagli Aragonesi di Alfonso V nel 1423, che, di ritorno da Napoli con la sua flotta, volle punire i marsigliesi per l'appoggio navale dato a Luigi III d'Angi\u00f2.\nMarsiglia venne unita alla Provenza nel 1481 e poi incorporata al regno di Francia l'anno successivo, ma acquist\u00f2 ben presto la reputazione di una citt\u00e0 ribelle al governo centrale. Circa trenta anni dopo l'annessione alla Francia, il re Francesco I visit\u00f2 Marsiglia, spinto dalla curiosit\u00e0 di vedere il rinoceronte che il re Manuele I del Portogallo aveva inviato al papa Leone X ma che era naufragato con la nave sull'\u00cele d'If. Come risultato della visita, venne costruita la fortezza di Ch\u00e2teau d'If, il che contribu\u00ec qualche anno dopo a impedire che Marsiglia venisse assediata dalle truppe del Sacro Romano Impero.\nMarsiglia divenne una base per l'alleanza franco-ottomana nel 1536, quando una flotta franco-turca stazion\u00f2 nel porto della citt\u00e0, minacciata dall'Impero e soprattutto dalla Repubblica di Genova. Verso la fine del XVI secolo Marsiglia venne colpita da un'epidemia di peste.\nIl \"Grand-Saint-Antoine\", una nave proveniente da Levante (una regione della Siria), attracc\u00f2 a Marsiglia il 25 maggio 1720 e diede origine alla peste del 1720, l'ultima epidemia di peste registrata in Francia. In realt\u00e0, il suo carico costituito da tessuti e batuffoli di cotone era infettato dai bacilli di Yersin, che causarono l'epidemia di peste. A seguito di gravi negligenze, e nonostante la presenza di regolamenti molto rigorosi di quarantena per passeggeri e per le merci, la piaga della peste si diffuse in tutta la citt\u00e0. I quartieri degradati e pi\u00f9 antichi furono i pi\u00f9 colpiti. La peste si diffuse molto rapidamente nella citt\u00e0 dove caus\u00f2 circa vittime su abitanti, a cui si sommano le oltre vittime in Provenza su una popolazione di circa abitanti.\nUn'altra caratteristica della citt\u00e0 \u00e8 la sua indipendenza nei confronti delle altre citt\u00e0 e del potere (inteso come potere centrale francese, del Re e di Parigi): Marsiglia \u00e8 una citt\u00e0 che cambia bandiera (e sovrano) in base ai suoi interessi. Per molto tempo ha avuto una propria amministrazione. Solo con la Rivoluzione francese, con l'intento di unificazione della Francia sotto un'unica moneta, un'unica lingua e con gli stessi diritti e doveri per tutti, Marsiglia perse questa tendenza autonoma che ha sempre cercato di mantenere.\nDurante la prima met\u00e0 del XX secolo Marsiglia celebr\u00f2 il suo \"status\" di \u00abporto dell'impero\u00bb attraverso le esposizioni coloniali del 1906 e del 1922; la monumentale scalinata della stazione ferroviaria, glorificante le conquiste coloniali francesi, risale a quel periodo.Alle quattro del pomeriggio del 9 ottobre 1934 il re Alessandro I di Jugoslavia sbarc\u00f2 al porto di Marsiglia accolto dal Ministro degli esteri francese Louis Barthou; alle quattro e un quarto del pomeriggio Vlada \u010cernozemski, appartenente all'Organizzazione Rivoluzionaria Interna Macedone, che mirava all'indipendenza della Macedonia dalla Jugoslavia e che aveva collegamenti con la formazione degli Ustascia croati di Ante Paveli\u0107, si avvicin\u00f2 alla vettura reale, si aggrapp\u00f2 alla fiancata e svuot\u00f2 il caricatore della sua Mauser C96 sul re e sul ministro Barthou. Immediatamente gli agenti di scorta aprirono il fuoco all'impazzata e \u010cernozemski fu ucciso all'istante dai colpi di pistola e dalle sciabolate della guardia a cavallo. L'auto con il re e il ministro fu condotta presso la stazione di polizia dove si cerc\u00f2 di prestare i primi soccorsi ai feriti, ma Alessandro, alle cinque, perse conoscenza e mor\u00ec. Il ministro Barthou fu trasportato all'ospedale H\u00f4tel-Dieu dove si spense il giorno successivo: l'autopsia mostr\u00f2 che le pallottole che lo uccisero erano quelle sparate dalla polizia francese. A causa del panico che si venne a creare tra la folla due civili vennero accidentalmente uccisi da pallottole vaganti. L'assassinio di Alessandro I fu il primo omicidio filmato della storia e rimane una delle pi\u00f9 importanti riprese per cinegiornali ancora esistenti.\nNel periodo tra le due guerre mondiali Marsiglia divenne nota per la sua fitta rete di crimine organizzato. Simon Kitson ha dimostrato come la corruzione fosse estesa anche all'interno dell'amministrazione e della polizia.\nDurante la seconda guerra mondiale Marsiglia venne colpita il 1\u00ba giugno 1940 da un bombardamento tedesco che caus\u00f2 32 morti e una sessantina di feriti, lo stesso giorno in cui il battaglione di pompieri della marina militare, recentemente creato, lasci\u00f2 la caserma temporanea nella \"rue de Lyon\" e prese possesso quella del \"Boulevard de Strasbourg\". Il 21 giugno un secondo pesante bombardamento, questa volta effettuato dagli italiani, provoc\u00f2 144 morti e 136 feriti.\nDopo la capitolazione della Francia Marsiglia rimase nel territorio della Francia di Vichy, di cui segu\u00ec la sorte fino all'invasione italo-tedesca del 1942 decisa da Hitler. La citt\u00e0 venne quindi occupata, come il resto della \u00abzona libera\u00bb, dalle truppe tedesche il 12 novembre 1942 fino all'agosto 1944. La citt\u00e0 soffr\u00ec notevolmente dall'occupazione tedesca, soprattutto durante il rastrellamento di Marsiglia, che colp\u00ec il quartiere di \"Le Panier\" a nord del porto vecchio, che veniva considerato un \u00abquartiere criminale\u00bb dai nazisti. La notte tra il 22 e il 23 gennaio 1943, diverse migliaia di persone vennero arrestate e due giorni dopo, il 24 gennaio, il generale delle SS Karl Oberg, assistito dal prefetto Ren\u00e9 Bousquet (responsabile, tra l'altro, anche del rastrellamento del Velodromo d'Inverno), intim\u00f2 ai residenti sul Porto Vecchio di lasciare le proprie case entro due ore, con 30 kg di bagagli. persone vennero espulse. Nelle successive due settimane, 1.500 edifici vennero fatti esplodere con la dinamite, distruggendo il porto vecchio e lasciando un campo di rovine fino alla liberazione alleata della citt\u00e0. Oltre Ebrei vennero rastrellati a Marsiglia durante l'operazione \"Tiger\"; furono trasferiti in campi di detenzione prima di essere deportati nei \"lager\" della Polonia occupata dai nazisti per essere eliminati.Marsiglia sub\u00ec inoltre in quel periodo diversi bombardamenti aerei. Il 27 maggio 1944 un devastante bombardamento strategico americano caus\u00f2 ingenti danni in citt\u00e0 e provoc\u00f2 la morte di marsigliesi, feriti e oltre sfollati; nel bombardamento trovarono la morte anche circa 400 tedeschi delle truppe d'occupazione. Il 21 agosto 1944 l'esercito tedesco mise fuori uso tutte le strutture portuali e militari prima di lasciare la citt\u00e0 e vennero colate a picco oltre duecento navi. Venne distrutto anche il celebre \"pont transbordeur\":\nil 22 agosto 1944 l'esercito tedesco fece saltare il ponte del porto vecchio per ostruire il porto nel corso della battaglia di Marsiglia, ma dei due piloni, uno solo cadde. L'altro fu distrutto il 1\u00ba settembre 1945, con una carica di 400\u00a0kg di esplosivo.Il 23 agosto 1944 le truppe francesi, comandate dal generale de Montsabert, entrarono in citt\u00e0 e presero possesso della \"Rue de Rome\" a \"Belle-de-Mai\", ma la citt\u00e0 venne liberata dagli Alleati il 29 agosto, quando il generale de Lattre de Tassigny fece sfilare l\"arm\u00e9e d'Afrique\" sulla \"Canebi\u00e8re\".\nDagli anni 1950 in poi Marsiglia rappresent\u00f2 un porto di entrata per pi\u00f9 di un milione di immigrati in Francia. Nel 1962, dopo la fine della guerra d'Algeria, l'ex-colonia dell'Algeria francese ottenne l'indipendenza (causando la fine della quarta Repubblica e dell'impero coloniale francese) e ci fu a Marsiglia un forte flusso di immigranti provenienti dal Paese adesso indipendente, inclusi circa coloni francesi (\"pieds-noirs\"). La maggioranza degli immigrati rimase in citt\u00e0 facendo nascere cos\u00ec un quartiere franco-africano con un grande mercato.\nA partire dagli anni 1970 e '80, la progressiva indipendenza delle colonie francesi ha minato l'economia della citt\u00e0. Marsiglia soffr\u00ec anche di una cattiva reputazione legata all'insicurezza e agli affari di grande banditismo (\"French Connection\", assassinio del giudice Pierre Michel il 21 ottobre 1981, ecc.).\nNel 1973, in un contesto di tensioni intorno all'immigrazione e dopo l'assassinio di un autista di un autobus da parte di un algerino, squilibrato secondo l'ambasciata di Algeria, nella citt\u00e0 scoppi\u00f2 un'ondata di violenza razzista.\nNel 1977 venne messa in servizio la metropolitana.\nL'attentato della stazione Saint-Charles di Marsiglia del 31 dicembre 1983 alle ore 20:09, compiuto dai terroristi della rete internazionalista e mercenaria \"Separat\", provoc\u00f2 tre morti (cinque con le vittime della contemporanea esplosione sul treno TGV vicino a Tain-l'Hermitage) e 50 feriti.\nIl 1\u00ba ottobre 2017 un tunisino islamista, sostenitore dell'ISIS, uccise due ragazze di diciassette e ventuno anni a colpi di coltello prima di essere eliminato dalla polizia; lo Stato Islamico rivendic\u00f2 l'attacco.\nStemma.\nLo stemma di Marsiglia ha la seguente blasonatura: \"d'argento alla croce d'azzurro\".\nSociet\u00e0.\nImmigrazione.\nPer via della sua importanza di porto mediterraneo, Marsiglia \u00e8 sempre stata una delle principali porte di ingresso per la Francia. Ci\u00f2 ha attratto molto immigrati facendo di Marsiglia un cosmopolitano melting pot. Gi\u00e0 verso la fine del XVIII secolo circa la met\u00e0 della popolazione cittadine era nata in qualche altra parte in Provenza o in Francia meridionale.\nLe condizioni economiche e l'instabilit\u00e0 politica in Europa e nel resto del mondo causarono diverse ondate di immigrati durante il XX secolo: greci e italiani arrivarono alla fine del XIX secolo (nella prima met\u00e0 del XX secolo il 40% della citt\u00e0 era di origine italiana), i russi nel 1917; gli armeni nel 1915 e nel 1923; i vietnamiti negli anni 1920, nel 1954 e dopo il 1975; i corsi durante gli anni '20 e '30; spagnoli dopo il 1936; maghrebini (sia arabi che berberi) nel periodo tra le due guerre mondiali; africani sub-sahariani dopo il 1945; i \"pieds-noirs\" in fuga dall'ex Algeria francese nel 1962; infine immigrati dalle Comore. I residenti in citt\u00e0 di origine magrebina erano ben (soprattutto dall'Algeria) nel 2006 e addirittura pi\u00f9 di nel 2011, appena cinque anni dopo.\nLa seconda pi\u00f9 numerosa comunit\u00e0 straniera a Marsiglia \u00e8 costituita dagli immigrati provenienti dalle Comore, che ammontano a circa persone.\nLo storico Michel Vovelle ha stimato che alla fine del XVIII secolo gli italiani a Marsiglia fossero gi\u00e0 tra le e le persone, su una popolazione totale di abitanti: rappresentavano allora il 70% degli stranieri residenti in citt\u00e0.\nL'immigrazione italiana and\u00f2 a crescere soprattutto tra il 1850 e il periodo tra le due guerre mondiali e nel 1934 gli italiani in citt\u00e0 erano ben , andando a rappresentare i due terzi della popolazione straniera. A partire da quel periodo, la politica anti-esodo attuata dal regime fascista pose un freno considerevole all'emigrazione italiana.\nAttualmente, sono circa i marsigliesi di origini italiane, ovvero il 35% della popolazione di Marsiglia.\nMarsiglia ha anche la seconda pi\u00f9 numerosa comunit\u00e0 di corsi e armeni della Francia, dopo Parigi. Altre importanti comunit\u00e0 sono quelle turca, cinese e vietnamita.\nNel 1999, in diversi \"arrondissement\", circa il 40% dei giovani con meno di 18 erano di origine magrebina (almeno un genitore).\nSin dal 2013 gli immigrati provenienti dall'Europa orientale vengono a lavorare a Marsiglia, attratti da migliori opportunit\u00e0 di lavoro e dal bel clima della citt\u00e0 mediterranea. Le nazionalit\u00e0 pi\u00f9 numerose sono i rumeni e o polacchi.\nReligione.\nMarsiglia \u00e8 la citt\u00e0 francese con la pi\u00f9 grande proporzione di musulmani con i suoi fedeli (un abitante su quattro) e i 63 luoghi di culto gi\u00e0 adibiti ai musulmani.\nCultura.\nIstruzione e ricerca.\nL'Universit\u00e0 di Aix-Marseille \u00e8 stata fondata nel 2012 attraverso la fusione di tre universit\u00e0 precedenti. I principali \"campus\" marsigliesi si trovano a Luminy (scienze e sport), Saint-Charles (scienze e lettere), Saint-J\u00e9r\u00f4me (scienze), Ch\u00e2teau-Gombert (scienze), La Timone (medicina), Canebi\u00e8re (diritto ed economia) e Colbert (economia). Dall'universit\u00e0 dipendono anche il Politecnico di Marsiglia e l'\u00c9cole de journalisme et de communication d'Aix-Marseille.\nFra gli altri istituti d'istruzione terziaria a Marsiglia ci sono l'\u00c9cole pour l'informatique et les nouvelles technologies (informatica), l\u2019Institut polytechnique des sciences avanc\u00e9es (ingegneria), l'\u00c9cole centrale de Marseille (ingegneria), l'\u00c9cole nationale sup\u00e9rieure d'architecture de Marseille (architettura), l'\u00c9cole sup\u00e9rieure des beaux-arts de Marseille (belle arti), l'\u00c9cole nationale sup\u00e9rieure maritime (navigazione), la Kedge Business School (economia e commercio) e un polo regionale dell'EHESS (economia e commercio).\nL'Accademia delle scienze, lettere e arti di Marsiglia \u00e8 stata fondata nel 1726, mentre l'Osservatorio astronomico di Marsiglia \u00e8 stato fondato nel 1863.\nIl Coll\u00e8ge Saint-Mauront \u00e8 una scuola cattolica con la maggioranza degli studenti di religione musulmana.\nMarsiglia conta otto biblioteche municipali.\nMusei.\nMarsiglia ospita vari musei d'arte tra i quali i pi\u00f9 importanti sono il Museo di Belle Arti, il museo Cantini.\nAltri musei sono il Museo di storia di Marsiglia, il Museo d'arte contemporanea di Marsiglia, il Museo di storia naturale di Marsiglia.\nTeatri e locali.\nL'Op\u00e9ra municipal de Marseille \u00e8 stata costruita nel 1920 al posto del Grand-Th\u00e9\u00e2tre che risaliva al 1786, distrutto da un incendio nel 1919.\n\"Th\u00e9\u00e2tre du Gymnase\" \u00e8 un teatro all'italiana costruito a partire dal 1804. Nel Novecento \u00e8 servito come teatro di prosa, ma anche come sala da concerto per Jacques Brel o Charles Aznavour. Fu chiuso nel 1980 per vetust\u00e0, ma ha riaperto nel 1986 grazie al mecenate americano Armand Hammer. \u00c8 stato successivamente ristrutturato nel 2015.\n\"La Cri\u00e9e\" \u00e8 il teatro nazionale di Marsiglia. Vecchio mercato all'ingrosso del pesce, il teatro \u00e8 stato fondato nel 1981 e ha sede sul quai de Rive Neuve.\nTra i tanti luoghi di spettacolo cittadini si deve ricordare anche \"La Friche\".\nFra la fine dell'Ottocento e l'inizio del Novecento Marsiglia fu una citt\u00e0 all'avanguardia del cabaret, dell'operetta e del music-hall. Fra i locali di questo tipo ebbe particolare fama l'Alcazar. Grandi artisti come Yves Montand, Tino Rossi, Raimu, Maurice Chevalier, Gaby Deslys o Fernandel debuttarono a Marsiglia prima di conoscere il successo a Parigi.\nCucina.\nPastis (bevanda alcolica speziata a base di anice bevuta come aperitivo), aioli (salsa a base di aglio), tapenade (antipasto a base di acciughe sotto sale, olive, capperi e aglio), bouillabaisse (zuppa di pesce, con salse e verdure), Panisse (sottile galletta di farina di ceci). La birra La Cagole vuole rifarsi alla rappresentazione popolare della vecchia Marsiglia di Marcel Pagnol.\nGeografia antropica.\nSuddivisione.\nMarsiglia \u00e8 divisa in sedici \"arrondissement municipali\", anch'essi divisi in quartieri (111 in totale). Gli \"arrondissement\" sono raggruppati due a due in settori, e ognuno degli otto settori ha il proprio consiglio e il proprio sindaco, come gli \"arrondissement\" di Parigi o di Lione. Il fiume cittadino si chiama Huveaune.\nLa Grande Marsiglia.\nDal luglio del 2000 Marsiglia si \u00e8 associata con alcuni comuni limitrofi per formare la \"Communaut\u00e9 urbaine Marseille Provence M\u00e9tropole\", riconoscendo a livello amministrativo la \"Grande Marsiglia\" come comunit\u00e0 urbana. Questa struttura intercomunale conta diciotto membri: Allauch, Carnoux-en-Provence, Carry-le-Rouet, Cassis, Ceyreste, Ch\u00e2teauneuf-les-Martigues, La Ciotat, Ensu\u00e8s-la-Redonne, G\u00e9menos, Gignac-la-Nerthe, Marignane, Marsiglia, Plan-de-Cuques, Roquefort-la-B\u00e9doule, Le Rove, Saint-Victoret, Sausset-les-Pins, Sept\u00e8mes-les-Vallons.\nCantoni.\nFino al 2014 la citt\u00e0 di Marsiglia \u00e8 stata amministrativamente divisa in 25 cantoni:\nNessuno dei cantoni includeva comuni limitrofi.\nA seguito della riforma approvata con decreto del 18 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 \u00e8 stato diviso in dodici cantoni:\nNessuno dei cantoni include comuni limitrofi.\nInfrastrutture e trasporti.\nFerrovie.\nLa stazione di Marsiglia Saint-Charles \u00e8 il principale scalo ferroviario cittadino.\nMobilit\u00e0 urbana.\nLa citt\u00e0 \u00e8 dotata di un servizio metropolitano di trasporti.\nPorti.\nMarsiglia ha un importante porto, il Gran porto marittimo di Marsiglia, mentre lo storico porto vecchio di Marsiglia, nel centro della citt\u00e0, \u00e8 rimasto come porto turistico dopo la costruzione del nuovo porto nel XIX secolo.\nAeroporti.\nLa citt\u00e0 \u00e8 servita dall'aeroporto di Marsiglia Provenza.\nAmministrazione.\nLe elezioni municipali si svolgono per settore. Ogni settore elegge i suoi consiglieri (303 in totale), di cui un terzo saranno consiglieri municipali.\nNumero di consiglieri eletti per settore:\nGemellaggi.\nMarsiglia \u00e8 gemellata con:\nSport.\nGli sport pi\u00f9 popolari sono il calcio (Olympique de Marseille, le cui partite si svolgono allo stade V\u00e9lodrome) e la \"p\u00e9tanque\"."}
{"id": "49226", "revid": "587728", "url": "https://it.wikipedia.org/wiki?curid=49226", "title": "Simboli dell'esperanto", "text": "I simboli dell'esperanto (la lingua ausiliaria internazionale creata da Ludwik Lejzer Zamenhof) pi\u00f9 noti sono sicuramente le sue bandiere, che - come gli altri suoi simboli - mettono in evidenza gli ideali di uguaglianza e neutralit\u00e0.\nLe bandiere.\nLa bandiera dell'esperanto \u00e8 composta da uno sfondo verde con un quadrato bianco nell'angolo in alto a sinistra, al cui interno \u00e8 contenuta una stella verde. Il campo verde simboleggia speranza, quello bianco pace e neutralit\u00e0, e la stella a cinque punte rappresenta i cinque continenti. Gli Esperantisti la chiamano \"Verda Stelo\" (Stella Verde).\nAlcuni esperantisti considerano la bandiera tradizionale troppo nazionalistica per una lingua internazionale, per questo motivo molte organizzazioni non ne raccomandano pi\u00f9 l'utilizzo e al suo posto impiegano una nuova versione: il simbolo del \"Jubilea\" (due \"E\" verdi contrapposte su campo bianco), creato nel 1987 da un esperantista brasiliano. D'altra parte, questa nuova bandiera viene chiamata spregiativamente \"melono\" (melone) da alcuni.\nMolti esperantisti, comunque continuano a considerare la \"Verda Stelo\" come simbolo di solidariet\u00e0 internazionale o sovranazionale. Talvolta gli esperantisti in viaggio mostrano la bandiera per facilitare l'incontro con altri esperantisti (anche se alcuni guardano alla \"vittoria finale\", quando tutti parleranno l'esperanto come seconda lingua, rendendo inutile l'uso di questa bandiera). .\nProporzioni della \"Verda Stelo\".\nSecondo l'Associazione Universale Esperanto, la bandiera \"Verda Stelo\" dovrebbe avere le seguenti proporzioni: il rapporto tra la larghezza e l'altezza della bandiera e la lunghezza di un lato del quadrato bianco dovrebbe essere 3 a 2 a 1. Il rapporto tra il lato del quadrato bianco e il raggio del cerchio che racchiude la stella dovrebbe essere 10 a 3,5.\nAltri simboli.\nTra i ricordi di incontri, in Polonia c'era una quercia piantata nel 1927. La quercia fu distrutta e ripiantata, come dice una lapide messa a ricordo: "}
{"id": "49228", "revid": "298229", "url": "https://it.wikipedia.org/wiki?curid=49228", "title": "Campionati del mondo di atletica leggera", "text": "I campionati del mondo di atletica leggera (in inglese \"World Athletics Championships\") sono una competizione sportiva internazionale a cadenza biennale organizzata dalla World Athletics, in cui si assegnano i titoli mondiali delle diverse specialit\u00e0 dell'atletica leggera maschile e femminile.\nLa prima edizione si tenne nel 1983 a Helsinki, in Finlandia; fino al 1991 l'evento si disput\u00f2 ogni quattro anni (come i Giochi olimpici), per poi passare alla cadenza biennale, negli anni dispari.\nAtleti plurimedagliati.\nUomini.\nSono quindici gli atleti che hanno vinto almeno sei medaglie.\nDonne.\nSono sedici le atlete che hanno vinto almeno sei medaglie.\nAtleti con il maggior numero di partecipazioni.\nSono ventidue gli atleti che hanno preso parte ad almeno 9 edizioni dei campionati.\nEventi correlati.\nPrecedentemente all'edizione inaugurale di la World Athletics ha organizzato eventi per singole discipline che sono considerati equivalenti ai campionati del mondo. Gli eventi hanno coinvolto alcune specialit\u00e0 che ai tempi non erano olimpiche, per la precisione la marcia 50 km nel 1976 a Malm\u00f6 (Svezia), i 3000 metri piani e i 400 metri ostacoli nel 1980 a Sittard (Paesi Bassi)."}
{"id": "49229", "revid": "15756", "url": "https://it.wikipedia.org/wiki?curid=49229", "title": "Bertoldo V di Z\u00e4hringen", "text": "Biografia.\nFiglio di Bertoldo IV e di Heilig di Frohburg, succedette a suo padre nel 1186. Inizi\u00f2 il suo regno sconfiggendo la nobilt\u00e0 burgunda, e pratic\u00f2 una politica di insediamento nell'attuale Oberland Bernese e nella zona del Lago dei Quattro Cantoni. Ampli\u00f2 la citt\u00e0 di Thun e nel 1191 fond\u00f2 Berna, che divenne il centro del suo governo. Tent\u00f2 di espandere il proprio potere anche sul Vallese, ma questo tentativo fu frustrato dalla battaglia di Ulrichen del 1211.\nNel 1198 una minoranza dei principi tedeschi lo elesse a Colonia successore di Enrico VI di Svevia, ma prefer\u00ec rinunciare alla carica a favore di Filippo di Svevia, (in contrapposizione ad Ottone IV, della stirpe dei Welfen). In cambio ottenne concessioni territoriali che rafforzarono la posizione degli Z\u00e4hringen nell'Ortenau e in Brisgovia, acquisendo privilegi sull'abbazia di Allerheiligen (nell'attuale Baden-W\u00fcrttemberg) e sulle citt\u00e0 di Sciaffusa e Breisach.\nNel 1200 Bertoldo V diede avvio a lavori di ampliamento della chiesa parrocchiale di Friburgo, che probabilmente da allora (o al pi\u00f9 tardi con l'avvio della seconda fase di ampliamento, attorno al 1250) ne divenne duomo, venendovi poi sepolto. Tuttavia, la sua presunta tomba nel Duomo di Friburgo si trovava su un'alta tomba di un conte di Friburgo ed \u00e8 stata erroneamente attribuita a lui. Ha origine dalla fabbrica del duomo di Johann Parler ed \u00e8 datato 1350.\nBertoldo V mor\u00ec il 18 febbraio 1218. Le terre degli Z\u00e4hringer andarono in parte alla corona, ottennero l'immediatezza imperiale o furono divise tra le case di Urach (i conti di Friburgo), Kyburg e F\u00fcrstenberg.\nBerthold \u00e8 ricordato a Berna dalla fontana degli Z\u00e4hringer (\"Z\u00e4hringerbrunnen\") del 1535, dal monumento Z\u00e4hringer del 1601 nella cattedrale di Berna e dal monumento Z\u00e4hringer (\"Z\u00e4hringerdenkmal\") del 1847 a Nydegg.\nFamiglia e figli.\nBertoldo spos\u00f2 Clementia d'Auxonne, figlia di Stefano III d'Auxonne. Non ci sono prove consistenti per eventuali figli. Ci sono per\u00f2 varie notizie di figli assassinati: \"Le ereditiere allodiali erano le sorelle di Bertoldo V, Agnese e Anna; la prima era rappresentata dal figlio Egino V di Urach [...], Anna dal marito Ulrico di Kyburg\". Sembra che vi fu un figlio nato nel 1210, Bertoldo, che premor\u00ec la padre nel 1216.\nSecondo il necrologio del monastero di Tennenbach, Agnese di Z\u00e4hringen - sposata con il conte di Urach Egino IV - mor\u00ec il 1\u00ba maggio. Secondo questa fonte, non era figlia di Bertoldo IV, ma di Bertoldo V: \"filia Bertoldi V et ultimi ducis Brisgoiae soror, Egonis de Urach et Furstenberg coniunx, mater Bertoldi abbatis\". Recenti ricerche hanno confermato che la fonte \u00e8 falsa."}
{"id": "49230", "revid": "547034", "url": "https://it.wikipedia.org/wiki?curid=49230", "title": "Glossopoiesi", "text": "La glossopoiesi, glottopoiesi in interlinguistica \u00e8 l'arte di creare linguaggi artificiali sviluppandone la fonologia, il vocabolario e la grammatica, sia essa una artistica, ausiliaria, logica o filosofica. Il creatore di tali linguaggi \u00e8 detto glottoteta o glossopoieta (o anche glossopoeta, per rimarcare l'aspetto creativo e artistico del suo operato). Il suo scopo pu\u00f2 essere quello di creare una lingua comune per unire i popoli semplificandone i metodi di comunicazione o di progettare una nuova lingua affinch\u00e9 possa essere inserita all'interno di un'opera artistica (romanzi, canzoni o videogiochi), per sperimentazione linguistica, o per puro diletto. Probabilmente i pi\u00f9 conosciuti glottoteti sono J. R. R. Tolkien, Ursula K. Le Guin, L. L. Zamenhof e Marc Okrand, quest'ultimo \u00e8 anche uno dei pochi glottoteti professionisti.\nEtimologia.\n\u00c8 un neologismo ampiamente usato dai creatori di lingue artificiali per rappresentare il proprio lavoro nella creazione di lingue nuove, il termine deriva dalle parole greche glossa cio\u00e8 \"linguaggio\" e poi\u00eain cio\u00e8 \"creare\" e letteralmente significa \"creare linguaggi\", un glottoteta \u00e8 colui che \"crea linguaggi\".\nElenco di glottoteti famosi.\nGlottoteti professionisti.\nGlottoteti assunti professionalmente da terzi per creare lingue artificiali.\nPrincipali glottoteti di \"lingue artistiche\".\nGlottoteti il cui lavoro \u00e8 stato pubblicato su libri o altri media.\nPrincipali glottoteti di \"lingue ausiliarie\".\nProgettisti di lingue ideate per la comunicazione internazionale.\nPrincipali glottoteti di \"lingue logiche o filosofiche\".\nGlottoteti il cui scopo consiste nel verificare o dimostrare delle ipotesi linguistiche."}
{"id": "49232", "revid": "287204", "url": "https://it.wikipedia.org/wiki?curid=49232", "title": "Friburgo", "text": ""}
{"id": "49233", "revid": "163662", "url": "https://it.wikipedia.org/wiki?curid=49233", "title": "Moli\u00e8re", "text": "Assieme a Corneille e Racine rappresenta uno degli autori pi\u00f9 importanti del teatro classico francese del XVII secolo.\nBiografia.\nInfanzia.\nIl 15 gennaio 1622 venne battezzato nella chiesa di sant'Eustachio a Parigi. Ben presto chiamato Jean-Baptiste per distinguerlo dal fratello minore Jean, solo in seguito, a ventidue anni, circa, scelse lo pseudonimo di \"Moli\u00e8re\" in onore dello scrittore Fran\u00e7ois de Moli\u00e8re. Suo padre, Jean Poquelin, era un tappezziere, un artigiano agiato; la madre, mor\u00ec l'anno dopo. \nIn seguito, nel 1633, il padre spos\u00f2 Catherine Fleurette, la quale mor\u00ec nel 1636. L'infanzia del futuro commediografo fu dunque segnata da lutti e inquietudini, che per\u00f2 spiegano solo in parte il fondo di tristezza del suo umore e la rarit\u00e0 dei ruoli materni nel suo teatro. Nella fanciullezza furono, invece, fondamentali la vivacit\u00e0 popolare, l'animazione, il rumore, l'accanito lavoro oltre agli spettacoli con i quali da piccolo fu ogni giorno a contatto, grazie alla passione che gli fu data dal nonno materno, Louis Cress\u00e9, che spesso lo portava all'Hotel de Bourgogne e al Pont Neuf, dove si poteva assistere alle rappresentazioni dei comici italiani e alle tragedie dei \"com\u00e9dien\".\nNel \"quartier des Halles\", dove visse, il vivace spirito di Poquelin pot\u00e9 impregnarsi del senso di una vita formicolante, dello scherzo pittoresco e della variet\u00e0 della realt\u00e0 umana. Il padre gli permise di frequentare scuole molto pi\u00f9 prestigiose di quelle destinate ai bambini degli altri commercianti: Moli\u00e8re comp\u00ec i suoi studi dal 1635 al 1639 al Coll\u00e8ge de Clermont, collegio di gesuiti, considerato il migliore della capitale e frequentato da nobili e ricchi borghesi. Qui impar\u00f2 la filosofia scolastica, in lingua latina, oltrech\u00e9 una perfetta padronanza della retorica. Nel 1637 prest\u00f2 giuramento come futuro erede della carica di tappezziere del re, precedentemente ricoperta dal padre.\nInizi della carriera.\nNel 1641 porta a termine gli studi di diritto, ottenendo la Licenza a Orl\u00e9ans. Comincia a frequentare gli ambienti teatrali, conosce il famoso Scaramuccia (al secolo Tiberio Fiorilli) e intrattiene una relazione con la ventiduenne Madeleine B\u00e9jart, giovane attrice rossa di capelli, gi\u00e0 madre di un bambino avuto dalla precedente relazione con Esprit de Raymond de Mormoiron. Moli\u00e8re e Madeleine fondarono cos\u00ec una loro compagnia. Il 6 gennaio del 1643 Moli\u00e8re rinunci\u00f2 alla carica di tappezziere reale; il mese successivo, Madeleine dette alla luce Armande B\u00e9jart la quale si sposer\u00e0 poi con Moli\u00e8re.\nIl 30 giugno 1643, Moli\u00e8re firm\u00f2 il contratto che costitu\u00ec una troupe teatrale di dieci membri, l'Illustre Th\u00e9\u00e2tre, di cui facevano parte Madeleine B\u00e9jart (in qualit\u00e0 di prima attrice), il fratello Joseph e la sorella Genevi\u00e8ve. La piccola compagnia prese in affitto il Jeu de Paume des M\u00e9tayers (\"sala dei mezzadri\") di Parigi, e, nell'attesa della conclusione dei lavori per adattare la sala alle rappresentazioni teatrali, si stabil\u00ec a Rouen, inscenando spettacoli di ogni tipo, dalle tragedie alle farse. Il 1\u00ba gennaio del 1644 l'Illustre Th\u00e9atre esord\u00ec nella capitale.\nIl pubblico tuttavia non rispose a dovere: iniziarono ad accumularsi debiti e si pervenne persino all'arresto di Moli\u00e8re per insolvenza, talch\u00e9 la compagnia nel 1645 si sciolse. Una volta liberato per l'interessamento del padre e di Madeleine, lui e alcuni membri della compagnia abbandonarono la capitale francese. Dal 1645 al 1658 con i suoi compagni lavor\u00f2 come attore ambulante con la compagnia di Charles Dufresne, rinomata e finanziata dal duca di \u00c9pernon, governatore della Guienna. Nel 1650, Moli\u00e8re ottenne la direzione della troupe che inizi\u00f2 a fare le sue rappresentazioni a P\u00e9zenas, dove ogni anno si tenevano gli Stati della Linguadoca, e nel Sud della Francia.\nA partire dal 1652 la compagnia, ormai ben affermata, inizi\u00f2 ad avere un pubblico regolare a Lione. Durante questo girovagare egli conobbe bene l'ambiente della provincia ma, soprattutto, impar\u00f2 a fare l'attore e a capire i gusti del pubblico e le sue reazioni. In questo periodo inizi\u00f2 a scrivere alcune farse e due commedie, ossia \"Lo stordito\" (\"L'Etourdi\"), commedia di intrigo, rappresentata a Lione nel 1655 e \"Il dispetto amoroso\" (\"Le d\u00e9pit amoureux\"), opera non eccezionale, rappresentata a Narbona l'anno seguente.\nNel 1658 torn\u00f2 a Parigi dopo un soggiorno a Rouen con la sua compagnia, la Troupe de Monsieur, nome accordatole da Filippo d'Orl\u00e9ans. Il 24 ottobre di quell'anno recitarono davanti al re Luigi XIV, il quale si entusiasm\u00f2 solo con la farsa \"Il dottore amoroso\" (\"Le Docteur amoureux\"), scritta da Moli\u00e8re (il testo fu ritrovato e pubblicato nel 1960). La compagnia venne autorizzata a occupare, alternandosi con la troupe degli \"Italiani\", il teatro del Petit-Bourbon, e, quando nel 1659 gli \"Italiani\" se ne andarono, lo stesso teatro fu a sua completa disposizione. Inizi\u00f2 cos\u00ec a mettere in scena delle tragedie, ma con scarso successo.\nScrisse anche un'opera che non fu n\u00e9 una tragedia n\u00e9 una commedia, il \"Don Garcia de Navarre\", incentrata sul tema della gelosia, ma fu un fiasco. Moli\u00e8re allora cap\u00ec che la commedia era la sua aspirazione e in questo genere eccelse gi\u00e0 con la prima opera \"Le preziose ridicole\" (\"Les pr\u00e9cieuses ridicules\"), nel 1659. In questa farsa mise in luce gli effetti comici di una precisa realt\u00e0 contemporanea e le bizzarrie tipiche della vita mondana, ridicolizzandone espressioni e linguaggio. Tutto ci\u00f2 provoc\u00f2 l'interruzione delle rappresentazioni per qualche giorno, ma gli inviti a corte e nelle case dei grandi signori si susseguirono ugualmente.\nSuccesso.\nIl 1660 registr\u00f2 il gran successo di \"Sganarello o il cornuto immaginario\", e fu il comico d'intrigo l'argomento principale, con il \"qui pro quo\" che regnava in un ambiente dove ognuno si preoccupava solo ed esclusivamente della propria situazione. Nel frattempo venne demolito il salone Petit-Bourbon, ma il re fece prontamente assegnare alla compagnia la sala del Palais-Royal, e in giugno vi fu la presentazione de \"La scuola dei mariti\" (\"\u00c9cole des maris\"). In questa commedia attraverso le buffonerie, vennero ancora presentati problemi gravi e scottanti come l'educazione dei figli e la libert\u00e0 da concedere alle mogli.\nIn onore di una festa dedicata al re Luigi XIV, in quindici giorni Moli\u00e8re scrisse e mise in scena la commedia \"Gli importuni\" (\"Les F\u00e2cheux\"). Il 20 febbraio 1662, spos\u00f2 Armande B\u00e9jart ufficialmente sorella, ma quasi sicuramente figlia, di Madeleine, e anch'essa entr\u00f2 a far parte della compagnia (dall'unione nacquero due maschi e una femmina, l'unica che gli sopravvisse). In dicembre, venne rappresentata \"La scuola delle mogli\" (\"L'\u00c9cole des femmes\") che super\u00f2 in successo e in valore tutte le commedie precedenti. L'opera port\u00f2 tuttavia allo scontro con i rigoristi cristiani e, nel 1663, egli fu interamente occupato dalla \"querelle\" de \"La scuola delle mogli\", parallelamente al suo successo. Il 12 maggio del 1664 ci fu la prima rappresentazione de \"Il Tartuffo\" (\"Tartuffe ou l'Imposteur\").\nTra il 1667 e 1668, ispirandosi alla commedia in prosa di Tito Maccio Plauto, \"Aulularia\", e prendendo spunti anche da altre commedie (\"I suppositi\" dell'Ariosto; \"L'Avare dup\u00e9\" di Chappuzeau, del 1663; \"La Belle plaideuse\" di Boisrobert, del 1654; \"La M\u00e8re coquette\" di Donneau de Viz\u00e9, del 1666) scrisse \"L'avaro\" (\"L'Avare ou l'\u00c9cole du mensonge\") che venne rappresentato per la prima volta a Parigi, al Palais-Royal il 9 settembre 1668 dalla \"Troupe de Monsieur, fr\u00e8re unique du Roi\", ovvero la compagnia di Moli\u00e8re stesso, che in quell'occasione recitava la parte di Harpagon. Seguirono altri lavori fortunati come \"Il borghese gentiluomo\" , com\u00e9die-ballet con le musiche di Lully, e \"Le intellettuali\".\nMorte.\nMoli\u00e8re mor\u00ec il 17 febbraio 1673 di tubercolosi. Collass\u00f2 mentre recitava \"Il malato immaginario\"; il decesso avvenne nella notte, tra le braccia di due suore che lo avevano accompagnato a casa. Una leggenda successiva racconta che mor\u00ec dalle risate nel tentativo di recitare le sue battute. Quello stesso anno l'Illustre Theatre assorb\u00ec i resti della compagnia del Teatro di Marais e nel 1680 il re, con un ordine speciale, sanc\u00ec la fusione con l'Hotel de Bourgogne, dando vita all'inizio della Com\u00e9die-Fran\u00e7aise, di stanza all'Hotel Gu\u00e9n\u00e9gaud.\nOnori postumi.\nL'Accademia di Francia non accett\u00f2 mai Moli\u00e8re tra gli immortali mentre era in vita, perch\u00e9 il \"commediante\", ancora definito \"guitto\", era considerato culturalmente inferiore. Ripar\u00f2 in seguito dedicandogli nel 1774 una statua con l'iscrizione \"Rien ne manque \u00e0 sa gloire, il manquait \u00e0 la n\u00f4tre\" (Nulla manca alla sua gloria, egli mancava alla nostra).\nNel 1769 inoltre autori come Chamfort e Jean Sylvain Bailly dedicarono degli elogi biografici al commediografo francese. In particolare, commentando l'\"\u00c9loge de Moli\u00e8re\" di Bailly, il suo biografo Fran\u00e7ois Arago, scrive: \u00abTuttavia [...] forse mi permetto di affermare che, nonostante una certa inferiorit\u00e0 di stile, il discorso di Bailly ha offerto un pi\u00f9 ordinato, pi\u00f9 vero e pi\u00f9 filosofico apprezzamento dei pezzi principali di questo poeta immortale [rispetto all'elogio di Chamfort]\u00bb.\nIl successo di Moli\u00e8re fu tale che nacque la locuzione \"Langue de Moli\u00e8re\" (lingua di Moli\u00e8re) per indicare la lingua francese e, per contaminazione, \"Pays de Moli\u00e8re\" (Paese di Moli\u00e8re) per indicare la Francia.\nPoetica.\nMoli\u00e8re, attore e allo stesso tempo drammaturgo, ricerc\u00f2 uno stile di scrittura e recitazione meno legato alle convenzioni dell'epoca, e proteso verso una naturalezza realistica, che descrivesse al meglio le situazioni e la psicologia dei personaggi. Queste idee, che si realizzeranno in seguito nel teatro borghese, cominciano a emergere con forza ne \"La scuola delle mogli\" e ne \"Il misantropo\". Un nuovo stile che Moli\u00e8re accompagna con una critica feroce della morale dell'epoca, cosa che imped\u00ec a lungo alla commedia \"Il Tartuffo\" di essere rappresentata in pubblico. La sua acuta osservazione della realt\u00e0 fu spesso per Moli\u00e8re fonte di guai, specialmente quando i nobili oggetto delle sue satire si riconoscevano nei suoi personaggi.\n\u00c8 nota la reazione del duca di La Feuillade che, riconosciutosi nel Marchese della \"Critica alla scuola delle mogli\", gli strofin\u00f2 sul viso con violenza i bottoni del suo vestito pronunciando la battuta del Marchese: \u00abTorta alla crema! Torta alla crema!\u00bb. Simili incidenti accaddero con Monsieur d'Armagnac, scudiero di Francia, e con il duca di Montausier, precettore del Delfino, che minacci\u00f2 di bastonarlo a morte per averlo preso a modello nel creare il personaggio di Alceste, il \"misantropo\", salvo poi cambiare idea e ringraziarlo dell'onore concessogli.\nL'aspirazione di Moli\u00e8re, spesso costretto a scrivere commedie-balletto per compiacere i gusti del re, fu quella di dedicarsi a sviluppare un nuovo tipo di commedia, che porter\u00e0 in seguito alla nascita della commedia di costume moderna, ispirata agli accadimenti quotidiani, scritta in prosa e che obbedisca alla verosimiglianza. Moli\u00e8re pu\u00f2 essere considerato a tutti gli effetti il precursore di quel rinnovamento teatrale che comincer\u00e0 a esprimersi compiutamente un secolo dopo, con Carlo Goldoni, fino a raggiungere la piena maturit\u00e0 nel teatro di Anton \u010cechov. Anche Dario Fo lo ha spesso indicato tra i suoi maestri e modelli.\nMoli\u00e8re e la figura del medico.\nUn luogo comune abbastanza diffuso consisterebbe nella presunta ossessione di Moli\u00e8re nei confronti della medicina e dei medici: basterebbe, infatti, una semplice lettura di alcune opere del drammaturgo per imbattersi diverse volte nel personaggio del medico, che sembra essere direttamente preso di mira da parte dell'autore (basti pensare a \"L'amore medico\" del 1665 o al successivo \"Il medico per forza\" sino al celebre \"Il malato immaginario\"). Per esempio, nella prima commedia menzionata l'autore non si limitava a moltiplicare il numero dei medici (addirittura cinque) ma sembra acquisizione definitiva che, dietro i nomi fittizi e \"parlanti\" dei personaggi, Moli\u00e8re satireggiasse celebri medici professionisti della Parigi di Luigi XIV, ognuno dei quali caratterizzato a suo modo.\nLa satira da parte dell'autore in quest'opera si manifesta nella rappresentazione, palesemente caricaturale, dell'atteggiamento dei medici in scena, i quali si esibiscono in duelli sulle reciproche conoscenze, assolutamente pomposi. Ancora Moli\u00e8re insiste sul medico come professionista di scarsa qualit\u00e0 che agisce solo in funzione dei propri interessi. In particolare, tutti i dottori di Moli\u00e8re sono profondamente legati al denaro; i medici dimenticano del tutto il loro ruolo positivo e vengono dipinti in atteggiamenti arrivisti che hanno il solo scopo di \"far fruttare la malattia, con la frode, con l'inganno\".\nIn generale, l'assiduit\u00e0 delle battute aspre e pungenti che Moli\u00e8re non lesina ai medici sembrerebbe insomma tradire una forma di astio personale, al limite del maniacale, forse espressione della personale esperienza dell'autore con la malattia e, quindi, con i medici (non si dimentichi la tubercolosi di cui soffr\u00ec il drammaturgo: egli ricevendo i medici, potr\u00e0 rendersi personalmente conto della loro inadeguatezza e avr\u00e0 subito modo di scriverne in \"Il medico per forza\").\nTuttavia, come afferma un importante studioso (Sandro Bajini) la critica all'imperizia dei medici, di per s\u00e9, si potrebbe giustificare sullo sfondo della pi\u00f9 ampia disamina delle illusioni umane, che, com'\u00e8 noto, rappresenterebbe la dimensione pi\u00f9 profonda del teatro del commediografo. C'\u00e8 dunque da notare che un'attenta lettura delle scene in cui Moli\u00e8re inserisce la \"maschera\" del dottore porta alla conclusione che il drammaturgo non nutre mai alcuna seria ostilit\u00e0 nei confronti dei medici. La stessa biografia dell'autore pu\u00f2 risultare in questo senso illuminante: con Monsieur Mauvillain, suo medico personale, Moli\u00e8re avrebbe intrattenuto rapporti quanto meno cordiali, sia pure nella professata ironia da parte dell'autore verso la necessit\u00e0 di assumere i farmaci suggeritigli dal medico.\nFortuna in Italia.\nL'opera di Moli\u00e8re fu conosciuta molto presto in Italia: fin dal XVII secolo gli attori comici francesi recitarono a Torino le sue commedie; in breve tempo furono tradotte e accolte positivamente dal pubblico.\nOltre a numerose traduzioni di singole commedie, le opere di Moli\u00e8re furono pubblicate integralmente, curate da padre Biagio Augustelli a fine Seicento (pubblicate sotto lo pseudonimo di Nic. di Castelli, quattro volumi, Lipsia, 1696-1698, 2\u00aa edizione 1739-1740).\nAltre versioni (lista parziale): "}
{"id": "49237", "revid": "1652635", "url": "https://it.wikipedia.org/wiki?curid=49237", "title": "Foresta Nera", "text": "La Foresta Nera (in tedesco: \"Schwarzwald\"; in latino: \"Nigra Silva\") \u00e8 un'area montuosa di origine paleozoica situata nella parte sud-occidentale della Germania, nel Land del Baden-W\u00fcrttemberg, ed \u00e8 il pi\u00f9 vasto massiccio della fascia dei rilievi centrali (\"Mittelgebirge\").\nGeografia.\nSebbene sia interamente compresa nel territorio tedesco, la Foresta Nera si estende dalla cosiddetta triplice frontiera, ovvero l'area dove si congiungono i confini di Svizzera, Francia e Germania, in direzione nord per circa 160 km seguendo la Fossa Renana. Nell'estremo sud raggiunge una larghezza di 60 km mentre a nord \u00e8 larga solo 30 km.\nIl fiume Kinzig rappresenta il confine tra la Foresta Nera settentrionale (\"Nordschwarzwald\") e la Foresta Nera Centrale (\"Mittlerer Schwarzwald\") mentre il corso del fiume Dreisam separa la Foresta Nera meridionale (\"S\u00fcdschwarzwald\"), nella quale si trovano le cime pi\u00f9 elevate del rilievo; quest'area \u00e8 talvolta detta Alta Foresta Nera (\"Hochschwarzwald\").\nOrografia.\nLa montagna pi\u00f9 elevata della Foresta Nera \u00e8 il Feldberg (1.493 m s.l.m.) situato nella parte meridionale. Altre cime situate nella stessa area sono il Seebuck, cima secondaria del Feldberg con 1.448 m, il Herzogenhorn (1.415 m) e il Belchen (1.414 m). Nella parte settentrionale la cima pi\u00f9 elevata \u00e8 il Hornisgrinde (1.164 m).\nIdrografia.\nI principali fiumi che nascono nella Foresta Nera sono l'Enz (105 km), il Neckar (367 km), il Wutach (118 km), il Kinzig (95 km), il Murg (96 km), il Nagold (92 km), il Wiese (55 km). Dalla Foresta Nera sgorgano inoltre i fiumi Brigach (43 km) e Breg (49 km) che unendosi formano il Danubio. I laghi principali della Foresta Nera sono lo Schluchsee, il Titisee, il Feldsee, e il Mummelsee. A Triberg im Schwarzwald si trovano inoltre le pi\u00f9 alte cascate della Germania.\nTurismo.\nLa \"Schwarzwald Tourismus GmbH\" offre circa 140.000 posti di lavoro nel settore turistico: nel solo anno 2009 ha prenotato circa 34,8 milioni di notti per i turisti.\nNotevoli sono le citt\u00e0 di Friburgo in Brisgovia e Baden-Baden, cos\u00ec come le cittadine di Gengenbach e Sasbachwalden, di Staufen e Sch\u00f6nwald im Schwarzwald. Dal punto di vista paesaggistico sono rilevanti il Feldberg e il Belchen, il Kandel e lo Schauinsland. Altre mete turistiche e di soggiorno sono il Titisee, il Schluchsee e le cascate di Triberg im Schwarzwald.\nPraticamente tutta l'area della Foresta Nera \u00e8 compresa in due parchi naturali. Il parco naturale della Foresta Nera centro-settentrionale ed il parco naturale della Foresta Nera meridionale. Con 3.750 km\u00b2 e 3.700 km\u00b2 sono rispettivamente primo e secondo parco nazionale tedesco in ordine di grandezza."}
{"id": "49240", "revid": "1971044", "url": "https://it.wikipedia.org/wiki?curid=49240", "title": "Samarra", "text": "Samarra (') \u00e8 un'antica citt\u00e0 dell'Iraq di circa 70.000 ab. del governatorato di Baghdad. \u00c8 situata sulla riva est del Tigri, a 100\u00a0km circa dalla capitale.\nStoria.\nIl sito \u00e8 antichissimo: gli scavi archeologici, condotti dall'architetto francese Henri Viollet, fra il 1907 e il 1909, e da Ernst Herzfeld in due fasi, nel 1911 e nel 1913, hanno attestato fin dal 5500 a.C. la produzione di ceramiche con coppe larghe ed aperte con decorazioni molto eleganti e la comparsa delle prime conoscenze metallurgiche (rame).\nNel 690 a.C. il re assiro Sennacherib vi costru\u00ec una fortezza; la citt\u00e0 era chiamata Sur-marrati, un nome di origine aramaica.\nNell'835, nel corso del califfato abbaside il califfo al-Mu\u02bfta\u1e63im decise di renderla sua capitale. Vi si trasfer\u00ec con le sue nuove truppe \"turche\" abbandonando la vecchia capitale di Baghd\u0101d, dove i suoi soldati avevano creato gravi problemi alla popolazione.\nLa costruzione della nuova capitale coinvolse migliaia di artigiani e i costi delle pure strutture palaziali e degli ornamenti esterni assommarono, a dire di Y\u0101q\u016bt, a circa 204 milioni di \"d\u012bn\u0101r\": una cifra sbalorditiva anche per le ricche casse dello Stato abbaside.\nS\u0101marr\u0101\u02be rimase capitale califfale fino all'892, quando il califfo al-Mu\u02bfta\u1e0did decise di tornare a Baghd\u0101d. In seguito fu devastata dai Mongoli, perse met\u00e0 dei suoi abitanti, e sopravvisse solo grazie ai pellegrini sciiti.\nLa citt\u00e0 fu una delle pi\u00f9 sontuose metropoli dell'intero emisfero boreale e ospit\u00f2 la pi\u00f9 vasta moschea che il mondo islamico abbia mai conosciuto, chiamata la Grande Moschea del Venerd\u00ec. Ricoperta da maioliche smaltate, fiancheggiata da 44 torri, era circondata da mura larghe 260 metri per 160. Di essa rimangono oggi le sole mura esterne che hanno uno spessore di circa 3 metri e il gigantesco minareto, detto \"Malwiyya\" ovvero la spirale, splendida metafora architettonica per indicare la forma a spirale ispirata alla \"ziggurat\" mesopotamica. Il diametro alla base \u00e8 di 33 metri e si restringe a mano a mano che si sale verso i 52 metri di altezza. La tradizione vuole che, quando fu ultimata, il Califfo al-Mu\u02bftasim sal\u00ec sulla sommit\u00e0 in groppa ad un asino bianco. Al minareto di S\u0101marr\u0101\u02be \u00e8 ispirato quello della moschea di Ibn \u1e6c\u016bl\u016bn al Cairo. In prossimit\u00e0 del corso del fiume Tigri, sorgeva il palazzo del Jawsaq al-Kh\u0101q\u0101n\u012b (il Palazzo di Kh\u0101q\u0101n),: residenza del califfo, di cui rimangono solo tre grandi porte.\nA Samarra si trova anche la moschea al-'Askari uno dei siti pi\u00f9 sacri per gli sciiti, dove sono custodite le tombe di due dei 12 Imam pi\u00f9 venerati dagli sciiti duodecimani, \u02bfAli al-H\u0101d\u012b e il figlio di questi Hasan al-\u02bfAskar\u012b, detto \u201cl'integerrimo\u201d, morto nell'873. Per visitare il luogo in cui riposano le loro spoglie, i fedeli vi si recano in pellegrinaggio, da tutto il mondo.\nLa cupola del santuario, ricoperta da 62 lastre d'oro, \u00e8 stata gravemente danneggiata da un attentato il 22 febbraio 2006 mentre i due minareti, gi\u00e0 fortemente compromessi, sono crollati nel giugno del 2007."}
{"id": "49241", "revid": "1318658", "url": "https://it.wikipedia.org/wiki?curid=49241", "title": "Donnie Yen", "text": "Tra i maggiori esponenti del cinema marziale mondiale, \u00e8 noto principalmente per la sua interpretazione nella serie di film incentrati su \"Ip Man\", dedicati allo stile di kung-fu Wing Chun.\nBiografia.\nNasce da due maestri di arti marziali: Klysler Yen e Bow Sim Mark. \u00c8 proprio la madre, infatti, ad insegnargli il tai-chi chuan sin dall'et\u00e0 di 4 anni durante la loro permanenza ad Hong Kong. All'et\u00e0 di 11 anni, trasferitosi con la famiglia a Boston, Massachusetts (USA), Donnie Yen ha la possibilit\u00e0 di frequentare vari maestri, e studiare cos\u00ec diverse arti marziali: dal Wushu al Taekwondo (giungendo fino alla conquista della cintura nera 6\u00ba dan).\nLe prime esperienze cinematografiche risalgono al 1984, all'et\u00e0 di 21 anni, quando il regista Yuen Woo-Ping lo ingaggia per \"Drunken Tai-Chi\" (\"Xiao tai ji\"), dove ha una piccola parte. La parte che gli ha dato pi\u00f9 successo \u00e8 quella del Generale Lan nel film \"Once Upon a Time in China II\" (\u9ec3\u98db\u9d3b II:\u7537\u5152\u7576\u81ea\u5f37 o \"Wong Fei-hung ji yi: Naam yi dong ji keung\", 1992): il suo combattimento finale contro Jet Li viene considerato dagli estimatori uno dei migliori del genere, nonostante Li sia per lo pi\u00f9 controfigurato. Nel 1997 dirige il suo primo film, \"Legend of the Wolf\" (\"Zhan lang chuan shuo\"), prodotto dalla propria casa: la \"Bullet Films\". Un insuccesso.\nDonnie Yen riesce ad affacciarsi alla cinematografia americana solamente nel 2000, quando interpreta il ruolo di Jin Ke, uno degli immortali di \"\". Nel 2002 ha una piccola parte in \"Blade II\", dove interpreta uno dei vampiri cacciatori, e l'anno successivo partecipa a \"2 cavalieri a Londra\" (\"Shanghai Knights\") a fianco di Jackie Chan. Sempre nel 2003 ha una piccola parte in \"Hero\" (\u82f1\u96c4 o \"Ying xiong\"), nel ruolo di Cielo, il kolossal cinese di Zhang Yimou, dove torna a scontrarsi con Jet Li.\nNel 2003 ha coreografato i combattimenti per il videogioco ', e dallo stesso anno \u00e8 sposato con Cissy Wang Ci Ci. Nel 2008 interpreta la parte del grande maestro di arti marziali Yip Man (divenuto noto in Occidente di riflesso al successo cinematografico del suo studente Bruce Lee) nell'omonimo film diretto dal regista cinese Wilson Yip, liberamente ispirato alla vita di Man. Per poter interpretare la parte ha dovuto studiare duramente Wing Chun, insieme al Gran Maestro Ip Chun, figlio maggiore del vero Yip Man, per oltre un anno. I risultati ottenuti hanno meravigliato lo stesso Ip Chun, che si \u00e8 detto sorpreso specialmente per la rapidit\u00e0 di apprendimento dimostrata da Yen. Nel 2016 interpreta Chirrut \u00cemwe, un guerriero cieco devoto allo stile di vita dei Jedi nel film ', il primo della serie \"Star Wars Anthology\", una collezione di film stand-alone ambientati nell'universo di \"Guerre stellari\".\nDoppiatori italiani.\nNelle versioni in italiano dei suoi film, \u00e8 stato doppiato da:\nCuriosit\u00e0.\nIl combattente Leroy Smith della serie di videogiochi picchia duro Tekken, \u00e8 ispirato a Donnie Yen."}
{"id": "49243", "revid": "287204", "url": "https://it.wikipedia.org/wiki?curid=49243", "title": "Lettere (Schnitzler)", "text": "Le Lettere (\"Briefe\") di Arthur Schnitzler coprono il periodo dal 1875 al 1931.\nRaccolte e pubblicate a cura di Therese Nickl e Heinrich Schnitzler in due volumi, stampati nel 1981 e nel 1984 da Fischer Verlag. In italiano, le lettere sono raccolte, a cura di Giuseppe Farese, in \"Diari e lettere\" (Feltrinelli, 2006).\nIn italiano sono state pubblicate anche tre antologie di corrispondenza tra lo scrittore e Hedy Kempny (\"La ragazza dalle tredici anime\", a cura di Margherita Belardetti Feltrinelli, 1987), Theodor Reik (\"Sulla psicoanalisi\", con in appendice le lettere di Sigmund Freud a Schnitzler, a cura di Luigi Reitani, Arnoldo Mondadori Editore, 1990) e Olga Waissnix (\"La passione e la rinuncia. Lettere 1886-1897\", a cura di Giovanni Tateo, prefazione di Giuseppe Farese, Rosellina Archinto Editore, 1992).\nLa prima lettera, datata 10 aprile 1875, quando l'autore aveva solo 13 anni, \u00e8 diretta al padre Johann, medico laringoiatra assai famoso e professore universitario, che avrebbe desiderato che il figlio seguisse la sua strada. In effetti Arthur Schnitzler divenne medico, ma solo per compiacere al padre. Lasci\u00f2 infatti la professione dopo la morte del padre per dedicarsi alla sua vera passione: la scrittura.\nL'ultima lettera (una cartolina postale) \u00e8 del 10 ottobre 1931 ed \u00e8 diretta al figlio Henrich, undici giorni prima della morte.\nScrittore di lettere assai prolifico, intrattenne rapporti epistolari oltre che con familiari ed amici anche, e soprattutto, con persone autorevoli del suo tempo quali: Thomas Mann, Alma Mahler, Zweig, Werfel, Herzl Hauptmann. Questi scambi epistolari ci trasportano nel mezzo della vita politica e sociale della Vienna e quindi dell'Austria dell'epoca e sono una fonte per comprendere e penetrare nei grandi problemi dell'epoca.\nMa un discorso a parte e molto pi\u00f9 ampio merita il suo epistolario con Olga Waissinix, moglie di un noto albergatore dell'epoca.\nDurante un casuale soggiorno a Merano nell'aprile del 1886 avviene l'incontro con Olga e sboccia in Arthur Schnitzler una passione ardente per questa donna di provincia ormai rassegnata da un matrimonio di pura convenienza, al grigiore della vita di provincia.\nMa fu un rapporto assolutamente \"casto\". Olga, volendo reprimere i suoi sentimenti, evita accuratamente gli incontri ed offre soltanto un'amicizia.\nLo scambio di lettere \u00e8 molto intenso, ed i due si scambiano e si raccontano i drammi della loro vita pervasa da elementi contraddittori, oscillante com'\u00e8 tra pensiero \"positivo\" e \"pessimismo\".\nQuesto rapporto, interrotto da rari ed innocenti incontri avversati dal gelosissimo marito di Olga, non \u00e8 sufficiente per Arthur che inizia altre avventure. Siamo nel 1887 ed Olga, intuisce l'infedelt\u00e0 dell'amato e cade in una profonda disperazione che sfocia in una malattia inguaribile che la porta alla morte nel 1897.\nIn sostanza Olga per Arthur fu \"un'avventura\" mentre Arthur per Olga fu \"l'unica avventura\". Esemplare e chiarificatrice \u00e8 una lettera di Olga del 18 gennaio 1891: \"ho gettato via cinque anni della mia vita, i pi\u00f9 belli, i migliori e non so per che cosa\".\nD'altra parte Arthur riconoscendo il livello intellettuale di Olga, prosegue nella corrispondenza e fa leggere ad Olga i manoscritti delle sue opere giovanili, ne accetta i consigli e le critiche, e discute con lei di problemi ed autori del suo tempo.\nPer concludere, un \"cameratismo culturale\" fortemente sbilanciato dall'egoismo e dall'egocentrismo di Arthur."}
{"id": "49249", "revid": "2116773", "url": "https://it.wikipedia.org/wiki?curid=49249", "title": "Houston Rockets", "text": "Gli Houston Rockets sono una delle trenta squadre di pallacanestro che militano nel massimo campionato professionistico statunitense, la National Basketball Association.\nGiocano al Toyota Center. Il precedente palazzetto era il Compaq Center, in origine chiamato \"The Summit\"; quello nuovo \u00e8 stato costruito dopo che la squadra ha sub\u00ecto pressioni dalla citt\u00e0 per l'ottenimento di un nuovo impianto sportivo, pi\u00f9 capiente e moderno. I Rockets sono proprietari dei Rio Grande Valley Vipers della NBA Development League.\nI Rockets hanno vinto solo 15 partite nella loro stagione di debutto come franchigia nel 1967. Nel Draft NBA del 1968 i Rockets selezionano come prima scelta l'ala grande Elvin Hayes, che avrebbe condotto la squadra alla prima apparizione play-off nella sua stagione di rookie. I Rockets non avevano ancora finito una stagione con un record vincente fino alla stagione 1976-77, quando hanno ottenuto Moses Malone come centro. Malone ha vinto due volte il premio MVP e ha portato Houston alla finale di conference nel suo primo anno con la squadra. Ha inoltre portato i Rockets nelle Finale NBA nel 1981, dove sono stati sconfitti in sei partite da parte dei Boston Celtics, guidati da Larry Bird e dal futuro allenatore Rockets Kevin McHale.\nNel 1984 i Rockets scelsero Hakeem Olajuwon, che sarebbe stato accoppiato con Ralph Sampson (2,24\u00a0m), formando una delle pi\u00f9 alte coppie di lunghi in NBA. Soprannominati \"Torri Gemelle\", hanno guidato la squadra alle Finale NBA 1986 - la seconda comparsa NBA Finale nella storia della franchigia - dove Houston \u00e8 stata nuovamente sconfitta dai Boston Celtics. I Rockets hanno continuato a raggiungere i playoff negli anni ottanta, ma non sono andati oltre il primo turno per diversi anni dopo un secondo turno contro i Seattle SuperSonics nel 1987. Rudy Tomjanovich divenne coach durante la stagione 1991-92, inaugurando il periodo di maggiore successo nella storia della franchigia. I Rockets guidati da Olajuwon sono andati alle finali del NBA del 1994 e hanno vinto il primo campionato della franchigia contro Patrick Ewing e i New York Knicks. La stagione successiva, i Rockets rinforzati da un altro All-Star, Clyde Drexler, si ripetono come campioni e spazzano 4-0 gli Orlando Magic, guidata da un giovane Shaquille O'Neal e Penny Hardaway, in quattro partite.\nI Rockets hanno acquisito Charles Barkley nel 1996, ma la presenza di tre dei migliori cinquanta giocatori di tutti i tempi (Olajuwon, Drexler e Barkley) del NBA non era sufficiente a spingere Houston oltre le finali della conferenza occidentale. I componenti del trio, ormai invecchiati, hanno lasciato la squadra entro il 2001.\nI Rockets, guidati da superstar come Tracy McGrady e Yao Ming, condussero la squadra a una buona regolar season, seguita da una insufficiente prestazione nei playoff, per via degli infortuni che colpirono proprio i due giocatori. Dopo l'abbandono di Yao nel 2011, i Rockets entrarono in un periodo di ricostruzione, smantellando completamente e riorganizzando il loro gioco. L'acquisizione del giocatore James Harden nel 2012 ha rilanciato i Rockets per il titolo di campioni. Sotto il direttore generale Daryl Morey, sono diventati famosi per l'uso di analisi statistiche avanzate (simili a sabermetrics in baseball) nelle acquisizioni dei giocatori e nello stile di gioco.\nStoria della franchigia.\nSan Diego Rockets.\nI San Diego Rockets vengono fondati nel 1967, dopo essere stati comprati da Robert Breitbard per 1,75 milioni di dollari ed entrano nella NBA nella stagione 1967-1968, nati come dallo scorporo dei Seattle SuperSonics, lo stesso anno in cui l'American Basketball Association si lancia come lega rivale. Il nome \"Rockets\" viene scelto in onore dello sviluppo locale (General Dynamics) del Missile Atlas e del programma aerospaziale. Venne nominato allenatore Jack McMahon nel draft 1967 venne scelto Pat Riley. Perdono 67 partite nella loro stagione inaugurale, che era allora un record di sconfitte in NBA.\nNel draft 1968, dopo avere vinto alla lotteria la prima scelta contro i Baltimore Bullets, selezionano Elvin Hayes, proprio dall'Universit\u00e0 di Houston. Hayes guida la squadra alla sua prima apparizione di sempre ai play-off nel 1969, ma i Rockets vengono sconfitti per 4-2 in semifinale di Western Division dagli Atlanta Hawks. Al draft 1970 vengono selezionati il futuro Hall of Fame Calvin Murphy e il futuro allenatore dei Rockets campioni NBA Rudy Tomjanovich, che avrebbero entrambi giocato nei Rockets per tutta la loro carriera, venendo nominati pi\u00f9 volte All-Star.\nAllenati dall'allenatore Hall of Fame Alex Hannum i Rockets chiudono le successive due stagioni con un bilancio di 57-97, senza mai qualificarsi ai play-off. A causa degli scarsi risultati Breitbard mette in vendita la squadra. Nel 1971 Wayne Duddleston e Billy Goldberg (il primo broker immobiliare, il secondo banchiere) comprano la franchigia per 5,6 milioni di dollari e la trasferiscono a Houston (Texas), la casa della loro stella Elvin Hayes. Leggenda vuole che il primo mercoled\u00ec in cui giocano a Houston, la chiesa locale attiri pi\u00f9 persone dei Rockets, sebbene la squadra giochi bene, grazie al talento di due giocatori effervescenti come Murphy e Tomjanovich.\nEra Murphy - Rudy-T.\nPrima dell'inizio della stagione 1971-72 Hannum viene ingaggiato dai Denver Rockets (che sarebbero poi diventati Denver Nuggets nella fusione NBA-ABA) e viene assunto al suo posto Tex Winter. Winter dichiara tuttavia che Hayes aveva \"i peggiori fondamentali di qualsiasi altro giocatore\", applicando un sistema di gioco contrastante con quello offensivo a quello a cui era abituato Hayes. A causa dei contrasti tra Winter e Hayes, i Rockets lo cedono, nonostante li avesse guidati nelle loro precedenti stagioni, ai Baltimore Bullets in cambio di Jack Marin dopo la stagione 1971-1972. In questo periodo i Rockets adottano inoltre il logo che useranno fino alla stagione 1994-1995. Winter viene licenziato poco dopo, nella primavera 1973, a seguito di una striscia di 10 sconfitte consecutive, venendo sostituito da Johnny Egan.\nNel 1974 i Rockets svelano le nuove uniformi abbinate al nuovo logo che avrebbero usato per i successivi ventuno anni. Nella stagione 1974-75 ecco la prima comparsa dei Rockets nei playoffs da quando si sono trasferiti a Houston: sconfiggono al primo turno i New York Knicks per 2-1 perdendo nella semifinale di Conference contro i Boston Celtics. Durante questo periodo la citt\u00e0 di Houston inizia finalmente ad affezionarsi alla sua squadra di pallacanestro, facendo registrare il tutto esaurito ad alcune partite di stagione regolare e a tutte le partite casalinghe dei play-off 1975.\nEra Moses Malone.\nNella stagione 1975-76 i Rockets si stabiliscono permanentemente a Houston, stabilendosi al The Summit, che sarebbe stata la loro arena per i successivi ventinove anni. Nella stagione successiva (dopo avere saltato i play-off 1976), sotto la guida dell'allenatore Egan, da Moses Malone (appena arrivato dall'ABA) e dai veterani Murphy, Tomjanovich e Mike Newlin, i Rockets vincono il loro primo titolo di Division, vincendo la Division con un bilancio di 49-33 e qualificandosi ai play-off per la seconda volta dal loro arrivo a Houston. Dopo avere chiuso con il secondo bilancio in Eastern Conference i Rockets affrontano i Washington Bullets guidati dall'ex stella dei Rockets Elvin Hayes, da Wes Unseld e Dave Bing nelle semifinali di Eastern Conference, sconfiggendoli per 4-2, venendo per\u00f2 sconfitti alle finali di Eastern Conference dai Philadelphia 76ers di Julius Erving per 4-2.\nAgli inizi della stagione 1977-78, nella partita del 9 dicembre 1977, scoppia una rissa tra Kevin Kunnert dei Rockets e Kermit Washington del Los Angeles Lakers. Mentre Tomjanovich stava intervenendo per sedare la rissa Washington gli sferr\u00f2 un pugno in faccia, causandogli numerose fratture al volto. Tomjanovich trascorse i successivi cinque mesi in riabilitazione e salt\u00f2 l'All-Star Game e Malone fu l'unico giocatore dei Rockets convocato. Le prestazioni di Rudy-T calarono nettamente dopo l'infortunio e i Rockets, senza la guida del loro capitano, chiusero la stagione con appena 28 vittorie, nonostante un'ottima stagione disputata da Murphy.\nNella stagione 1978-79 Malone, Murphy e Tomjanovich disputano tutti e tre l'All-Star Game 1979 e Malone, \"The Chairman Of The Boards\" (\"Il presidente dei Consigli di Amministrazione\"), conquista il titolo di MVP: pur non essendo eccezionalmente grosso o veloce riesce grazie alla determinazione a diventare un centro superbo. I Rockets cedono inoltre John Lucas II ai Golden State Warriors in cambio di Rick Barry, che avrebbe siglato un allora record in NBA di percentuale di tiri liberi in una stagione, tirando con il 94,7%. I Rockets, nell'ultima stagione sotto la guida di Tom Nissalke, siglano un punteggio di 47 vinte e 35 perse che gli vale il secondo posto nella Central Division e l'accesso ai play-off, dove tuttavia sono sconfitti al primo turno dagli Atlanta Hawks per 2-0. La stagione successiva premia l'impegno dei Rockets: nei play-off (dopo avere chiuso con un bilancio di 41-41) passano il primo turno contro i San Antonio Spurs e sono sconfitti dai Boston Celtics della matricola Larry Bird nella semifinale di Conference. Prima della stagione Nissalke era stato sostituito da Del Harris.\nNel 1979 George Maloof, un uomo di affari di Albuquerque (Nuovo Messico), compra la squadra per nove milioni di $. Bill Schadewald, del Houston Business Journal, aveva dichiarato che \"Potrei arrivare subito prima della partita, pagare un bagarino all'ultimo e sedermi un po' ovunque al The Summit\".\nL'arrivo di una terza squadra NBA in Texas, i Dallas Mavericks, causa un rimescolamento nella divisione delle franchigie e Houston viene spostata nella Midwest Division della Western Conference, insieme a San Antonio Spurs, Kansas City Kings, Utah Jazz e Dallas Mavericks. Nella stagione 1980-81, la seconda di Harris, i Rockets lottano con i Kings per il secondo posto in Midwest Division dietro agli Spurs, qualificandosi ai play-off per una sola partita (bilancio di 40-42): qui raggiungono la finale sconfiggendo clamorosamente i Los Angeles Lakers di Magic Johnson campioni uscenti (al primo turno), gli Spurs di George Gervin per 4-3 (in gara-7 Murphy fa registrare un career-high nei play-off di 42 punti) e, nella finale di conference, i Kansas City Kings di Otis Birdsong, Scott Wedman, e Phil Ford che cadono in cinque partite; i Rockets diventano cos\u00ec la prima squadra dopo i Minneapolis Lakers nel 1959 ad arrivare in finale dopo avere chiuso la stagione regolare con un bilancio perdente. Houston raggiunge cos\u00ec la finale contro i Boston Celtics di Larry Bird, Robert Parish e Cedric Maxwell giocata in sei partite ma terminata con una sconfitta sonora: i Celtics, per Houston, erano troppo forti. Durante i play-off si distinguono Murphy, Mike Dunleavy, Tom Henderson, Bill Willoughby, Billy Paultz, Allen Leavell, Robert Reid, Major Jones e anche l'anziano Rudy Tomjanovich, che ha segnato dei fondamentali tiri liberi in gara-2, oltre alle solite superbe prestazioni di Malone. In questa stagione Murphy sigla due record NBA: segnando 78 tiri liberi consecutivi supera il record di Barry del 1976 di 60 e, con una percentuale di 95,8, supera il record di Barry con i Rockets del 1979.\nLa stagione successiva (1981-1982) vede la conquista del secondo titolo MVP di Malone, che con una media di 31.1 punti a partita e 14.7 rimbalzi si impone sui rivali. In stagione regolare i Rockets migliorano il loro bilancio, chiudendo con 46-36. Ai playoffs sono eliminati al primo turno contro i Seattle SuperSonics.\nEra Hakeem Olajuwon.\nLe \"Torri Gemelle\".\nNell'estate 1982 Malone, free agent con restrizioni, accetta l'offerta del contratto dei Philadelphia 76ers: Houston pareggia l'offerta, ma poco dopo scambia l'MVP con la franchigia della citt\u00e0 dell'amore fraterno (che andr\u00e0 subito a vincere l'agognato titolo da MVP di stagione e le finali) per Caldwell Jones; questa mossa di mercato \u00e8 finalizzata soprattutto a disfarsi dello stipendio di Malone, a causa delle difficolt\u00e0 finanziarie dovute a una crisi economica regionale. La stagione 1982-83, l'ultima per Del Harris, finisce con il peggior record (14-68) di sempre dei texani; l'anno dopo il nuovo coach Bill Fitch (ex Boston Celtics) fa un po' meglio (29-53). Il paio di stagioni in ombra valgono a Houston la possibilit\u00e0 di scegliere per primi nel draft e tali scelte condizioneranno il futuro dei Rockets per molto tempo: nel 1983 viene scelto Ralph Sampson (alto 2,25 metri) dall'Universit\u00e0 della Virginia e nel 1984 Hakeem Olajuwon (alto 2,10 metri) dall'Universit\u00e0 di Houston, che sono la coppia pi\u00f9 alta che la lega abbia mai conosciuto. Sampson conquist\u00f2 il titolo di miglior matricola dell'anno nella stagione 1983-84, grazie a una media di 21 punti e 11 rimbalzi. Olajuwon aveva meno esperienza di quest'ultimo: originario della Nigeria, non aveva mai giocato a pallacanestro fino al 1978, due anni prima di trasferirsi all'universit\u00e0. Houston lo prende come prima scelta assoluta, lo stesso anno in cui i Chicago Bulls chiameranno con la terza scelta Michael Jordan.\nNella stagione 1983-1984 i Rockets chiudono con un bilancio di 29-53. La squadra e la sua coppia di punta, soprannominata \"Twin Towers\" (\"Torri Gemelle\"), raggiunge i playoffs nella stessa stagione dell'ingaggio di Olajuwon, le finali nell'anno successivo (1985-1986) sconfitti ancora una volta dai Boston Celtics per 4-2.\nLa stagione successiva i problemi fisici di Sampson (a soli ventisei anni) lo costringono a saltare quasi la met\u00e0 delle gare di regular season, costringendo l'ingaggio di Cedric Maxwell: i Rockets vengono eliminati nelle semifinali di Conference. L'anno dopo Sampson viene ceduto a met\u00e0 stagione mentre arriva Joe Barry Carroll, la squadra perde il primo turno dei playoff e l'allenatore Bill Fitch non viene confermato per l'anno seguente (subentrer\u00e0 Don Chaney).\nI due titoli.\nLa citt\u00e0 di Houston, nel panorama dello sport USA, \u00e8 stata sempre considerata una citt\u00e0 perdente, in quanto le compagini sportive cittadine, negli anni, non hanno mai vinto niente d'importante. Dal 1989 al 1991 i texani subiscono tre eliminazioni al primo turno dei playoff perdendo nove gare su dieci; la stagione 1991/92 (durante la quale Chasey \u00e8 sostituito da Rudy Tomjanovich) vede addirittura il mancato accesso ai playoff, nonostante il record positivo 42-40. Ma le soddisfazioni per i fan dei Rockets arrivano svoltato l'angolo degli anni novanta: sebbene l'acquisto di nuove star emergenti (tra cui Otis Thorpe, Kenny Smith e Robert Horry) non porti a dei risultati nei primi anni, condizionati dall'infortunio di Olajuwon, la stagione 1993-94 rappresenta il picco della storia della franchigia texana.\nGi\u00e0 l'anno precedente i Rockets erano stati autori di un sorprendente exploit, perdendo le semifinali di conference battuti dai Seattle Supersonics dopo avere fatto registrare la miglior regular season della storia della franchigia.\nLa \"regular season\" 1993-94 inizia nel migliore dei modi per la franchigia, che riesce a ottenere il record di vittorie iniziali (15), andando a classificarsi, nel tabellone playoff, come seconda squadra dell'Ovest (58 vinte e 24 perse, miglior record di sempre dei \"razzi\"). Nel primo turno di playoff la franchigia incontra i Portland Trail Blazers, che verranno sconfitti per 3 a 1 (all'epoca il primo turno si svolgeva al meglio delle cinque gare). Nelle semifinali di conference Houston si scontra con i Phoenix Suns di Charles Barkley e Kevin Johnson; i Rockets la spunteranno in gara 7, dopo essere andati sotto 2 a 0, e avanti 3 a 2. Prima della finale di conference con gli Utah Jazz, Hakem Olajuwon viene insignito del premio come miglior giocatore dell'anno (MVP); nello stesso anno si era gi\u00e0 aggiudicato il premio di miglior difensore della lega. \"Dedico questo premio ai miei compagni di squadra perch\u00e9 \u00e8 grazie a loro se quest'anno ho raggiunto questi livelli\" sono le parole del numero 34 dei Rockets. La finale della West Conference risulta una passeggiata per Houston, che schiacciano i Jazz di Malone e Stockton per 4 a 1.\nIn finale i Rockets trovano i New York Knicks di Patrick Ewing: la sfida fra i due grandi centri \u00e8 il leitmotiv della serie, anche se altri personaggi risulteranno importanti nell'evolversi delle finali NBA 1994. Il fattore campo \u00e8 a favore di Houston, quindi le prime due partite vengono giocate nella citt\u00e0 texana. Mentre in gara 1 il gioco dei Rockets riesce a imporsi in gara 2 New York, grazie a ben cinque uomini in doppia cifra, e ai rimbalzi catturati da Ewing e Oakley, la spunta per 91 a 83. A questo punto la serie sembra volgere a favore dei Knicks, che giocheranno le prossime tre gare sul campo di casa del Madison Square Garden. In gara 3 New York parte forte, mentre Houston sembra subire il colpo; piano piano per\u00f2 i Rockets si riordinano in difesa e riescono a rimontare punto su punto. Alla fine un tiro da tre del rookie Sam Cassell fornisce a Houston la certezza della vittoria. Il protagonista \u00e8 talmente sconosciuto e inaspettato che Ewing, in una intervista dopo gara, lo ribattezzer\u00e0 \"Cossell\". Il fattore campo viene cos\u00ec ristabilito.\nGara-4 e gara-5 non conoscono storia: New York domina i due incontri senza particolari sofferenze, vincendo con punteggi quasi simili (91 a 82 e 91 a 84). New York \u00e8 guidata dalla vena offensiva di John Starks e di Ewing, autore di otto stoppate in gara 5. Da rilevare i 32 e 27 punti di Olajuwon nelle due gare.\nPer gara-6 si ritorna al \"The Summit\", l'allora campo dei Rockets. I Knicks riescono a imporsi sin dai primi minuti della gara, sempre grazie a un ottimo Starks, alla fine autore di ventisette punti. Houston all'inizio si trova in difficolt\u00e0, poi grazie all'aiuto della panchina (Cassell ed Herrera), di un Olajuwon stratosferico (trenta punti e dieci rimbalzi), riescono a mantenere in vita la gara. Sulla sirena finale John Starks ha sulle mani il tiro da tre della vittoria ma Olajuwon grazie a una stoppata impercettibile riesce a evitare il sorpasso. Houston vince 86 a 84.\nGara 7 \u00e8 la gara della vittoria dei Rockets. La partita, pur essendo equilibrata in alcuni frangenti, sembra destinata a consacrare la squadra texana. Alla fine sar\u00e0 90 a 84 per Houston. Ottima prova di Maxwell e di Olajuwon, che alla fine sar\u00e0 MVP della serie.\nNella stagione successiva i Rockets si ripetono: conquistano il secondo anello consecutivo raggiungendo il record condiviso da Chicago Bulls, Detroit Pistons, Boston Celtics e Los Angeles Lakers, grazie all'inizialmente criticato arrivo di Clyde Drexler (scambiato con Thorpe) e all'immancabile apporto di Olajuwon.\nLa regular season non inizia nel modo migliore per i Rockets a causa dell'infortunio di Carl Herrera e alla partenza, il 14 febbraio, dei protagonisti della stagione precedente, fra cui Vernon Maxwell e Otis Thorpe, scambiati con Clyde Drexler dai Portland Trail Blazers; senza questi due giocatori chiave, il gioco dei Rockets si trasforma, passando da un gioco difensivo, suffragato dal duo Olajuwon-Thorpe, a uno molto pi\u00f9 offensivo, al fine di sfruttare anche le doti da contropiedista di Clyde Drexler e spostando Robert Horry ala grande. Tale scambio fu fortemente criticato anche da critici nostrani, fra cui Dan Peterson, che sulle pagine di American Superbasket, dove il coach analizzava la concezione di vincente, la quale non si addiceva all'ex Portland; la stagione regolare si chiuder\u00e0 con un bilancio di 47-35, il sesto nella Western Conference.\nAi play-off i Rockets incontrano tutte e tre le migliori squadre dell'ovest, partendo dai terzi migliori che erano gli Utah Jazz (60-22) battuti 3-2, dopo essere stati sotto 2 partite a 1; nel turno successivo i Phoenix Suns (59-23) verranno battuti 4-3, con Houston in rimonta da 2-0 e poi 3-1 (record, in quanto nessuno ha mai vinto il titolo partendo da tale svantaggio; gara-7 verr\u00e0 vinta 113-110 grazie a un tiro di Mario Elie a otto secondi dalla fine. Nella finale di Conference i Rockets incontreranno i San Antonio Spurs (62-20), che verranno battuti per 4-2, grazie soprattutto alla supremazia sotto canestro di Olajuwon su David Robinson.\nLa finale, contro gli Orlando Magic di Shaquille O'Neal, Penny Hardaway e Horace Grant, vede Houston fortemente sfavorita, grazie anche alla supremazia sotto canestro del n\u00ba34 dei Magic. In realt\u00e0 la superiorit\u00e0 di Orlando verr\u00e0 fuori solamente nel primo tempo di Gara-1, da molti considerata una delle migliori finali di tutti i tempi; i Magic partono subito forte, soprattutto grazie a un ispirato Hardaway, il quale li conduce a portarsi su un ampio margine. Houston, piano piano, soprattutto grazie ad Horry, Drexler e Olajuwon riescono a riportarsi sotto. I Magic hanno la possibilit\u00e0 di vincere la partita: a 8 secondi dalla fine, su 110 a 107 per Orlando, Nick Anderson sbaglier\u00e0 4 tiri liberi consecutivi, ottenuti, subendo un fallo su rimbalzo, dopo i primi due; con 5 secondi sul cronometro, dopo il timeout, Kenny Smith realizzer\u00e0 il tiro da tre punti che regala un overtime insperato a Houston, grazie anche alla successiva stoppata di Horry su Scott dopo la rimessa. Nell'overtime Houston vincer\u00e0 120 a 118 grazie a un tap-in vincente di Hakeem Olajuwon, dopo una mischia sotto canestro; Orlando sembra, nelle partite successive, subire il colpo psicologico e non dar\u00e0 mai l'impressione di avere la forza di ribaltare la serie. Finisce trionfalmente con un pesante 4-0 e Olajuwon raggiunge la Hall of Fame vincendo il suo secondo titolo di MVP delle finali. La vittoria di Houston rappresenta un record, in quanto fatta da una squadra classificatosi 6\u00b0 nella regular season della propria Conference.\nUltimi anni.\nPassano due stagioni tra luci e ombre e l'acquisto di Charles Barkley sembra ridare morale ai tifosi dei Rockets: insieme a Olajuwon e Drexler, infatti, si forma il cosiddetto \"The Big Three\" che riporta i Rockets ad alti livelli; nella stagione 1996-1997 chiudono con un bilancio di 57-25, sconfiggendo ai play-off i Minnesota Timberwolves e i Seattle SuperSonics, prima di venire eliminati per 4-2 dagli Utah Jazz grazie a un tiro all'ultimo secondo di John Stockton.\nNella stagione 1997-98 i Rockets chiudono, a causa dei numerosi infortuni, con un bilancio di 41-41, classificandosi 8\u00ba in Western Conference, venendo ancora una volta sconfitti ai play-off dai Jazz per 3-2 e che chiuder\u00e0 il ciclo di vittorie dei Rockets nel 1998 quando il loro campione Clyde \"The Glide\" Drexler giocher\u00e0 l'ultima partita contro i Jazz per poi ritirarsi dalla pallacanestro. Nella stagione successiva (1998-99) i Rockets cercano di compensare la perdita di Drexler acquistando Scottie Pippen, pluricampione NBA con i Chicago Bulls. Pippen per\u00f2 non si ambienta e gioca una delle peggiori annate in carriera; Houston arriva ai playoff (bilancio di 31-19) ma viene nuovamente eliminata al primo turno, questa volta per mano dei Los Angeles Lakers di Shaquille O'Neal e Kobe Bryant. Dopo il draft 1999 i Rockets cedono quattro giocatori e una scelta al primo turno ai Vancouver Grizzlies in cambio della prima scelta Steve Francis. Tuttavia, dopo la cessione del deludente Pippen ai Portland Trail Blazers e un infortunio che costringe Barkley a chiudere la carriera, i Rockets in ricostruzione con un bilancio di 34-48, perdendo i play-off per la seconda volta in quindici anni.\nEra Yao Ming - McGrady.\nA cavallo tra la fine degli anni novanta e i Duemila i Rockets mancano i play-off: a seguito del record 28-54 nel 2001-02 nel draft del 2002 i Rockets pescarono con la prima scelta Yao Ming, centro cinese di oltre due metri e venti centimetri al quale si aggiunsero Glen Rice e James Posey e qualche anno dopo la stella Tracy McGrady, il duo guid\u00f2 i Rockets al loro ritorno ai play-off (dopo quattro anni) nella stagione 2004-05 dove per\u00f2 furono eliminati dai Dallas Mavericks. Nelle stagioni successive, i Rockets puntellarono il roster con Juwan Howard, Dikembe Mutombo e Shane Battier ma non riusciranno mai ad andare oltre il secondo turno dei play-off, finendo tutte le stagioni (tranne nel 2006) con record positivi. Nel 2007-08 (dopo 4 stagioni) a coach Jeff Van Gundy, che aveva sostituito la guida decennale di Tomjanovich, subentra Rick Adelman, che porta subito il team a uno dei migliori record di sempre (67,1%) grazie anche a una storica striscia di 22 vittorie consecutive, la seconda pi\u00f9 lunga della storia all'epoca. Nella stagione 2008-09 i Rockets nonostante i problemi di infortuni di McGrady possono fare comunque affidamento su Ron Artest e Luis Scola e raggiungono le semifinali di conference dove vengono sconfitti in 7 gare dai futuri campioni dei Los Angeles Lakers. Gli infortuni di Mcgrady fanno s\u00ec che a febbraio 2010 venga mandato a New York. Anche Ming ha seri problemi fisici dopo le prime tre annate al top: dopo avere saltato pi\u00f9 di cento gare tra il 2006 e il 2008 il centro cinese salta l'intera stagione 2009-10 e disputa solo una manciata di match in quella successiva annunciando poi il suo ritiro dall'attivit\u00e0 professionistica a soli trenta anni. Cos\u00ec per tre anni consecutivi Houston non raggiunge i play-off pur chiudendo la stagione con record positivi.\nL'8 luglio 2009 i Rockets firmano Trevor Ariza, facendogli firmare un contratto di cinque anni a 32 milioni di dollari, usando l'Opzione Giocatore Infortunato che la lega aveva concesso loro a seguito dell'infortunio di Ming. Ariza aveva precedentemente giocato nei Los Angeles Lakers. A lui si aggiunge l'arrivo di Kevin Martin per sopperire alla partenza di McGrady in febbraio (andato ai New York Knicks in una trade a tre squadre che ha visto coinvolti anche i Sacramento Kings). Qualche anno dopo i Rockets hanno continuato a cercare un sostituto a Ming ingaggiando centri come Brad Miller, Marcus Camby e Samuel Dalembert senza ottenere i risultati sperati\nEra James Harden.\nDopo avere lasciato che Kyle Lowry fosse ingaggiato dai Toronto Raptors e che Goran Dragi\u0107 facesse ritorno ai Phoenix Suns i Rockets si mettono alla ricerca di nuovi playmaker. L'11 luglio 2012 i Rockets firmano Jeremy Lin, facendogli firmare un contratto di tre anni a 25,1 milioni di dollari, dal momento che i New York Knicks non avevano pareggiato la loro offerta. Il 20 luglio il free agent con restrizioni \u00d6mer A\u015f\u0131k firma con i Rockets un contratto di tre anni a 25,1 milioni di dollari. I Chicago Bulls non pareggiano l'offerta e il 24 luglio A\u015f\u0131k viene ufficialmente ingaggiato dai Rockets. Il 27 ottobre 2012 i Rockets cedono Martin, Jeremy Lamb e alcune scelte al draft in cambio del Sixth Man of the Year James Harden, Cole Aldrich, Daequan Cook, e Lazar Hayward. Al suo debutto con la maglia dei Rockets Harden mette a segno 37 punti, dodici assist, sei rimbalzi, quattro palle rubate e una stoppata mentre Lin, il cui minutaggio \u00e8 stato limitato da un problema di falli, ha segnato dodici punti, quattro rimbalzi, otto assist e quattro palle rubate. Harden ha poi rinnovato il suo contratto con i Rockets firmando per cinque anni a 80 milioni di dollari. Nella sua seconda partita con i Rockets Harden ha segnato un career-high di 45 punti contro gli Atlanta Hawks. In seguito Lin realizzer\u00e0 un \"career-high\" di 38 punti in una sconfitta ai tempi supplementari contro i San Antonio Spurs. Harden chiude la stagione con 25,9 punti di media guadagnandosi la partecipazione all'All-Star Game (primo giocatore dei Rockets dopo Ming a guadagnarsi la convocazione) che si svolge proprio al Toyota Center di Houston e trascina la squadra al ritorno ai play-off dopo quattro anni con un record di 45 vittorie e 37 sconfitte che valgono l'ottava posizione in Western Conference. Ai play-off i Rockets incontrano gli Oklahoma City Thunder, squadra favorita insieme ai Miami Heat per la vittoria finale; dopo essere andati in svantaggio per 3-0, i Rockets vincono sorprendentemente gara-4 e gara-5, perdendo successivamente gara-6 e la serie per 4-2. Il 6 luglio la franchigia texana conferma l'arrivo della stella Dwight Howard dai Los Angeles Lakers. Fortemente voluto dal GM Daryl Morey, Il centro ex Orlando Magic, che era diventato free agent senza restrizioni lo scorso 1\u00ba luglio, firmer\u00e0 un contratto quadriennale da 88 milioni di $.\nLa stagione 2014-15 si apre con eccellenti premesse per Houston, che il 26 dicembre ingaggia da free agent il giocatore Josh Smith (tagliato quattro giorni prima dai Detroit Pistons nonostante avesse un contratto quadriennale da 57 milioni di dollari con la franchigia del Michigan). La regular season comincia molto positivamente e continua cos\u00ec fino alla conclusione, che vedr\u00e0 Houston al secondo posto nella Western Conference con un record di 56 vittorie e 26 sconfitte, sotto unicamente a dei brillantissimi Golden State Warriors.\nAi play-off Houston supera facilmente Dallas al primo turno con un netto 4-1, mentre al secondo deve affrontare dei motivatissimi Los Angeles Clippers, seri candidati al titolo guidati da Chris Paul. Dopo essere finiti sotto per 3-1 in una serie che sembrava gi\u00e0 destinata a finire in sconfitta, i Rockets riescono in una clamorosa rimonta terminata in una vittoria per 113-100 a favore dei texani in gara-7, che si portano cos\u00ec in finale di Conference contro i Golden State Warriors, nella quale per\u00f2, nonostante le prime partite risultino molto combattute, gli Warriors hanno la meglio vincendo per 4-1. Gli Warriors a fine anno si laureeranno campioni NBA.\nNella stagione successiva i Rockets partono con grandi aspettative: in estate viene ingaggiato Ty Lawson (playmaker dal grande talento ma con problemi d'alcolismo), che prende il posto di Pablo Prigioni come riserva di Patrick Beverley; tuttavia la stagione parte male per i texani che dopo 11 partite (con un record di 4-7) esonerano Kevin McHale (in carica dal 2011), sostituendolo con JB Bickerstaff che avr\u00e0 l'incarico a interim fino alla fine della stagione. Nonostante la squadra faccia molta fatica e abbia divisioni interne nello spogliatoio (James Harden tante volte non ha viaggiato con la squadra prima delle partite), riesce a raggiungere un insperato ottavo posto, arrivando cos\u00ec ai play-off, con un record di 41-41 a scapito degli Utah Jazz (che hanno pagato a caro prezzo gli infortuni dei titolari negli ultimi mesi della regular season). Nella post-season i razzi reincontrano (ma sta volta al primo turno) i Golden State Warriors. Esattamente come l'anno scorso i giallobl\u00f9 hanno la meglio sui biancorossi vincendo la serie 4-1.\nArrivo di Mike D'Antoni.\nNell'estate 2016 gli Houston Rockets non rifirmarono Dwight Howard (che pass\u00f2 agli Atlanta Hawks) e a seguito del termine dell'accordo a interim con il coach Bickerstaff, decisero di ingaggiare Mike D'Antoni, che torn\u00f2 alla guida di una squadra NBA a due anni di distanza dall'ultima esperienza (in quel caso allen\u00f2 i Los Angeles Lakers).\nJames Harden divent\u00f2 cos\u00ec il leader tecnico della squadra a tutti gli effetti.\nDurante la free agency arrivano tre giocatori molto importanti: Ryan Anderson, Eric Gordon e Nen\u00ea. Oltre a loro arriveranno anche Bobby Brown (che torn\u00f2 in NBA dopo sei anni nei quali ha giocato in Europa e in Cina), Tyler Ennis e l'undrafted Kyle Wiltjer.\nI primi tre si rivelano importanti per la rosa in quanto i due ex di New Orleans sono titolari, mentre Nen\u00ea \u00e8 il sesto uomo della squadra. James Harden rilev\u00f2 il posto di Patrick Beverley (infortunato) come play titolare della squadra con ottimi risultati. Con il ritorno sul campo di Beverley a livello tattico Harden torn\u00f2 nel ruolo di guardia (pur mantenendo di fatto il ruolo di playmaker e finendo la stagione con pi\u00f9 di 11 assist di media), ed Eric Gordon divent\u00f2 il sesto uomo della squadra. I Rockets ottennero dei grandi risultati in stagione tanto da essere tra le prime tre a ovest. Ai playoff, dopo avere sconfitto 4-1 i Thunder dell'MVP Westbrook al primo turno vengono eliminati per 4-2 dagli Spurs.\nDurante la off-season 2017 viene ingaggiato Chris Paul dai Clippers, in cambio di Patrick Beverley, Lou Williams, Sam Dekker, Montrezl Harrell, Darrun Hilliard, DeAndre Liggins, Kyle Wiltje, una prima scelta protetta al draft 2018 e una cifra in denaro non resa pubblica. \"The Beard\" (Harden) e \"CP3\" (Paul) vanno cos\u00ec a formare uno dei pi\u00f9 forti \"backcourt\" dell'intera lega. Con Paul i Rockets riescono a disputare una stagione record da 65 vittorie in regular season. Durante i playoff battono 4-1 sia i Minnesota Timberwolves al primo turno che gli Utath Jazz al secondo, scontrandosi poi ancora una volta con i Golden State Warriors in finale di conference. Qui Houston riesce a portarsi avanti 3-2 nella serie ma, complice l'infortunio che costringer\u00e0 Chris Paul a concludere in anticipo la stagione, vengono poi rimontati da Golden State che chiuder\u00e0 la serie sul 4-3.\nNella stagione successiva i Rockets perdono due importanti giocatori per la difesa, Trevor Ariza, che firmer\u00e0 con i Suns e Luc Mbah a Moute di ritorno a Los Angeles. Durante la Free Agency vengono firmati Michael Carter-Williams, James Ennis III e Carmelo Anthony, nella speranza di riempire i posti vacanti da ala piccola, e affiancare una terza stella alla coppia Harden - Paul.\nLa regular season inizia decisamente sotto le aspettative, a solo 13 partite dall'inizio della stagione la squadra, in accordo con Anthony, decide di scambiare il giocatore con i Chicago Bulls dai quali verr\u00e0 poi tagliato. Dopo un pessimo inizio di stagione i Rockets, grazie a delle fenomenali prestazioni di Harden che metter\u00e0 a referto almeno trenta punti per trentadue partite consecutive, con una media di 41.1 punti a partita, riusciranno a conquistare il quarto posto in classifica concludendo la stagione con un record di 53 vittorie e 29 sconfitte e confermandosi campioni di Division per il secondo anno consecutivo e raggiungendo i playoff per il settimo anno di fila.\nNella postseason dopo avere sconfitto i Jazz in cinque partite, Houston verr\u00e0 sconfitta 4-2 dai Golden State Warriors dopo una serie dall'arbitraggio controverso che ricever\u00e0 in seguito molte critiche da parte di giocatori, allenatori e general manager.\nDurante l'estate del 2019 i Rockets decidono di scambiare Chris Paul con i Thunder in cambio dell'ex MVP Russell Westbrook, che torna a giocare insieme ad Harden dopo sette anni.\nArene di gioco.\nSan Diego Rockets\nHouston Rockets\nPremi individuali.\nNBA Most Valuable Player Award\nBill Russell NBA Finals Most Valuable Player Award\nNBA All-Star Game Most Valuable Player Award\nNBA Sixth Man of the Year Award\nNBA Most Improved Player Award\nNBA Defensive Player of the Year Award\nNBA Rookie of the Year Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nJ. Walter Kennedy Citizenship Award\nNBA Three-point Shootout"}
{"id": "49250", "revid": "984", "url": "https://it.wikipedia.org/wiki?curid=49250", "title": "Homo arcaicus", "text": ""}
{"id": "49253", "revid": "767487", "url": "https://it.wikipedia.org/wiki?curid=49253", "title": "Lingua osca", "text": " \nL'osco era una lingua indoeuropea (appartenente alla famiglia osco-umbra) in uso presso gli Osci, nome con cui si intendeva un insieme alquanto eterogeneo di popoli italici. L'area di diffusione della lingua osca comprendeva, in epoca preromana, una larga parte dell'Italia meridionale.\nStoria.\nEra parlato nel Sannio, nella Campania antica, nella Lucania, nell'Apulia e nel Bruzio, anticamente fin nelle Serre calabresi (un'iscrizione locale in osco arcaico risale infatti al VI secolo a.C.). In lingua osca erano anche le legende delle monete locali reperite nelle citt\u00e0 dell'antica Apulia (III secolo a.C.) bench\u00e9 soltanto nel nord della regione le legende fossero esclusivamente in lingua osca, mentre pi\u00f9 a sud prevalevano le legende trilingui (in osco, greco e messapico). La lingua arriv\u00f2 anche in Sicilia, a Messana. Le iscrizioni pi\u00f9 importanti risalgono per\u00f2 al II secolo a.C. e provengono dal Sannio (la Tavola Osca) dalla Campania (il Cippus Abellanus) e dall'area apulo-lucana (la Tabula Bantina).\nL'osco era scritto in alfabeto latino, alfabeto greco, cos\u00ec come in una serie di variet\u00e0 degli antichi alfabeti italici. \nEsisteva anche una forma di alfabeto osco, adattamento dell'alfabeto etrusco.\nI dialetti oschi comprendono le variet\u00e0 dei Sanniti, Marrucini, Peligni, Vestini, Sabini Frentani, Marsi, Lucani, Apuli e Bruzi.\nL'osco mostrava molti aspetti in comune con il latino, bench\u00e9 vi fossero anche vistose differenze e molti gruppi di parole comuni in latino erano assenti e rappresentati da forme interamente differenti. Per esempio, il verbo latino \"volo\", \"volui\", \"velle\", e altre forme simili provenienti dalla radice del proto-indoeuropeo *wel- ('volere') erano rappresentati da parole derivate da *gher- ('desiderare'): l'osco \"herest\" ('desiderer\u00e0, vorr\u00e0') in contrasto con il latino \"vult\". Il latino \"locus\" (luogo, posto) era assente e rappresentato forse da \"slaagid\", hapax presente nel Cippus Abellanus variamente etimologizzato e recentemente ricondotto a un toponimo sovrapponibile all'antica forma osca.\nLa fonologia osca ha anche evidenziato differenze dal latino: in osco 'p' al posto del 'qu' latino (osco \"pis\", latino \"quis\"); 'b' al posto della 'v' latina; 'f' mediale invece della 'b' e della 'd' (osco \"mefiai\", latino \"mediae\").\nConsiderato il pi\u00f9 conservatore di tutte le lingue italiche conosciute, l'osco rivaleggia solo con il greco nel mantenere intatto il sistema ereditato di vocale + i dittonghi.\nPermangono ancora iscrizioni in caratteri greci, etruschi e latini in Campania. Iscrizioni osche si possono ancora riconoscere su alcune facciate di case ed edifici di Pompei, dove in epoca romano-repubblicana veniva ancora parlato l'osco.\nUna ricca collezione di iscrizioni osche \u00e8 - di conseguenza - conservata nel museo archeologico nazionale di Napoli, nella sezione epigrafica.\nMolte parole dialettali utilizzate nelle varie zone dell'Italia centro-meridionale presentano elementi di sostrato di derivazione osca.\nScrittura.\nL'osco era scritto con l'alfabeto latino, quello greco e anche con un alfabeto proprio.\nDi seguito l'alfabeto osco originale, con la sua translitterazione:\nLa \"Z\" \u00e8 pronunciata [\u02a6]. Le lettere \"\u00da\" e \"\u00cd\" sono derivate graficamente da \"U\" e \"I\", e non appaiono nei testi pi\u00f9 antichi. La \"\u00da\" rappresenta il suono \"o\", e \"\u00cd\" \u00e8 una [\u1eb9] accentata. Vocali doppie sono usate per indicare suoni lunghi; l'eccezione \u00e8 la \"I\" lunga che \u00e8 scritta \"I\u00cd\".\nA volte, come gi\u00e0 visto, l'osco \u00e8 scritto con gli alfabeti latino o greco.\nSe \u00e8 scritto in latino allora la \"Z\" non rappresenta [\u02a6] ma invece [z], che non \u00e8 scritta differentemente da [s] nell'alfabeto osco.\nSe \u00e8 usato l'alfabeto greco, esso \u00e8 identico a quello normale, con l'aggiunta di Heta per il suono [h] e un'altra lettera per il suono indicato nell'alfabeto osco dalla \"V\". Le lettere \"\u03b7\" e \"\u03c9\" non indicano la quantit\u00e0. A volte i gruppi \"\u03b7\u03b9\" e \"\u03c9\u03dd\" indicano i dittonghi /ei/ e /ou/ mentre \"\u03b5\u03b9\" e \"o\u03c5\" sono usati per indicare i monotonghi /\u00ed/ e /uu/ nell'alfabeto osco. Altre volte \"\u03b5\u03b9\" e \"o\u03c5\" sono usati per indicare dittonghi, nel qual caso \"o\" indica il suono /uu/.\nGrammatica.\nLa struttura morfologica dell'osco \u00e8 quella tipica delle lingue indoeuropee e pertanto molto simile a quella latina. L'osco presenta sei casi (il caso vocativo non \u00e8 attestato), due numeri e cinque declinazioni. La morfologia verbale \u00e8 anch'essa simile a quella latina: tre modi, cinque tempi (il piuccheperfetto non \u00e8 attestato), cinque modi verbali indefiniti, due diatesi e quattro coniugazioni..\nSostantivi.\nPrima declinazione.\nLa differenze tra osco e latino, nei riguardi della prima declinazione, sono: la desinenza -ad dell'ablativo singolare per il primo contro l'uscita in -\u0101 del latino classico, ma in concordanza col latino arcaico (\"puell\u0101d\"); l'uscita in -as per il genitivo singolare, soppiantata nel latino classico da -ae, ma presente in forme pi\u00f9 arcaicizzanti (\"pater famili\u0101s\"); la conservazione della \"s\" intervocalica nel genitivo plurale, anch'essa in comune col latino arcaico (\"puell\u0101som\").\nApplicata nel caso della parola \"v\u00ed\u00fa\" \"via\".\nSeconda declinazione.\nLe principali differenze col latino sono: la caduta della desinenza -os latina nel nominativo singolare (-us per il latino classico) e l'uscita in -\u00fas nel plurale contro quella in -o\u012b del latino (-i nel latino classico); la desinenza -e\u00eds del genitivo sul calco della terza declinazione, contro l'uscita in -o\u012b del latino arcaico.; la desinenza -o\u012b del latino arcaico \u00e8 resa con -\u00fa\u00ed (da leggersi \"oi\") per quanto riguarda il caso dativo; il locativo ha la conservazione della desinenza -e\u00ed in opposizione ad -i o -oi latine; per i casi accusativo e ablativo valgono le stesse considerazioni della prima coniugazione.\nDeclinazione del sostantivo maschile \"h\u00farz\" \"tempio\".\nRadice in -i.\nTerza declinazione.\nCome nel latino anche nell'osco i sostantivi di tale declinazione si suddividono in gruppi: consonantico e vocalico. La pi\u00f9 evidente singolarit\u00e0 \u00e8 la desinenza in -uf del nominativo singolare nel tema consonantico nasale.\nTema vocalico in i.\nDeclinazione della parola \"a\u00eddil\" \"edile\".\nRadice consonantica \"muta\".\nNon attestati.\nDeclinazione della parola \"medd\u00edss\" \"magistrato\".\nRadice liquida.\nDeclinazione della parola \"pat\u00edr\" \"padre\".\nRadice nasale.\nDeclinazione del sostantivo femminile \"tr\u00edbarakkiuf\" \"edificio\".\nQuarta declinazione.\nA causa del ridotto numero di sostantivi appartenenti a tale classe, la maggior parte delle desinenze sono sconosciute.\nQuinta declinazione.\nDella quinta declinazione si conosce solo la desinenza del nominativo singolare -es e del dativo singolare -\u00ed, come nel sostantivo \"Kerres\" \"Cerere\".\nEsempio di testo osco.\nDal \"Cippo abellano\", lato B:\nekkum[sva\u00ed p\u00edd herieset\ntr\u00ed\u00edbarak[av\u00fam tere\u00ed p\u00fad\nli\u00edm\u00edt\u00fa[m] pern\u00fam [p\u00fa\u00eds\nherekle\u00eds f\u00ed\u00edsn\u00fa mefi[\u00fa\n\u00edst, ehtrad fe\u00edh\u00fass p\u00fa[s\nherekle\u00eds f\u00ed\u00edsnam amfr\net, pert v\u00edam p\u00fasst\u00edst\npa\u00ed \u00edp \u00edst, p\u00fastin slag\u00edm\nsenate\u00eds suve\u00eds tangi\nn\u00fad tr\u00edbarakav\u00fam l\u00ed\nk\u00edtud. \u00edn\u00edm \u00ed\u00fak tr\u00edba\nrakkiuf pam n\u00favlan\u00fas\ntr\u00edbarakattuset \u00ed\u00fak tr\u00ed\nbarakkiuf \u00edn\u00edm \u00fa\u00edttiuf\nabellan\u00fam estud. avt\np\u00fast fe\u00edh\u00fa\u00eds p\u00fas f\u00edsnam am\nfret, e\u00edse\u00ed tere\u00ed nep abel\nlan\u00fas nep n\u00favlan\u00fas p\u00eddum\ntr\u00edbarakatt\u00edns. avt the\nsavr\u00fam p\u00fad ese\u00ed tere\u00ed \u00edst,\np\u00fan patens\u00edns, m\u00fa\u00edn\u00edkad ta[n\ngin\u00fad patens\u00edns, \u00edn\u00edm p\u00edd e[\u00edse\u00ed\nthesavre\u00ed p\u00fakkap\u00edd ee[stit\na]\u00edtt\u00ed\u00fam alttram alttr[\u00fas\nh]err\u00edns. avt anter slag\u00edm\na]bellanam \u00edn\u00edm n\u00favlanam\ns]\u00fallad v\u00ed\u00fa uruv\u00fa \u00edst . ed\u00fa\ne]\u00edsa\u00ed v\u00eda\u00ed mefia\u00ed teremen\nn]i\u00fa sta\u00edet.\nBibliografia.\n\"Profili linguistici\":\n\"Studi\":\n\"Testi\":"}
{"id": "49256", "revid": "357062", "url": "https://it.wikipedia.org/wiki?curid=49256", "title": "Hotepsekhemwy", "text": "Biografia.\nLa circostanza che il suo nome si trovi sui sigilli della tomba di Qa'a a Umm el-Qa'ab sembra confermare quanto lascia supporre il Papiro di Torino ossia che tra prima e la seconda dinastia thinita non vi sia stata alcuna interruzione infatti le due dinastie vengono elencate di seguito senza interruzioni.\n\u00c8 anche vero che alcuni studiosi hanno interpretato il nome del sovrano come l'indicazione di una ritrovata pace tra Alto Egitto e Basso Egitto.\nDegli avvenimenti del suo regno sappiamo ben poco, Sesto Africano scrive: \"... durante il suo regno di apr\u00ec una voragine a Bubasti e molti persero la vita...\", la notizia pu\u00f2 essere ritenuta attendibile essendo Bubasti una zona ad alto rischio sismico."}
{"id": "49258", "revid": "72396", "url": "https://it.wikipedia.org/wiki?curid=49258", "title": "Farisei", "text": "La corrente dei farisei costituisce il gruppo politico-religioso giudaico pi\u00f9 significativo nella Giudea del periodo che intercorre all'incirca tra la rivolta dei Maccabei contro il regno seleucide (II secolo a.C.) e la prima guerra giudaica (70 d.C.).\nEssi, in vari momenti, si identificavano come un partito politico, un movimento sociale ed una scuola di pensiero; insieme ad esseni, sadducei e zeloti, i farisei erano il partito o \"filosofia\" di maggior importanza durante il periodo del Secondo Tempio.\nI conflitti tra farisei e sadducei hanno avuto luogo nel contesto di conflitti sociali e religiosi tra ebrei molto pi\u00f9 ampi e di lunga data, risalenti alla cattivit\u00e0 babilonese e aggravati dalla conquista romana. Un conflitto era di ceto, tra ricchi e poveri, poich\u00e9 i sadducei includevano principalmente le famiglie sacerdotali e aristocratiche. Un altro conflitto era culturale, tra chi favoriva l'ellenizzazione e coloro che la osteggiavano. Un terzo era giuridico-religioso, tra chi enfatizzava l'importanza del Secondo Tempio con i suoi riti e servizi cultuali, e coloro che sottolineavano l'importanza di altre Leggi mosaiche. Un quarto punto di conflitto, specificamente religioso, coinvolgeva diverse interpretazioni della Torah e come applicarle alla vita ebraica, con i sadducei che riconoscevano solo la Torah scritta e respingevano le dottrine della Torah orale e della risurrezione dei morti.\nLe testimonianze pi\u00f9 note sui farisei sono costituite dal Nuovo Testamento e dalle opere dello storico Flavio Giuseppe (37 \u2013 ca. 100 d.C.), egli stesso dichiaratosi fariseo. Poich\u00e9, tuttavia, l'ebraismo rabbinico o moderno (cfr. \"infra\") \u00e8 essenzialmente derivato dal farisaismo, anch'esso ci attesta molti aspetti della dottrina e del pensiero di tale corrente spirituale. Giuseppe stimava la popolazione totale dei farisei prima della distruzione del Secondo tempio a circa 6\u00a0000 (\"exakischilioi\"). Affermava inoltre che i farisei ricevevano il supporto del popolino, in contrasto apparentemente con la pi\u00f9 elitaria corrente dei sadducei:\nI farisei si attribuivano autorit\u00e0 mosaica nelle loro interpretazioni delle Legge ebraiche (\"Halakhah\"), mentre i sadducei rappresentavano l'autorit\u00e0 dei privilegi sacerdotali e delle prerogative stabilite sin dai tempi di Salomone, quando Zadok, loro avo, officiava come Sommo Sacerdote. Il termine \"popolo\" usato da Flavio Giuseppe indica chiaramente che la maggioranza degli ebrei erano \"semplicemente popolo ebraico\", separandoli e rendendoli indipendenti dai principali gruppi liturgici (da lui descritti nel Libro XVIII \"supra\"). Il Nuovo Testamento inoltre fa spesso riferimento alla gente comune, al \"popolo\", indicando che l'identit\u00e0 ebraica era indipendente e pi\u00f9 forte di questi gruppi. Nella sua Lettera ai Filippesi, Paolo di Tarso asserisce che dei cambiamenti si erano verificati nelle sette liturgiche della diaspora, identificandosi tuttavia ancora come \"giudeo\" o \"ebreo\",\nMa la posizione di Paolo di Tarso e il giudaismo \u00e8 ancora in discussione.\nAl di fuori della storia ebraica e relative documentazioni, i farisei sono citati nel Nuovo Testamento in conflitto con Giovanni Battista e con Ges\u00f9. Esistono inoltre numerosi riferimenti nel Nuovo Testamento a Paolo di Tarso come fariseo. Tuttavia, la relazione tra primo cristianesimo ed i farisei non \u00e8 stata sempre ostile: per esempio Gamaliele viene spesso citato quale leader farisaico favorevole ai cristiani. Le tradizioni cristiane sono state comunque causa di diffusa consapevolezza dei farisei.\nEtimologia.\nIl termine \"fariseo\" deriva dal latino \"pharis\u00e6us\", -\"i\"; dall'ebraico \u05e4\u05b8\u05bc\u05e8\u05d5\u05bc\u05e9\u05c1, \"p\u0101r\u00fbsh\" (al plurale \u05e4\u05b0\u05bc\u05e8\u05d5\u05bc\u05e9\u05b4\u05c1\u05d9\u05dd, \"p\u0115r\u00fbsh\u00eem\"), cio\u00e8 \"distinto\", participio passivo (\"qal\") del verbo \u05e4\u05b8\u05bc\u05e8\u05b8\u05e9\u05c1 \"p\u0101r\u0101sh\", per via del greco \u03c6\u03b1\u03c1\u03b9\u03c3\u03b1\u1fd6\u03bf\u03c2, - \"pharisaios\".\nFonti.\nLa prima menzione storica dei farisei proviene dallo storico ebreo-romano Flavio Giuseppe in una descrizione delle \"quattro scuole di pensiero\", o \"quattro sette,\" in cui divise gli ebrei nel I secolo d.C. (Le altre scuole erano gli esseni, che erano generalmente apolitici e che potrebbero essere emersi come una setta di sacerdoti dissidenti che avevano rifiutato come illegittimi i sommi sacerdoti nominati sia dai seleucidi che dagli Asmonei; i sadducei, principali antagonisti dei farisei; la \"quarta filosofia\" di Giuda il Galileo, forse associata ai gruppi rivoluzionari antiromani come i Sicarii e gli zeloti). Altre sette emersero in questo periodo, come i primi cristiani a Gerusalemme ed i terapeuti in Egitto.\nIl Secondo libro dei Maccabei, un libro deuterocanonico della Bibbia cristiana, si centra sulla rivolta ebraica contro il re seleucide Antioco IV Epifane e si conclude con la sconfitta del suo generale, Nicanore, nel 161 a.C. da parte di Giuda Maccabeo, l'eroe dell'opera. Fu scritto probabilmente da un fariseo o qualcuno favorevole ai farisei, in quanto comprende diverse innovazioni teologiche: la preghiera per i morti propiziatoria, il giorno del giudizio, l'intercessione dei santi ed i meriti dei martiri.\nYehudah HaNasi redasse la Mishnah, un'autorevole codifica della legge farisaica, verso il 200 d.C. Gran parte delle autorit\u00e0 citate nella Mishnah vissero dopo la distruzione del Tempio nel 70 d.C.; ci\u00f2 segna quindi l'inizio della transizione dall'ebraismo farisaico a quello rabbinico (cio\u00e8 la normativa moderna).\nStoria di Israele (600 \u2013 160 a.C.).\nLa deportazione e l'esilio babilonesi di un imprecisato numero di ebrei dell'antico Regno di Giuda da parte di Nabucodonosor II, iniziato con l'assedio di Gerusalemme del 597 a.C. e continuato dopo la caduta di Gerusalemme (587 a.C.) e distruzione del Tempio nel 587, provoc\u00f2 cambiamenti drammatici nella cultura e religione ebraiche. Durante l'esilio durato 70 anni a Babilonia, le case d'assemblea ebraiche (note in ebraico come \"Beth Knesset\" o in greco \"sinagoga\") e le case di preghiera (ebr. \"Beth Tefilah\"; gr. \u03c0\u03c1\u03bf\u03c3\u03b5\u03c5\u03c7\u03b1\u03af, \"proseuchai\") furono i luoghi d'incontro principali per svolgere preghiere e liturgie, e la casa di studio (\"Beth Midrash\") era la controparte della sinagoga.\nNel 539 a.C. i persiani conquistarono Babilonia e nel 537 Ciro il Grande permise agli ebrei di tornare in Giudea e ricostruire il Tempio. Non consent\u00ec tuttavia il ripristino della monarchia giudea, fatto che rese i sacerdoti della Giudea l'autorit\u00e0 dominante. Senza il potere vincolante della monarchia, l'autorit\u00e0 del Tempio nella vita civile fu amplificato. Fu in questo periodo che il partito dei sadducei emerse come il partito dei sacerdoti e delle \u00e9lite consociate. Tuttavia, il Secondo Tempio, che fu completato nel 515 a.C., era stato costruito sotto gli auspici di una potenza straniera e c'erano persistenti questioni di legittimit\u00e0. Ci\u00f2 forniva le condizioni per lo sviluppo di varie sette o \"scuole di pensiero\", ognuno delle quali si avocava l'autorit\u00e0 esclusiva di rappresentare il \"giudaismo\" e che evitava in genere i rapporti sociali, soprattutto i matrimoni, con membri di altre sette. Nello stesso periodo, il consiglio dei saggi noto come Sinedrio aveva codificato la Bibbia ebraica (\"Tanakh\"), stabilendone un canone dal quale, dopo il ritorno da Babilonia, veniva pubblicamente letta la Torah nei giorni di mercato.\nIl Tempio non era pi\u00f9 l'unica istituzione di vita religiosa ebraica. Dopo la costruzione del Secondo Tempio durante il tempo di Esdra lo Scriba, le case di studio e di culto rimasero importanti istituzioni secondarie della vita ebraica. Al di fuori della Giudea, la sinagoga era spesso chiamata casa di preghiera. Sebbene la maggior parte degli ebrei non potessero frequentare regolarmente il servizio del Tempio, si potevano per\u00f2 incontrare nella sinagoga per le preghiere di mattina, pomeriggio e sera. Nei luned\u00ec, gioved\u00ec e Shabbat, una porzione settimanale di Torah veniva letta pubblicamente nelle sinagoghe, seguendo la tradizione di letture pubbliche della Torah istituita da Esdra. Sebbene i sacerdoti controllassero i rituali del Tempio, gli scribi ed i saggi, successivamente chiamati \"rabbini\" (ebr. \"mio maestro\"), dominavano lo studio della Torah. Questi saggi mantenevano una tradizione orale che credevano si fosse originata sul Monte Sinai insieme alla Torah di Mos\u00e8. I farisei avevano le loro origini da questo nuovo gruppo di autorit\u00e0.\nIl periodo ellenistico della storia ebraica inizi\u00f2 quando Alessandro Magno ebbe conquistato la Persia nel 332 a.C. La spaccatura tra sacerdoti e saggi si svilupp\u00f2 durante questo tempo, quando gli ebrei si confrontarono con nuove lotte politiche e culturali. Dopo la morte di Alessandro nel 323, la Giudea fu governata dai Tolomei egiziano-ellenici fino al 198 a.C., quando il regno seleucide siriano-ellenico, con Antioco III, ne assunse il controllo. Successivamente, nel 167 a.C., il re seleucide Antioco IV invase la Giudea, entr\u00f2 nel Tempio e saccheggi\u00f2 denaro e oggetti cerimoniali. Impose quindi un programma di ellenizzazione forzata, richiedendo agli ebrei di abbandonare le proprie leggi e costumi, e precipitando cos\u00ec la rivolta dei Maccabei. Gerusalemme fu liberata nel 165 a.C. e il Tempio restaurato. Nel 141 un'assemblea di sacerdoti e altri proclam\u00f2 Simone Maccabeo sommo sacerdote e capo del popolo, in effetti stabilendo la dinastia degli Asmonei.\nLa formazione dei farisei.\nDopo aver sconfitto le forze seleucidi, il nipote di Giuda Maccabeo, Giovanni Ircano istitu\u00ec una nuova monarchia nella forma della dinastia sacerdotale degli Asmonei, nel 152 a.C. - stabilendo cos\u00ec i sacerdoti come autorit\u00e0 sia politica che religiosa. Sebbene gli Asmonei fossero considerati eroi per aver resistito ai Seleucidi, il loro regno mancava della legittimit\u00e0 conferita dalla discendenza della dinastia davidica del Primo Tempio.\nLa fazione dei farisei (\"separatisti\") emerse in gran parte dal gruppo di scribi e saggi ebrei. Il loro nome proviene dall'ebraico e aramaico \"parush\" o \"parushi\", che significa \"colui che \u00e8 separato\". Si pu\u00f2 riferire alla loro separazione dai gentili, fonte di impurit\u00e0 rituale, o da ebrei irreligiosi. I farisei, con altre sette ebraiche, erano attivi dalla met\u00e0 del II secolo a.C. fino alla distruzione del Tempio nel 70 d.C. Flavio Giuseppe li menziona per la prima volta in connessione con Gionata, successore di Giuda Maccabeo (\"Antichit\u00e0 giudaiche\" 13:5, \u00a7 9). Uno dei fattori che distinguono i farisei da altri gruppi, prima della distruzione del Tempio, era la loro convinzione che tutti gli ebrei dovessero osservare le leggi di purezza (che si applicavano al servizio del Tempio) \"fuori\" dal Tempio. La differenza principale, tuttavia, era la costante aderenza dei farisei alle leggi e alle tradizioni del popolo ebraico in opposizione all'assimilazione. Come osserva Flavio Giuseppe, i farisei erano considerati i maggiori esperti ed espositori accurati della legge ebraica.\nCome anche specificato da Flavio Giuseppe (cfr. \"supra\") i farisei erano uno di almeno quattro grandi scuole di pensiero nell'ambito della religione ebraica nel primo secolo dell'era volgare. Erano inoltre uno di vari gruppi successori degli \"Asidei\", un movimento ebraico anti-ellenistico che si form\u00f2 all'epoca del re seleucide Antioco IV Epifane (175-163 a.C.). La posizione sociale e le credenze dei farisei si modificarono nel tempo, in modo tale che il ruolo, l'importanza e il significato dei farisei si evolsero man mano che le condizioni politiche e sociali in Giudea cambiarono.\nIn nessun momento una di questi sette costituirono la maggioranza: la maggior parte degli ebrei erano non settari. Flavio Giuseppe indica che i farisei avevano ricevuto il sostegno e l'accettazione della gente comune, apparentemente in contrasto con i sadducei pi\u00f9 elitisti e associati alle classi dominanti. In generale, mentre i sadducei erano monarchici aristocratici, i farisei erano eclettici, populisti e pi\u00f9 democratici. La posizione farisaica \u00e8 esemplificata dall'asserzione che \"Un dotto \"mamzer\" ha precedenza su un sommo sacerdote ignorante\".\nI sadducei respingevano il principio farisaico di una Torah orale e avevano formulato nuove interpretazioni sulla base di una comprensione letterale dei versetti biblici. Nelle loro vite personali questo spesso significava uno stile di vita eccessivamente rigoroso dal punto di vista ebraico, poich\u00e9 avevano rigettato la tradizione orale e quindi l'esegesi farisaica della Torah. Un esempio di questo approccio diverso \u00e8 l'interpretazione di \"occhio per occhio\". La spiegazione farisaica era che il valore di un occhio era a carico del colpevole. Nell'interpretazione dei sadducei, alle parole veniva dato un valore letterale, in cui al colpevole doveva venir levato un occhio. Dal punto di vista dei farisei, i sadducei volevano cambiare la comprensione ebraica della Torah.\nI saggi del Talmud vedono un collegamento diretto tra di loro ed i farisei, e gli storici generalmente considerano l'ebraismo farisaico quale progenitore dell'ebraismo rabbinico, cio\u00e8 l'ebraismo normativo, \"mainstream\" dopo la distruzione del Secondo Tempio. Tutte le \"forme tradizionali\" dell'ebraismo odierno si reputano eredi dell'ebraismo rabbinico e, in ultima analisi, dei farisei.\nPeriodo asmoneo.\nDurante il periodo degli Asmonei, sadducei e farisei funzionarono principalmente come partiti politici. Sebbene i farisei non sostenessero le guerre di espansione degli Asmonei e le conversioni forzate degli Idumei, la spaccatura politica tra di loro divenne pi\u00f9 ampia quando un fariseo di nome Eleazar insult\u00f2 l'etnarca asmoneo Giovanni Ircano alla propria tavola, suggerendo che avrebbe dovuto abbandonare il suo ruolo di Sommo Sacerdote a causa di una voce, probabilmente falsa, che era stato concepito mentre sua madre era prigioniera di guerra. In risposta, questi si irrit\u00f2 fortemente e prese le distanze dai farisei..\nDopo la morte di Giovanni Ircano, suo figlio minore Alessandro Ianneo si coron\u00f2 re e si schier\u00f2 apertamente coi sadducei, adottando i loro riti nel Tempio. Le sue azioni causarono un tumulto nel Tempio stesso e port\u00f2 ad una breve guerra civile che si concluse con una sanguinosa repressione dei farisei. Tuttavia, sul letto di morte Ianneo consigli\u00f2 a sua moglie, Salom\u00e8 Alessandra, di cercare la riconciliazione coi farisei. Suo fratello era Shimon ben Shetach, un capo fariseo. Flavio Giuseppe attesta che Salom\u00e8 era ben disposta verso i farisei e la loro influenza politica crebbe enormemente sotto il suo regno, specialmente nel Sinedrio o Consiglio ebraico, che finirono per dominare. Alla morte di questa, il figlio maggiore Ircano II cerc\u00f2 il supporto dei farisei, e il figlio minore, Aristobulo, quello dei sadducei. Ci\u00f2 naturalmente culmin\u00f2 in una guerra civile che fin\u00ec quando il generale romano Pompeo intervenne e cattur\u00f2 Gerusalemme nel 63 a.C\nTuttavia, esistono ragioni per pensare che il resoconto di Flavio Giuseppe esageri il ruolo dei farisei. Egli riferisce altrove che i farisei non crebbero in potere fino al regno della regina Salom\u00e8 Alessandra (\"Guerre giudaiche\" 1:110). Siccome Giuseppe stesso era un fariseo, il suo resoconto potrebbe essere partigiano, e rappresentare una \"creazione\" storica intesa ad elevare la condizione dei farisei durante l'apice della Dinastia Asmonea. Testi successivi, come la Mishnah ed il Talmud, riportano una serie di sentenze rabbiniche, alcune delle quali si ritiene siano state emesse dai farisei, in merito a sacrifici e altre pratiche rituali del Tempio, a illecito civile, a diritto penale e politico. Al loro tempo, l'influenza dei farisei sulla vita della gente comune era forte e le loro decisioni in materia di diritto ebraico erano ritenute importanti e autorevoli da molti.\nPeriodo romano.\nSecondo Flavio Giuseppe, i farisei si presentarono davanti a Pompeo per chiedergli di non interferire e di ripristinare l'antico sacerdozio, abolendo completamente la sovranit\u00e0 degli Asmonei (\"Antichit\u00e0 giudaiche\" 14:3, \u00a7 2). Ritenevano la dissacrazione del Tempio di Gerusalemme da parte di Gneo Pompeo una punizione divina del malgoverno sadduceo. Pompeo abol\u00ec la monarchia nel 63 a.C. e nomin\u00f2 Ircano II sommo sacerdote ed etnarca (titolo inferiore a \"re\"). Sei anni dopo ad Ircano venne tolto il resto della sua autorit\u00e0 politica e la giurisdizione affidata al Proconsole della Siria, che la govern\u00f2 tramite l'alleato Idumeo di Ircano, Erode Antipatro, e successivamente i suoi due figli Fasaele (governatore militare della Giudea) e Erode il Grande (governatore militare della Galilea). Nel 40 a.C., il figlio di Aristobulo cacci\u00f2 Ircano e si nomin\u00f2 re e sommo sacerdote, mentre Erode fugg\u00ec a Roma.\nA Roma Erode cerc\u00f2 di ottenere il supporto di Marco Antonio e Ottaviano, assicurandosi il riconoscimento del Senato Romano quale sovrano e confermando la conclusione della dinastia asmonea. Secondo Flavio Giuseppe, l'opposizione sadducea contro Erode lo port\u00f2 a trattare favorevolmente i farisei (\"Antichit\u00e0 giudaiche\" 14:9, \u00a7 4; 15:1, \u00a7 1; 10, \u00a7 4; 11, \u00a7\u00a7 5\u20136). Erode fu un sovrano impopolare, percepito come burattino romano. Nonostante la restaurazione ed ampliamento del Secondo Tempio che fece fare, il noto trattamento della sua famiglia e degli ultimi Asmonei erosero ulteriormente la sua popolarit\u00e0. Secondo Flavio Giuseppe, i farisei infine lo opposero e quindi caddero vittime (4 a.C.) della sua sete di sangue (\"Antichit\u00e0 giudaiche\" 17:2, \u00a7 4; 6, \u00a7\u00a7 2\u20134). La famiglia di Boeto, che Erode aveva designato al sommo sacerdozio, rivitalizz\u00f2 lo spirito dei sadducei e da allora quindi i farisei li ebbero nuovamente come antagonisti (\"Antichit\u00e0 giudaiche\" 18:1, \u00a7 4).\nMentre in esistenza, il Secondo Tempio rimase il centro della vita rituale ebraica. Secondo la Torah, gli ebrei erano tenuti a recarsi a Gerusalemme e offrire sacrifici al Tempio tre volte l'anno: a Pesach (Pasqua), Shavuot (la Festa delle Settimane) e Sukkot (la Festa dei Tabernacoli). I farisei, come i sadducei, erano politicamente quiescenti e studiavano, insegnavano e servivano a modo loro, secondo le proprie tradizioni. In questo periodo gravi divergenze teologiche emersero tra sadducei e farisei: l'idea che il sacro potesse esistere al di fuori del Tempio \u2013 concetto centrale per gli esseni \u2013 era condiviso ed esaltato dai farisei.\nIl retaggio farisaico.\nIn un primo momento i valori dei farisei si svilupparono attraverso i loro dibattiti settari coi sadducei, poi si evolsero mediante dibattiti non settari interni circa la legge come adattamento alla vita senza Tempio e alla vita in esilio e, infine, in modo pi\u00f9 limitato, alla vita in conflitto col cristianesimo. Questi cambiamenti segnano la trasformazione dell'ebraismo farisaico in ebraismo rabbinico.\nConcetti.\nLe interpretazioni farisaiche erano eterogenee e non dogmatiche; nessun trattato dei testi rabbinici basilari, la Mishnah e il Talmud, \u00e8 dedicato a questioni teologiche \u2013 tali testi si concentrano principalmente ad interpretare la legge ebraica e gli aneddoti dei saggi e rispettivi valori. Solo un capitolo della Mishnah tratta di questioni teologiche, affermando che tre tipi di persone non avranno nessuna porzione del \"Mondo a venire: \"coloro che negano la risurrezione dei morti, coloro che negano la divinit\u00e0 della Torah e gli epicurei (\"epikoros\", ebr. \u05d0\u05e4\u05d9\u05e7\u05d5\u05e8\u05d5\u05e1, lett. \"eretico\", pl. \"epicorsim\" - coloro che negano la supervisione divina delle cose umane). Un altro passo suggerisce una serie diversa di principi fondamentali: normalmente un ebreo poteva violare \"qualunque legge\" per salvare una vita, ma in \"Sanhedrin\" 74a una norma ordina agli ebrei di accettare il martirio piuttosto che violare le leggi contro idolatria, omicidio o adulterio. (Yehudah HaNasi tuttavia disse che gli ebrei dovevano \"essere meticolosi in piccoli doveri religiosi cos\u00ec come in quelli pi\u00f9 grandi, perch\u00e9 non si sa che tipo di ricompensa scaturisca da qualsiasi dei doveri religiosi\", suggerendo che tutte le leggi sono di pari importanza). In confronto al cristianesimo, i rabbini non erano particolarmente interessati al messia o affermazioni sul messia o al livello di importanza delle varie leggi.\nMonoteismo.\nUna convinzione centrale dei farisei che era condivisa da tutti gli ebrei del tempo fu il monoteismo. Ci\u00f2 \u00e8 evidente nella pratica del recitare lo \"Shem\u00e0\", una preghiera composta di versetti selezionati dalla Torah, nel tempio e nelle sinagoghe:, lo \"Shem\u00e0\" inizia con la frase \"Ascolta, Israele, il Signore \u00e8 il nostro Dio, il Signore \u00e8 Uno (ebr. \u05e9\u05de\u05e2 \u05d9\u05e9\u05e8\u05d0\u05dc \u05d9*\u05d4*\u05d5*\u05d4 \u05d0\u05dc\u05d4\u05d9\u05e0\u05d5 \u05d9*\u05d4*\u05d5*\u05d4 \u05d0\u05d7\u05d3)\". Secondo la Mishna, questi passi venivano recitati nel Tempio insieme all'offerta \"Tamid\" due volte al giorno; gli ebrei della diaspora, che non avevano accesso al Tempio, recitavano questi passi nelle loro case di assemblea. Secondo Mishnah e Talmud, gli uomini della Grande Assemblea istituirono l'obbligo che gli ebrei sia in Giudea che nella diaspora pregassero tre volte al giorno (mattina, pomeriggio e sera) e includessero nelle loro preghiere una recitazione di tali passi alla mattina (\"Shacharit\") e sera (\"Ma'ariv\").\nSaggezza.\nLa saggezza farisaica fu compilata in un libro della Mishnah, il \"Pirkei Avot\". L'impostazione farisaica \u00e8 forse meglio esemplificata da una storia dei saggi Hillel e Shammai, che vissero alla fine del I secolo a.C. Un gentile una volta sfid\u00f2 Shammai ad insegnargli in modo conciso tutta la saggezza della Torah. Shammai, nella sua severit\u00e0, lo scacci\u00f2. Lo stesso gentile si avvicin\u00f2 allora a Hillel e gli chiese la stessa cosa. Hillel accett\u00f2 la sfida e gli forn\u00ec a suo parere il riassunto di tutta la Torah: \"Non fare agli altri ci\u00f2 che \u00e8 aborrisci per te stesso. Ecco l'intera Torah, il resto \u00e8 commentario - ora vai e studia.\"\nLibero arbitrio e predestinazione.\nSecondo Flavio Giuseppe, fonte primaria per questo periodo, dove i sadducei credevano che la persona avesse un completo libero arbitrio e gli esseni che tutta l'esistenza della persona fosse predestinata, i farisei credevano invece che la persona avesse il libero arbitrio ma che Dio avesse anche prescienza del destino umano. Ci\u00f2 si accorda con l'affermazione su \"Pirkei Avot\" 3:19, \"Rabbi Akiva disse: Tutto \u00e8 previsto, ma \u00e8 data la libert\u00e0 di scelta\". Secondo Flavio Giuseppe, i farisei si distinguevano ulteriormente dai sadducei in quanto i primi credevano nella risurrezione dei morti.\n\u00c8 probabile che Flavio Giuseppe abbia evidenziato queste differenze perch\u00e9 stava scrivendo per un pubblico di Gentili e le questioni riguardanti il destino e la vita dopo la morte erano importanti nella filosofia ellenica. In realt\u00e0 \u00e8 difficile, se non impossibile, ricostruire una teologia farisaica del Secondo Tempio, perch\u00e9 l'ebraismo in s\u00e9 \u00e8 nonconfessionale, cio\u00e8 non esiste dogma o insieme di credenze ortodosse che gli ebrei affermassero come loro proprie. Flavio Giuseppe stesso enfatizzava le leggi piuttosto che le credenze quando descriveva le caratteristiche di un apostata (un ebreo che non segue usi e costumi tradizionali) ed i requisiti per convertirsi all'ebraismo (circoncisione e adesione alle tradizioni). In realt\u00e0, le divisioni pi\u00f9 importanti tra le diverse sette ebraiche avevano a che fare con dibattiti su tre aree della Legge: il matrimonio; lo Shabbat e le festivit\u00e0 religiose; il Tempio e la purezza. Dibattiti su queste e altre questioni di Halakhah continuano a definire l'ebraismo pi\u00f9 di qualsiasi altro dogma o credo.\nL'Aldil\u00e0.\nA differenza dei sadducei, i farisei credevano anche nella risurrezione dei morti in una futura era messianica, affermando inoltre una risurrezione letterale del corpo.\nPratiche.\nUn regno di sacerdoti.\nFondamentalmente, i farisei hanno continuato una forma di ebraismo che si estendeva al di l\u00e0 del Tempio, applicando la legge ebraica alle attivit\u00e0 mondane, al fine di santificare il mondo quotidiano. Questa era una forma pi\u00f9 partecipativa (o \"democratica\") dell'ebraismo, in cui i rituali non erano monopolizzati da un sacerdozio ereditario ma potevano essere eseguiti da tutti gli ebrei adulti, individualmente o collettivamente, ed i cui leader non erano determinati per nascita, ma dalla profondit\u00e0 di studio. In generale, i farisei sottolineavano l'impegno per la giustizia sociale, la fede nella fratellanza degli uomini, nella redenzione della nazione ebraica e, in ultima analisi, dell'umanit\u00e0. Inoltre, essi credevano che questi obiettivi fossero perseguiti mediante la \"Halakhah\" (Legge ebraica, lett. \"il cammino\", \"la via\" o \"il modo di condursi\"), una raccolta di leggi derivate da attenta lettura dei testi sacri. Questa convinzione comportava sia un impegno di connettere la religione alle preoccupazioni comuni e alla vita quotidiana, sia un impegno di studio e dibattito tra i dotti ebrei.\nMolti, tra cui alcuni studiosi ebraisti, hanno caratterizzato i sadducei come una setta che ha interpretato la Torah letteralmente, ed i farisei come interpreti \"liberali\". Rabbi Isaac Halevi (1847\u20131914) asserisce che ci\u00f2 non fosse in realt\u00e0 una questione di religione: sostiene che il rigetto integrale dell'ebraismo non sarebbe stato tollerato sotto il dominio degli Asmonei e quindi gli ellenisti sostenevano di rifiutare non l'ebraismo bens\u00ec la legge rabbinica. Cos\u00ec i sadducei erano in realt\u00e0 un partito politico, non una setta religiosa. Tuttavia, secondo l'accademico Jacob Neusner, questa opinione \u00e8 una distorsione: sostiene che due cose distinguessero fondamentalmente l'approccio biblico farisaico da quello sadduceo. In primo luogo, i farisei credevano in un'interpretazione ampia e letterale di Esodo (), \"voi sarete per me la propriet\u00e0 tra tutti i popoli, perch\u00e9 mia \u00e8 tutta la terra! Voi sarete per me un regno di sacerdoti e una nazione santa\", e le parole di : \"Poich\u00e9 Dio ha salvato tutto il suo popolo e ha concesso a tutti l'eredit\u00e0, nonch\u00e9 il regno, il sacerdozio e la santificazione.\"\nI farisei credevano che l'idea che tutti i figli d'Israele dovessero essere come sacerdoti fosse espressa in altre parti della Torah: per esempio, quando la legge stessa era stata trasferita dalla sfera del sacerdozio a quella di ogni persona in Israele (; ; ). Inoltre, la Torah aveva gi\u00e0 dato modo a tutti gli ebrei di condurre una vita sacerdotale: i precetti concernenti la carne impura erano forse destinati originariamente ai sacerdoti, ma erano poi stati estesi a tutto il popolo (; ), il divieto di ferirsi in lutto per i defunti (, cfr. ). I farisei credevano che tutti gli ebrei nella loro vita ordinaria, e non solo i sacerdoti del Tempio o gli ebrei in visita al Tempio, dovessero osservare regole e rituali in materia di purificazione.\nLa Torah Orale.\nI farisei credevano che oltre alla Torah scritta riconosciuta sia da sadducei che da farisei e ritenuta redatta da Mos\u00e8, esistesse un'altra Torah, costituito dall'insieme di leggi e tradizioni trasmesse da Dio a Mos\u00e8 per via orale e poi memorizzate e tramandate da Mos\u00e8 stesso e dai suoi successori nel corso delle generazioni. La Torah orale serviva ad elaborare e spiegare ci\u00f2 era stato scritto, ed i farisei affermavano che le Sacre Scritture non erano complete da s\u00e9 nei loro termini e non potevano pertanto essere comprese.\nI saggi del Talmud credevano che la legge orale fosse stata rivelata a Mos\u00e8 sul Sinai \"e contemporaneamente\" anche il prodotto di dibattiti tra i saggi rabbini. Cos\u00ec, si pu\u00f2 concepire la \"Torah orale\" non come un testo fisso, ma come un processo continuo di analisi e discussione in cui Dio \u00e8 coinvolto attivamente: questo fu il processo continuativo rivelato al Sinai, e partecipando a tale processo i rabbini ed i loro discepoli partecipano attivamente all'atto dinamico della rivelazione divina.\nCome spiega Jacob Neusner, le scuole dei farisei e dei rabbini erano e sono sante:\nL'impegno di mettere in relazione la religione alla vita quotidiana mediante la legge, ha portato alcuni (in particolare, Paolo di Tarso e Martin Lutero) a dedurre che i farisei fossero pi\u00f9 legalistici di altre sette dell'era del Secondo Tempio. Gli autori dei Vangeli presentano Ges\u00f9 come duro contestatore di alcuni farisei (Flavio Giuseppe afferma che i farisei fossero \"severi\" osservatori della legge, ma probabilmente significava \"pi\u00f9 precisi\"). \u00c8 pi\u00f9 esatto dire che fossero legalistici in un modo diverso.\nIn alcuni casi, i valori farisaici portarono ad un ampliamento della legge - per esempio, la Torah richiede ai sacerdoti di bagnarsi prima di entrare nel Tempio. I farisei si lavavano prima dello Shabbat e dei pasti festivi (in effetti rendendo queste festivit\u00e0 dei \"templi nel tempo\") e, infine, prima di tutti i pasti. Sebbene ci\u00f2 sembri gravoso rispetto alle pratiche dei sadducei, in altri casi la legge farisaica era meno severa: ad esempio, la legge ebraica vieta agli ebrei di portare oggetti da un dominio privato (\"reshut ha- yachid\") ad un dominio pubblico (\"reshut ha- rabim\") durante lo Shabbat. Questa legge avrebbe potuto impedire agli ebrei di portare piatti cucinati nelle case di amici per i pasti del sabato. I farisei dichiararono che le case adiacenti collegate da architravi o recinzioni potevano diventare \"collegate\" da una procedura legale che creava un partenariato tra i proprietari di abitazioni, in tal modo chiarendo lo stato di tali aree comuni come domini privati relativi ai membri del partenariato stesso. In tal modo la gente poteva trasportare oggetti da un edificio all'altro.\nInnovatori o conservatori.\nLa Mishnah all'inizio dell'Avot e (pi\u00f9 in dettaglio) Maimonide nella sua Introduzione alla \"Mishneh Torah\", registra una catena della tradizione (\"mesorah\") che va da Mos\u00e8 sul Monte Sinai fino a Rav Ashi, redattore del Talmud e ultimo degli Amoraim. Questa catena di tradizione comprende l'interpretazione delle dichiarazioni poco chiare nella Bibbia (ad esempio, che il \"frutto di un bellissimo albero\" si riferisce ad un cedro e non ad un qualsiasi altro frutto), i metodi di esegesi testuale (le divergenze registrate in Mishnah e Talmud in genere si concentrano sui metodi di esegesi) e leggi con autorit\u00e0 mosaica che non possono essere derivate dal testo biblico (queste includono le misure (ad esempio, la quantit\u00e0 di un alimento non kosher che si deve mangiare per esserne responsabili, la quantit\u00e0 e l'ordine delle pergamene da collocare nei tefillin, ecc.)\nI farisei erano inoltre innovatori in quanto emanavano apposite leggi che reputavano necessarie secondo le esigenze del momento. Tra queste c'erano i divieti per evitare l'infrazione di una proibizione biblica (ad esempio, non si porta un \"Lulav\" durante lo Shabbat \"affinch\u00e9 non venga trasportato nel pubblico dominio\") chiamata \"gezeirot\", tra le altre. Il comandamento di leggere la \"Megillah\" (Libro di Ester) nel Purim e di accendere la Menorah durante \"Hanukkah\" sono innovazioni rabbiniche. Gran parte del sistema giuridico si basa su \"quello che i saggi realizzarono tramite un ragionamento logico e dalla prassi consolidata\". Stessa cosa per la benedizione prima dei pasti e le parole dell'Amidah, note come Takanot. I farisei basavano la propria autorit\u00e0 innovativa sui versetti:\nIn un'interpretazione interessante, lo studioso Abraham Geiger postula che i sadducei fossero gli aderenti pi\u00f9 conservatori dell'antica Halakhah, mentre i farisei fossero pi\u00f9 disposti a sviluppare una Halakhah come i tempi richiedevano.\nImportanza del dibattito e dello studio della Legge.\nTanto importante (se non pi\u00f9 importante) quanto qualsiasi legge particolare era il valore che i rabbini davano allo studio normativo al dibattito. I saggi del Talmud credevano che quando insegnavano la Torah orale ai loro studenti, stessero imitando Mos\u00e8, che aveva insegnato la legge ai figli d'Israele. Inoltre, i rabbini ritenevano che \"la corte celeste studiasse la Torah proprio come faceva quella terrena, discutendo anche le stesse questioni.\" Cos\u00ec, dibattendo e contestando un dato significato della Torah, o il modo migliore per metterlo in pratica, nessun rabbino (o suo avversario) si sentiva colpevole in qualche modo di rifiutare Dio o di mettere in pericolo l'ebraismo \u2013 al contrario, era proprio attraverso tale argomentazioni che i rabbini imitavano e onoravano Dio.\nUn segno di enfasi farisaica sul dibattito e sulle divergenze di opinione, \u00e8 che Mishnah e Talmud contrassegnano diverse generazioni di studiosi in termini di diversi accoppiamenti di scuole contendenti. Nel primo secolo, per esempio, le due principali scuole farisaiche furono quelle di Hillel e Shammai. Dopo la morte di Hillel nel 20 d.C., Shammai assunse la carica di presidente del Sinedrio fino alla sua morte nel 30. I seguaci di questi due saggi dominarono il dibattito accademico nel corso dei decenni successivi. Sebbene il Talmud riporti le argomentazioni e le posizioni della scuola di Shammai, gli insegnamenti della scuola di Hillel alla fine furono considerati come i pi\u00f9 autorevoli.\nDa farisei a rabbini.\nDopo le guerre giudeo-romane, rivoluzionari come gli zeloti erano stati schiacciati dai romani e avevano poca credibilit\u00e0 (gli ultimi zeloti morirono a Masada nel 73). Allo stesso modo, i sadducei, i cui insegnamenti erano stati cos\u00ec strettamente connessi al Tempio, scomparvero con la distruzione del Secondo Tempio nel 70. Anche gli esseni scomparvero, forse perch\u00e9 i loro insegnamenti divergevano notevolmente dalle problematiche di quei tempi, o forse perch\u00e9 erano stati saccheggiati dai Romani a Qumran.\nDi tutte le principali sette del Secondo Tempio solo i farisei rimasero preponderanti, presentando insegnamenti diretti a tutti gli ebrei che potevano sostituire il culto del Tempio. Tali insegnamenti si estesero oltre le pratiche rituali. Secondo una \"midrash\" classica in \"Avot D'Rabbi Nathan\" (4:5):\nDopo la distruzione del Tempio, Roma govern\u00f2 la Giudea tramite un Procuratore a Cesarea e un patriarca ebreo, riscuotendo inoltre il \"Fiscus iudaicus\". Jochanan Ben Zakkai, un capo fariseo, fu nominato primo patriarca (con la parola ebraica \"Nasi\", che significa anche principe o presidente) e ristabil\u00ec il Sinedrio a Yavne (si veda il relativo Concilio di Jamnia) sotto controllo fariseo. Invece di dare decime ai sacerdoti e sacrificare le offerte al Tempio (ormai distrutto), i rabbini istruirono il popolo ebraico di fare beneficenza e carit\u00e0. Inoltre, affermarono che tutti gli ebrei dovessero studiare in sinagoghe locali, perch\u00e9 la Torah \"\u00e8 un'eredit\u00e0 dell'assemblea di Giacobbe\" ().\nDopo la distruzione del Primo Tempio, gli ebrei credevano che Dio li avesse perdonati e consentisse loro di ricostruire il Tempio \u2013 evento che in realt\u00e0 si verific\u00f2 nel giro di tre generazioni. Dopo la distruzione del Secondo Tempio, gli ebrei si chiesero se ci\u00f2 sarebbe accaduto di nuovo. Quando l'imperatore Adriano nel 132 d.C. minacci\u00f2 di ricostruire Gerusalemme come citt\u00e0 pagana dedicata a Giove col nome di Aelia Capitolina, alcuni dei saggi pi\u00f9 importanti del Sinedrio appoggiarono una ribellione guidata da Simon Bar Kokheba, che stabil\u00ec un breve stato indipendente che fu riconquistato dai romani nel 135. Con questa sconfitta, svanirono le speranze degli ebrei che il Tempio sarebbe stato ricostruito. Tuttavia, la speranza di un Terzo Tempio rimane una pietra miliare della fede ebraica.\nI romani vietarono agli ebrei di entrare a Gerusalemme (tranne che per il giorno di Tisha b'Av) e proibirono qualsiasi progetto di ricostruire il Tempio. Invece, assunsero la Provincia di Giudea sotto controllo diretto, rinominandola Siria Palestina, e rititolarono Gerusalemme come Aelia Capitolina. I romani in seguito ricostituirono il Sinedrio sotto la guida di Yehuda HaNasi (che affermava di essere un discendente del re Davide). Da allora conferirono il titolo di \"Nasi\" come ereditario ed i figli di Yehuda servirono sia come patriarchi che come capi del Sinedrio.\nSviluppi dopo il Tempio.\nSecondo lo storico Shaye Cohen, dopo che furono passate tre generazioni dalla distruzione del Secondo Tempio, la maggior parte degli ebrei conclusero che il Tempio non sarebbe stato ricostruito durante la loro vita, n\u00e9 in un prossimo futuro. Gli ebrei si trovarono quindi di fronte a domande difficili e di vasta portata:\nIndipendentemente dall'importanza che davano al Tempio, e nonostante il loro sostegno della rivolta di Bar Kokheba, la visione farisaica della legge ebraica come mezzo con cui la gente comune avrebbe potuto impegnarsi con il sacro nella propria vita quotidiana forn\u00ec loro una posizione da cui rispondere a tutte e quattro le sfide in modo significativo per la stragrande maggioranza degli ebrei. Le loro risposte avrebbero costituito l'ebraismo rabbinico.\nDurante il periodo del Secondo Tempio, quando gli ebrei erano divisi in sette, i farisei erano una setta tra le tante, e partigiane. Ogni setta affermava il monopolio della verit\u00e0 e scoraggiava il matrimonio tra membri di sette differenti. I membri delle diverse sette tuttavia dibattevano l'una con l'altra sulla correttezza delle loro rispettive interpretazioni, sebbene non ci fosse una redazione significativa e affidabile di tali dibattiti settari. Dopo la distruzione del Secondo Tempio, queste divisioni settarie finirono. I rabbini evitarono il termine \"fariseo\", forse perch\u00e9 era un termine pi\u00f9 spesso usato dai non farisei, ma anche perch\u00e9 il termine era esplicitamente confessionale. I rabbini asserivano la leadership su tutti gli ebrei e aggiunsero il \"Birkat Ha Minim\" all'Amidah, una preghiera che in parte esclama: \"Laudato sii O Signore, che spezzi i nemici e sconfiggi gli arroganti\", e che \u00e8 intesa come un rifiuto di sette e settarismo. Questo spostamento non risolse comunque in nessun modo i conflitti sull'interpretazione della Torah, bens\u00ec trasfer\u00ec i dibattiti tra sette ai dibattiti all'interno dell'ebraismo rabbinico. L'impegno farisaico al dibattito erudito, come valore in s\u00e9 e per s\u00e9, piuttosto che semplicemente un sottoprodotto di settarismo, emerse come una caratteristica distintiva di tale forma di ebraismo. Come i farisei sostenevano che tutto Israele dovesse agire come sacerdote collettivo, cos\u00ec i rabbini sostenevano che tutto Israele dovesse agire come rabbino collettivo: \"I rabbini, inoltre, vogliono trasformare l'intera comunit\u00e0 ebraica in un'accademia dove tutta la Torah viene studiata e conservata... la redenzione dipende dalla \"rabbinizzazione\" di tutto Israele, cio\u00e8, dal raggiungimento da parte di tutti gli Ebrei di una realizzazione piena e completa della rivelazione o Torah, ottenendo cos\u00ec una perfetta replica del Cielo.\"\nL'Era rabbinica stessa \u00e8 divisa in due periodi. Il primo periodo fu quello dei Tannaim (dalla parola aramaica di \"ripetere\"; la radice aramaica \"TNY\" \u00e8 equivalente alla radice ebraica \"SNY\", che \u00e8 la base di \"Mishnah\". Quindi i Tannaim sono \"insegnanti della Mishnah\"), saggi che ripetevano e quindi tramandavano la Torah orale. Durante questo periodo i rabbini perfezionarono il canone del Tanakh e nel 200 Yehuda HaNasi raccolse insieme le sentenze e le tradizioni tannaitiche nella Mishnah, considerata dai rabbini essere l'espressione definitiva della Torah orale (anche se alcuni dei saggi citati nella Mishnah erano farisei che vivevano prima della distruzione del Secondo Tempio, o prima della rivolta di Bar Kokheba, la maggior parte dei saggi citati vissero dopo la rivolta).\nIl secondo periodo \u00e8 quello degli \"Amoraim\" (dalla parola aramaica per \"interpreti\"), rabbini e rispettivi studenti che avevano continuato a discutere questioni legali e il significato dei libri della Bibbia. In Palestina, queste discussioni si verificarono presso le importanti accademie di Tiberiade, Cesarea e Zippori. In Babilonia, queste discussioni in gran parte si verificarono presso le accademie importanti che si erano stati stabilite a Nehardea, Pumbedita e Sura. Tale tradizione di studio e dibattito raggiunse la sua massima espressione nello sviluppo dei \"Talmudim\", elaborazioni della Mishnah e registrazioni di dibattiti rabbinici, storie e sentenze, compilati verso il 400 d.C. in Palestina e il 500 in Babilonia.\nL'ebraismo rabbinico infine emerse come ebraismo normativo e di fatto molti oggi si riferiscono all'ebraismo rabbinico semplicemente come \"ebraismo\". L'accademico e storico Jacob Neusner, tuttavia, afferma che gli Amoraim non avevano nessun potere assoluto nelle loro comunit\u00e0. Vivevano in un periodo in cui gli ebrei erano i soggetti all'Impero Romano o a quello Iraniano (parti e persiani). Questi imperi lasciavano comunque il governo quotidiano nelle mani delle autorit\u00e0 ebraiche: nella Palestina romana, mediante la carica ereditaria del patriarca (contemporaneamente capo del Sinedrio); in Babilonia, mediante la funzione ereditaria del \"Resh Galuta\", il \"Capo dell'Esilio\" o \"Esilarca\" (che ratificava la nomina dei capi delle accademie rabbiniche). Secondo Neusner:\nSecondo l'opinione di Neusner, il progetto rabbinico, come esposto nel Talmud, non riflette il mondo come era, ma il mondo come i rabbini sognavano che fosse.\nSecondo Salo Baron tuttavia, esisteva \"una volont\u00e0 generale del popolo a seguire la guida autoimposta dei rabbini\". Sebbene i rabbini non avessero l'autorit\u00e0 per imporre la pena capitale, \"la flagellazione e pesanti multe, combinate con un ampio sistema di scomuniche, erano pi\u00f9 che sufficienti per sostenere l'autorit\u00e0 dei tribunali\". Infatti, i rabbini assunsero sempre pi\u00f9 potere dal Resh Galuta finch\u00e9 Rav Ashi prese il titolo di \"Rabbana\", fino allora assunto dall'esilarca, e apparve insieme ad altri due rabbini come delegazione ufficiale \"alla corte del re Yazdegard\". Il Rav Amora (e Tanna) era un amico personale dell'ultimo re dei Parti Artabeno e vicino a Sapore I re di Persia. In tal modo i rabbini avevano mezzi significativi di \"coercizione\" e sembra quindi che il popolo ebraico abbia seguito il controllo rabbinico.\nFarisei e cristianesimo.\nI farisei appaiono nel Nuovo Testamento, coinvolti in conflitti con Giovanni Battista e con Ges\u00f9, nonch\u00e9 col personaggio di Nicodemo il Fariseo () che, insieme a Giuseppe d'Arimatea, aiut\u00f2 a deporre il corpo di Ges\u00f9 nella tomba () a grande rischio personale. Gamaliele, il rinomato rabbino e difensore degli apostoli, era anch'egli un fariseo e, secondo alcune tradizioni cristiane, si convert\u00ec segretamente al cristianesimo. Esistono vari riferimenti nel Nuovo Testamento a Paolo di Tarso come fariseo prima della sua conversione al cristianesimo\nIl Nuovo Testamento \u2013 particolarmente i Vangeli sinottici \u2013 soprattutto presenta la dirigenza dei farisei come ossessionata da regole artificiali (in particolare in materia di purezza), mentre Ges\u00f9 \u00e8 pi\u00f9 interessato all'amore di Dio; i farisei disprezzano i peccatori mentre Ges\u00f9 li cerca. (Il Vangelo di Giovanni, che \u00e8 l'unico vangelo in cui \u00e8 menzionato Nicodemo, in particolare ritrae la setta come divisa e disposta a discutere). A causa delle frequenti rappresentazioni nel Nuovo Testamento dei farisei come attaccati alle regole e boriosi, la parola \"fariseo\" (e suoi derivati) \u00e8 entrata in uso quasi comune a descrivere una persona ipocrita e arrogante, che pone la lettera della legge prima dello spirito. Ad oggi quindi il termine \"fariseo\" nel linguaggio parlato non denota pi\u00f9 un membro della setta religiosa ebraica, ma piuttosto una persona falsa, cattedratica, che guarda pi\u00f9 alla forma delle proprie azioni e di quelle degli altri piuttosto che alla loro sostanza. La connotazione fortemente negativa del termine deriva principalmente dal fatto che Ges\u00f9 usava spesso rimproverare i farisei e inveire contro il loro comportamento (sebbene Ges\u00f9 fosse anche stato ospitato a pranzare da uno di loro), in quanto essi si consideravano essere i \"maestri della Legge\"; in secondo luogo, ci\u00f2 deriva anche dalle lotte interne di gruppi e sette giudaiche esistite in contemporanea con quella dei farisei (tra cui i giudeo-cristiani) e che sarebbero state soppresse solo dopo la rivolta di Bar Kokheba. Gli ebrei di oggi, che sono fedeli all'ebraismo farisaico, tipicamente lo trovano insultante e alcuni considerano l'uso della parola come antisemita.\nAlcuni hanno ipotizzato che Ges\u00f9 stesso fosse un fariseo e che i suoi argomenti coi farisei erano un segno di inclusione piuttosto che di fondamentale conflitto (il dibattito e la disputa erano modalit\u00e0 narrative dominanti usate nel Talmud come ricerca della verit\u00e0 e non necessariamente un segno di opposizione o ostilit\u00e0). L'enfasi di Ges\u00f9 ad amare il prossimo (si veda Comandamento dell'amore), per esempio, fa eco all'insegnamento della scuola di Hillel. Le opinioni di Ges\u00f9 sul divorzio (), tuttavia, sono pi\u00f9 vicine a quelle della scuola di Shammai, un altro fariseo.\nAltri sostengono che il ritratto dei farisei nel Nuovo Testamento sia una caricatura anacronistica. Sebbene una minoranza di studiosi seguano l'Ipotesi agostiniana per il problema sinottico, la maggior parte dei biblisti datano la composizione dei vangeli cristiani tra il 70 e il 100 d.C., nel tempo dopo che il cristianesimo si era separato dal giudaismo (e dopo che farisaismo era emerso come la forma dominante). Piuttosto che un resoconto accurato delle relazioni di Ges\u00f9 coi farisei e altri leader ebrei, questo punto di vista sostiene che i Vangeli riflettano invece la competizione e il conflitto tra primi cristiani e farisei per la guida degli ebrei, o rappresenti i tentativi dei cristiani di defilarsi dagli ebrei al fine di presentarsi in una luce pi\u00f9 favorevole (e benigna) ai romani e agli altri pagani - rendendoli quindi una fonte tendenziosa in merito al comportamento dei farisei.\nEsempi di passi controversi sono la storia di Ges\u00f9 che dichiara perdonati i peccati di un uomo paralitico ed i farisei che chiamano tale azione una bestemmia () Nella storia, Ges\u00f9 ribatte l'accusa di non avere il potere di perdonare i peccati e quindi li perdona, inoltre guarendo l'uomo. I cristiani interpretano la parabola del paralitico come dimostrazione che gli insegnamenti \"costruiti\" dai farisei avevano cos\u00ec \"accecato i loro occhi\" e \"indurito i loro cuori\", da farli perseverare nel rifiuto (a differenza delle folle) di accreditare la sua autorit\u00e0. Di conseguenza, il Nuovo Testamento descrive Ges\u00f9 che affronta quella che egli reputa essere una saccenteria sentenziosa non-scritturale dei farisei in merito al peccato, alla infermit\u00e0 e alla malattia.\nAlcuni storici tuttavia notano che le azioni di Ges\u00f9 siano in verit\u00e0 simili e consistenti con le credenze e pratiche ebraiche del tempo, come riportate dai rabbini, che comunemente associano la malattia al peccato e la guarigione al perdono. Gli ebrei (secondo E. P. Sanders) respingono l'idea neotestamentaria che la guarigione sia stata criticata/disapprovata dai farisei, poich\u00e9 non esiste fonte rabbinica che metta in questione o condanni tale pratica. Un'altra argomentazione asserisce che, secondo il Nuovo Testamento, i farisei volessero punire Ges\u00f9 per aver guarito la \"mano inaridita\" di un uomo durante lo Shabbat (). Ma nessuna regola rabbinica \u00e8 stata trovata secondo cui Ges\u00f9 avrebbe violato lo Shabbat.\nAlcuni biblisti credono che quei passi del Nuovo Testamento che appaiono pi\u00f9 ostili contro i farisei, come il passo riportante le critiche di Ges\u00f9 agli scribi e ai farisei, siano stati scritti dopo la distruzione del Tempio di Erode nel 70 d.C. Solo il cristianesimo e il farisaismo sopravvissero alla distruzione del Tempio e i due rivaleggiarono per un breve periodo di tempo, fino a quando i farisei emersero come la forma dominante dell'ebraismo. Quando molti ebrei non si convertirono, i cristiani cercarono nuovi convertiti tra i pagani. I cristiani dovevano spiegare perch\u00e9 i convertiti dovessero ascoltare loro piuttosto che gli ebrei non messianici in merito alla Bibbia ebraica, e si dovevano inoltre dissociare dagli ebrei ribelli che tanto spesso respingevano l'autorit\u00e0 romana e l'autorit\u00e0 in generale. Venivano cos\u00ec percepiti come avessero presentato una storia di Ges\u00f9 pi\u00f9 in sintonia coi romani che con gli ebrei.\nCaraiti e farisei.\nUn gruppo particolarmente in contrasto coi farisei ed i loro successori nel corso della storia \u00e8 quello dei caraiti. Secondo il leader caraita Nehemia Gordon, i farisei per esempio \"non seguono il calendario dato al popolo di Israele nel Tanakh\". Ancor peggio, afferma Gordon, i farisei \"furono influenzati dalla religione pagana babilonese\" quando iniziarono a seguire il loro calendario. \"Durante il loro soggiorno in Babilonia, i nostri avi iniziarono ad usare i nomi pagani dei mesi babilonesi, fatto chiaramente ammesso nel Talmud:\n\u201cI nomi dei mesi arrivarono insieme a loro da babilonia.\u201d (\"Yerushalmi\", \"Rosh Hashanah\" 1:2 56d)\"\nA mettere in ulteriore contrasto caraiti e farisei contribuiscono le presupposte \"falsit\u00e0\" farisaiche per quanto riguarda \"tzitzit\" e \"tefillin\":\nIn concomitanza con l'opinione di Gordon circa le \"falsit\u00e0 farisaiche\" sui caraiti, si trova il correligionario Avrom Aryeh-Zuk Kahana haKohen. Per esempio:"}
{"id": "49259", "revid": "33689", "url": "https://it.wikipedia.org/wiki?curid=49259", "title": "NEWS!", "text": ""}
{"id": "49260", "revid": "767487", "url": "https://it.wikipedia.org/wiki?curid=49260", "title": "Numero di Mach", "text": "Il numero di Mach (Ma) \u00e8 un numero adimensionale definito come il rapporto tra la velocit\u00e0 di un oggetto in moto in un fluido e la velocit\u00e0 del suono nel fluido considerato. Il nome deriva dagli studi del fisico e filosofo austriaco Ernst Mach.\nDefinizione matematica.\n\u00c8 definito come:\ndove:\nApplicazioni.\nIl suo utilizzo \u00e8 di basilare importanza in fluidodinamica e in particolare in tutte le applicazioni aeronautiche, in cui viene considerato anche come una misura della velocit\u00e0 macroscopica.\nIn fluidodinamica e aerodinamica viene utilizzato per definire il tipo di moto attorno a oggetti ad alta velocit\u00e0 (aerei, razzi), cos\u00ec come nel caso di flussi interni all'interno di ugelli, diffusori o gallerie del vento.\nInterpretazione fisica.\nPermette di stabilire quanto siano importanti gli effetti di comprimibilit\u00e0 del fluido in esame. Quando infatti il valore del numero di Mach \u00e8 ridotto al di sotto del valore 0,3 si commette un errore trascurabile considerando il valore della densit\u00e0 costante.\nIn fisica, il numero di Mach definisce il rapporto tra una velocit\u00e0 macroscopica e la velocit\u00e0 di propagazione delle onde longitudinali nel mezzo considerato.\nIn ambito aeronautico, per esempio Mach = 1 (in gergo aeronautico semplicemente Mach 1) significa viaggiare a una velocit\u00e0 pari a quella del suono, Mach = 2 (Mach 2) al doppio della velocit\u00e0 del suono e cos\u00ec via.\nAl livello del mare in condizioni di atmosfera standard (corrispondenti a una temperatura di 15 gradi Celsius), la velocit\u00e0 del suono \u00e8 331,6\u00a0m/s (1.193,76\u00a0km/h, o 644,58 nodi, o 1116\u00a0ft/s). La velocit\u00e0 rappresentata da Mach 1 non \u00e8 una costante; per esempio, dipende principalmente dalla temperatura.\nPoich\u00e9 la velocit\u00e0 del suono aumenta all'aumento della temperatura ambiente, la velocit\u00e0 effettiva di un oggetto che viaggia a Mach 1 dipende dalla temperatura del fluido attraverso il quale l'oggetto passa. Il numero di Mach \u00e8 utile perch\u00e9 il fluido si comporta in modo simile a un dato numero di Mach, indipendentemente da altre variabili. Quindi, un aereo che viaggia a Mach 1 a 20\u00a0\u00b0C a livello del mare sperimenter\u00e0 le stesse onde d'urto di un aereo che viaggia a Mach 1 a 11.000\u00a0m a -50\u00a0\u00b0C, anche se il secondo aeromobile sta viaggiando solo all'86% della velocit\u00e0 del primo.\nAerodinamica esterna.\nIl moto attorno ai corpi pu\u00f2 essere classificato in sei diverse condizioni a cui corrispondono diversi comportamenti fluidodinamici, a seconda del numero di Mach locale:\nIn regime transonico, il campo di moto include sia parti subsoniche sia supersoniche. Al crescere della velocit\u00e0 macroscopica, il regime transonico comincia quando appare la prima zona supersonica. Nel caso di un profilo alare, questo accade generalmente sul dorso dell'ala. Il flusso supersonico pu\u00f2 decelerare solo con un'onda d'urto normale, prima del bordo d'uscita dell'ala.\nAl crescere della velocit\u00e0 asintotica (ovvero lontano dal corpo), la zona supersonica si estende verso il bordo d'uscita e il bordo d'attacco dell'ala. Quando la velocit\u00e0 macroscopica supera la condizione di \"Ma\" = 1 (muro del suono), l'onda d'urto normale raggiunge il bordo d'uscita, mentre davanti all'oggetto si crea un'ulteriore onda d'urto normale cos\u00ec che l'unica zona subsonica del campo di moto risulta essere una piccola zona compresa tra questa onda e il bordo d'attacco dell'ala.\nQuando un aereo supera il valore di \"Ma\" = 1 nasce un'onda d'urto davanti all'oggetto, rappresentabile come una superficie di discontinuit\u00e0 per tutte le propriet\u00e0 del fluido. Questa superficie inviluppa il corpo in una sorta di \"cono\" (detto cono di Mach), il cui angolo di apertura dipende essenzialmente dalla velocit\u00e0 del velivolo, decrescendo al crescere di questa. Questa onda pu\u00f2 produrre il caratteristico boom sonico, udibile anche a grandi distanze. (Anche la frusta \u00e8 in grado di generare un boom sonico anche se per un breve periodo di tempo).\nQuando il flusso supersonico \u00e8 perfettamente sviluppato, la forma del cono di Mach \u00e8 pi\u00f9 facilmente riconoscibile, e il flusso risulta essere completamente supersonico oppure (nel caso di oggetti \"tozzi\", quali ad esempio una capsula di rientro in atmosfera) rimane solo una piccola parte subsonica compresa tra l'onda d'urto principale e la parte anteriore dell'oggetto.\nAl crescere ulteriore del numero di Mach, l'inclinazione dell'onda d'urto diventa sempre maggiore e di conseguenza il cono di Mach diventa sempre pi\u00f9 stretto. Come il fluido attraversa l'onda d'urto, le velocit\u00e0 macroscopiche decrescono mentre temperatura, densit\u00e0 e pressione aumentano bruscamente.\nNel caso di regime ipersonico questa brusca variazione di tali grandezze pu\u00f2 portare a fenomeni di ionizzazione e dissociazione delle molecole di gas, con inoltre raggiungimento di elevate temperature sul corpo provocate dal riscaldamento aerodinamico, che richiede quindi materiali resistenti alle alte temperature.\nAerodinamica interna.\nQuando in un condotto il flusso supera il valore di \"Ma\" = 1, il comportamento del fluido cambia radicalmente.\nIn regime subsonico, a un restringimento della vena fluida corrisponde un incremento delle velocit\u00e0 macroscopica. In regime supersonico tuttavia succede esattamente l'opposto, e a un restringimento della sezione del condotto corrisponde una diminuzione della velocit\u00e0 macroscopica.\nLa conseguenza di ci\u00f2 \u00e8 che per far accelerare un fluido fino a velocit\u00e0 supersoniche deve essere previsto un ugello convergente - divergente (detto ugello de Laval), in cui la parte convergente fa accelerare il fluido fino alla condizione sonica, e la parte divergente fa continuare l'accelerazione nel campo supersonico.\nAeronautica.\nCome premesso, il Mach in aeronautica viene utilizzato come unit\u00e0 di misura della velocit\u00e0 macroscopica. La definizione \u00e8 data considerando il numero di Mach ottenuto calcolando il rapporto tra velocit\u00e0 del velivolo e velocit\u00e0 del suono per l'aria una volta che sia fissata la quota di volo.\nIl superamento della velocit\u00e0 del suono divenne una grossa sfida quando i motori aeronautici divennero sufficientemente potenti. Fra il 1930 e il 1940, il tentativo di superare questa velocit\u00e0 port\u00f2 all'adeguamento delle prestazioni dei motori e della forma aerodinamica degli aeroplani.\nGli aeroplani commerciali di linea viaggiano in genere poco sotto Mach 1, mentre la maggior parte degli aerei militari possono superarlo e arrivare a volte a Mach 2 o 3. Gli unici aerei di linea a volare in regime supersonico sono stati il franco-britannico Concorde e il sovietico Tupolev Tu-144. Velocit\u00e0 macroscopiche fino a Mach 10 sono state raggiunte da apparecchi sperimentali o dai lanciatori spaziali e dalle navette spaziali.\nA partire dalla seconda met\u00e0 degli anni 2000 sono stati sviluppati sistemi d'arma la cui caratteristica fondamentale \u00e8 proprio quella di volare a velocit\u00e0 ipersoniche.\nIl primo uomo a superare in volo continuato la velocit\u00e0 di Mach 1 (il muro del suono) fu Chuck Yeager a bordo del Bell X-1, il 14 ottobre 1947."}
{"id": "49263", "revid": "9416", "url": "https://it.wikipedia.org/wiki?curid=49263", "title": "Insieme complementare", "text": ""}
{"id": "49270", "revid": "9", "url": "https://it.wikipedia.org/wiki?curid=49270", "title": "Grid", "text": ""}
{"id": "49271", "revid": "7", "url": "https://it.wikipedia.org/wiki?curid=49271", "title": "Marco Van Basten", "text": ""}
{"id": "49274", "revid": "125471066", "url": "https://it.wikipedia.org/wiki?curid=49274", "title": "John Belushi", "text": "Considerato all'epoca del suo debutto al \"Saturday Night Live\" come uno dei maggiori talenti comici statunitensi, \u00e8 rimasto celebre soprattutto per i due film (ne gir\u00f2 in totale solamente otto prima della prematura scomparsa) diretti da John Landis, \"Animal House\" (1978) e soprattutto \"The Blues Brothers\" (1980), nel quale recita accanto al grande amico Dan Aykroyd. \nBelushi mor\u00ec il 5 marzo 1982 a Hollywood, California, dopo un'intossicazione dovuta a una miscela di cocaina ed eroina (\"speedball\") all'et\u00e0 di 33 anni.\nBiografia.\nInfanzia e giovent\u00f9.\nBelushi nacque a \"Humboldt Park\", un quartiere di Chicago (nell'Illinois), il 24 gennaio del 1949. Il padre, Adam Anastos Belushi (1919-1996), era un immigrato albanese originario di Qytez\u00eb (Kolonje) che nel 1934, all'et\u00e0 di sedici anni, decise di emigrare negli Stati Uniti, a Chicago, dove pochi anni dopo apr\u00ec due ristoranti (era partito da semplice commesso); la madre, Agnes Demetri Samaras (1922-1989), era una farmacista statunitense, nata ad Akron, nell'Ohio, nel 1922, figlia di immigrati albanesi giunti negli Stati Uniti nel 1915 (il padre, proprio come Adam, era di Qytez\u00eb (Kolonje), mentre la madre proveniva da una comunit\u00e0 albanofona della Grecia in Ciamuria), ambedue nati nel 1864.\nJohn aveva una sorella, Marian, pi\u00f9 grande di 12 anni e due fratelli pi\u00f9 piccoli: James Adam, o \"Jim\", (pi\u00f9 piccolo di 5 anni), e William Adam, o \"Billy\", nato il giorno dell'undicesimo compleanno di John (24 gennaio 1960). Riguardo alla religione, la famiglia Belushi (compreso lo stesso John) rimase sempre fedele alla Chiesa ortodossa d'Albania (sin dall'et\u00e0 di tre anni John seguiva una parrocchia legata alla chiesa di S. Nicola in Albania, precisamente nel quartiere di Westside). L'infanzia di John fu tutto sommato felice. All'et\u00e0 di 6 anni, John si trasfer\u00ec con la famiglia a Wheaton, un'area metropolitana della Contea di DuPage distante circa 40\u00a0km da Chicago, dove Adam apr\u00ec i suoi due ristoranti; in un primo momento per John fu molto difficile adeguarsi alla nuova vita a Wheaton, ma col tempo divenne sempre pi\u00f9 facile e gi\u00e0 dalle elementari il piccolo Belushi aveva il piacere di fare scherzi agli adulti per far ridere i suoi amici. Un segno del futuro comico.\nNel 1963 entr\u00f2 nella prestigiosa \"Wheaton Central High School\" (oggi \"Wheaton Warrenville South High School\"), dove la sua vita ebbe un decisivo sviluppo. John si fidanz\u00f2 a 15 anni con la sua futura moglie Judy Jacklin, che era sua amica dal suo trasferimento a Wheaton (era nata l\u00ec). Sempre al liceo, John coltiv\u00f2 appieno tre grandi passioni: il football, la batteria e il teatro. Giocava a football sin da piccolo e non ci mise molto a farne una passione. Al liceo il suo talento per questo sport si fece ancora pi\u00f9 acceso, tanto che venne nominato capitano della sua squadra. John nutriva anche una profonda passione per la musica: a 12 anni cominci\u00f2 a prendere lezioni di batteria e si dimostr\u00f2 talentuoso anche nel canto. Era fan di Elvis Presley e dei Rolling Stones.\nL'estro di far ridere lo port\u00f2 a essere protagonista in tutte le commedie della scuola. La sua dote era talmente evidente che il suo professore di recitazione Dan Payne e il preside della scuola convinsero e spinsero John a intraprendere la carriera di comico. Payne dichiar\u00f2 in seguito in TV che era un talento straordinario, che a scuola intratteneva tutti improvvisando e che sarebbe stato un peccato sprecare questo talento. Visto che il professore e sua moglie lavoravano nel teatro estivo di Chicago \"Shawnee Summer Theater\", John si convinse a tentare un provino e saggiare il risultato. Ci and\u00f2 proprio con Payne, che rimase in macchina per non influenzarlo con la sua presenza. Gi\u00e0 mezz'ora dopo John fu accolto nella compagnia a braccia aperte. Il padre non fu molto contento della scelta, poich\u00e9 avrebbe preferito che si occupasse degli affari di famiglia (John era gi\u00e0 aiuto-cameriere).\nL'esperienza teatrale e i \"West Compass Players\".\nNel 1967 John prese il diploma e quindi cominci\u00f2 a dedicarsi pi\u00f9 seriamente al teatro. Lo Shawnee, come teatro, era attivo solo d'estate, ma in questo periodo veniva dato un nuovo spettacolo ogni giorno, e John vi partecip\u00f2 attivamente fino al 1971. Per lui a un certo punto arriv\u00f2 un'occasione da non perdere: gli furono offerte due borse di studio per il football e il teatro al \"DuPage College\" a Chicago, dove per\u00f2 non pot\u00e9 partecipare ai normali corsi per i suoi voti troppo bassi (al DuPage College rimase comunque per due anni, dal 1968 al 1969); questo fu un vero scherzo del destino, poich\u00e9 gli si present\u00f2 la possibilit\u00e0 di diventare allenatore di football e la perse in questo modo. Prov\u00f2 in seguito anche con la University of Winsconsin-Whitewater, ma la lasci\u00f2 in anticipo, convinto di voler dedicarsi al teatro, ormai l'unica passione che gli era rimasta e dove godeva di grande popolarit\u00e0 proprio grazie allo Shawnee.\nQui divenne un attore professionista: conobbe tutte le sfumature della commedia, impar\u00f2 l'arte della satira e della parodia e qui si vede confermare in John il piacere che aveva sin da piccolo nel far ridere la gente. La fidanzata lo appoggiava pienamente, cos\u00ec come la sua famiglia, quella di Judy, e in modo particolare il professor Payne (che ce la mise tutta per farlo arrivare a questo). La strada di John si stava aprendo, anche se mancava molto ancora per sfondare: in questi tempi e negli anni seguenti, anche suo fratello Jim nutrir\u00e0 un grande orgoglio per John e con questo un crescente interesse per il teatro comico (strada che anche lui intraprender\u00e0).\nNell'estate del 1968, mentre John era al college, a Chicago erano arrivate le conseguenze della guerra del Vietnam e con essa la repressione degli esponenti del Partito Democratico e quindi anche dei movimenti studenteschi, che in quel periodo manifestavano contro la guerra in Vietnam. Ci furono imponenti rivolte studentesche a Chicago, che furono per la maggior parte domate con i gas lacrimogeni, che causavano nelle vittime forte bruciore agli occhi e tosse. Molti studenti furono colpiti e uno di questi era John Belushi (il cognato Bob Jacklin racconter\u00e0 di averlo visto in TV mentre veniva colpito da un idrante durante le manifestazioni), che dopo esperienze come queste divenne molto attivo politicamente e contrarissimo alla guerra: cominci\u00f2 ad avere rapporti di amicizia al college con quelli che la pensavano come lui, sia nella politica sia nel teatro.\nNacque cos\u00ec l'idea di mettere su un trio comico denominato \"West Compass Players\", nome preso dal reale gruppo teatrale di Chicago \"Compass Players\", con l'appellativo \"West\" che stava a significare che venivano tutti e tre da quartieri occidentali (era anche una tattica per fare soldi durante l'anno, visto che lo Shawnee era un teatro funzionante solo d'estate). Il trio era composto da John, da Tino Insana e da Steve Beshekas, che erano entrambi suoi amici d'infanzia e dei quali Tino Insana divent\u00f2 un comico come John. John trov\u00f2 un locale dove esibirsi con il trio e ogni venerd\u00ec e sabato i tre davano in questo locale uno spettacolo nuovo: i loro spettacoli traevano ispirazione dalla stampa e dalla \"Second City\", dove poi John entrer\u00e0.\nIl 5 gennaio 1970 John e il suo trio degli West Compass players ricevettero il premio \"Associate of Arts\" per la creativit\u00e0 e la fantasia nel teatro comico, diventando cos\u00ec sempre pi\u00f9 popolari a Chicago. Nei primi mesi del 1971 si present\u00f2 per il trio l'occasione di fare un provino alla compagnia teatrale \"The Second City\", con sedi a Chicago, Toronto e Los Angeles: l'idea fu del regista dello show Bernie Salhins che, accortosi di come il trio in quasi ogni sua esibizione rubava le idee a The Second City, pens\u00f2 di ingaggiarli nella sua troupe. Il suo provino fu ancora pi\u00f9 fantastico del precedente: non solo fece impazzire Bernie Salhins, ma venne immediatamente integrato nella compagnia principale (cosa accaduta solo in quel caso).\nFu poi preso l'intero trio nella troupe, ma solo John piacque cos\u00ec tanto al regista, alla produttrice Joyce Sloan (che defin\u00ec il suo talento \"virt\u00f9 di nascita\") e a tutta la troupe: gi\u00e0 nel febbraio 1971 era un membro integrante della troupe e subito si fece molto notare con la sua forte personalit\u00e0. La prima notte di lavoro nello show disse alla fidanzata: \"Questo \u00e8 ci\u00f2 che voglio fare\". In seguito la coppia si comprer\u00e0 un appartamento proprio di fronte al teatro, in modo da averlo a due passi (Judy si stava laureando in arte alla University of Illinois). In The Second City Belushi fu un membro decisivo, fortissimo e rivoluzionario: fu John a renderlo una continua commedia (prima le recite erano composte da opere classiche, filosofiche e letterarie).\nJohn si diede subito da fare, sia per lo show, sia per la troupe: aveva un ruolo decisivo e ogni volta il suo successo era enorme. Da ragazzo aveva cominciato per caso a fare l'imitazione di suo padre Adam e di suo zio e da l\u00ec nacquero tutti i suoi pi\u00f9 famosi personaggi (come Joe Cocker, Amleto e il sindaco di Chicago Richard Daley), che poi sfoceranno alla \"SNL\". Cominci\u00f2 proprio qui il suo repertorio di personaggi, che in seguito divenne una specie di marchio di John: port\u00f2 un'ondata d'aria nuova alla troupe, col suo nuovo stile di comicit\u00e0 che fonde musica e commedia e poi, vista la scarsit\u00e0 di copioni, svilupp\u00f2 una grandiosa abilit\u00e0 nell'improvvisazione, cosa che and\u00f2 a suo vantaggio.\nTutto questo \u00e8 oggi spesso affermato da registi e suoi amici che lavorarono con lui o ci fecero dei film: la produttrice dello show, Joyce Sloan, in un'intervista afferm\u00f2 sempre pi\u00f9 sorpresa che tutte le regole che c'erano in quel teatro d'improvvisazione venivano infrante da John, ma per il pubblico non c'era differenza perch\u00e9 \"lo adoravano\". Lo scopo dello show era proprio quello di lanciare nel cinema i nuovi attori e con loro nuovi stili di comicit\u00e0: Belushi conobbe comici come Joe Flaerthy, Bill Murray, John Candy e Brian Murray, che erano l\u00ec in quel momento. Tuttavia, rimase nello show solo 3 anni, poich\u00e9 nell'ottobre del 1972 Tony Hendra, editore della rivista di New York \"National Lampoon\", gli offr\u00ec una parte nello show che a breve avrebbe dovuto dirigere, \"National Lampoon's Lemmings\", una parodia del Festival di Woodstock che, invece di avere come slogan \"tre giorni di pace, amore e musica\", aveva \"tre giorni di musica, pace e morte\".\nErano stati scelti attori come Christopher Guest o Chevy Chase per fare la caricatura non di personaggi politici, ma di giovani cantanti emergenti: vedendo la perfetta imitazione di Joe Cocker fatta da John, Tony Hendra non solo gli offr\u00ec questa parte nello show, ma anche un importante lavoro alla rivista \"National Lampoon\" di New York. Sia lui sia Judy non ebbero dubbi sul da farsi e gi\u00e0 nei primi mesi del 1973 la coppia era a New York per lo show: questo riscosse un notevole successo, buoni incassi, ottima critica, esaltazione del personaggio di John e un notevole aumento delle vendite alla rivista. \u00c8 in questo periodo che John cominci\u00f2 ad assumere sostanze stupefacenti e soprattutto cocaina, illuso di riuscire a recitare meglio e di non accorgersi neanche di averlo fatto: questo fu un errore dal quale non riuscir\u00e0 pi\u00f9 a liberarsi.\nOrmai questo show aveva fatto arrivare John a sfondare nel cinema: dal 1973 al 1975 gli fu offerto di partecipare a un programma comico radiofonico: il \"National Lampoon's Radio Hour\", che andava in onda in 600 stazioni ed era soprattutto basato sulla musica improvvisata. Alla rivista \"National Lampoon\" John aveva lavorato spesso e apparve molte volte in copertina, cos\u00ec come sulla rivista \"Rolling Stone\" e la rivista \"People\". Il 1975 fu l'anno in cui John lasci\u00f2 la \"National Lampoon\" per dedicarsi a uno show molto pi\u00f9 innovativo, il \"Saturday Night Live\". Quindi si trasfer\u00ec a Los Angeles; il 31 dicembre 1976 si spos\u00f2 con Judy Jacklin, sua fidanzata fin da quando aveva 15 anni.\nIl successo al \"Saturday Night Live\".\nA Toronto Belushi conobbe Dan Aykroyd, con il quale instaur\u00f2 un solido rapporto lavorativo e una profonda amicizia: negli anni dal 1975 al 1979 la coppia sar\u00e0 protagonista del cast originale del celebre show della NBC, il \"Saturday Night Live\", un programma che ha rivoluzionato la televisione americana e che port\u00f2 i due comici al successo. John Belushi era considerato da molti il massimo della comicit\u00e0 della fine degli anni settanta alla SNL: i suoi personaggi erano circa 49 solo alla SNL e in pi\u00f9 c'erano quelli dei film. In tutto erano quasi 60 personificazioni, la maggior parte delle quali erano caricature di famosi personaggi emergenti nel campo musicale (come il gi\u00e0 citato Cocker) o gi\u00e0 famosi (come John Lennon), o anche famose personalit\u00e0 politiche (come il diplomatico statunitense Henry Kissinger), fino a grandi personaggi storici (come Ludwig Van Beethoven, Hermann Goering, Benito Mussolini, Adolf Hitler o Gandhi).\nLa sua fama raggiunse l'apice. Con comici come Bill Murray, Gilda Radner, Chevy Chase, Jane Curtin, Eric Idle, Steve Martin e soprattutto Dan Aykroyd organizzava saghe e lunghe recite in diretta alla NBC, molto spesso scritte da Aykroyd (a volte anche dallo stesso John) che, in diversi casi, facevano la parodia di famosi film del tempo, usando i personaggi preferiti di John. Del resto il vero talento di John Belushi era la parodia: rimasta famosa \u00e8 la saga che fa la parodia del film \"La febbre del sabato sera\" (\"Saturday Night Fever\"), intitolata \"Samurai Night Fever\", in cui Belushi interpretava John Travolta come \"Samurai\". I due suoi personaggi davvero di spicco erano \"Il Samurai Futaba\" e \"Joliet Jake Blues\"; mentre il personaggio famoso pi\u00f9 spesso imitato da lui era Joe Cocker.\nQueste tre imitazioni segnarono davvero la carriera di John Belushi, a cominciare dal Samurai Futaba: fu il suo primo personaggio davvero famoso e gi\u00e0 pochi mesi dopo essere entrato nella troupe, comparve un episodio intitolato \"Samurai Hotel\", in cui faceva - sempre nel ruolo del Samurai - l'incaricato alla reception in un hotel che si metteva a combattere col machete contro un suo amico per portare le valigie di un cliente l\u00ec fermo e impaziente. Molte altre saghe sono rimaste famose, come \"Samurai Dry Cleaners\" o \"Samurai Delicatessen\". In tutto, le puntate in cui John compar\u00ec nei 5 anni furono 88 in cui lui era protagonista, 367 in cui era solo partecipe e 16 di queste solo nel ruolo del Samurai. Il \"Samurai\" fu anche presentato nel 1976 come cantante e chitarrista in un concerto di Frank Zappa.\nIl cantante Joe Cocker, invece, era imitato da John sin dalla Second City, aveva avuto successo su Lemmings e alla SNL ne tenne 5 personificazioni: tutti quelli che lo vedevano affermavano che il movimento delle mani, della faccia e di tutto il resto del corpo era esattamente uguale a quello del cantante, atteggiamento poi esagerato per farne la caricatura. Le sue 5 puntate con Joe Cocker le tenne tra il 1975 e il 1976: durante l'ultima John cant\u00f2 addirittura a fianco del vero Cocker, invitato alla SNL il 2 ottobre 1976: del resto, forse, il suo successo \u00e8 dovuto proprio all'imitazione di Joe Cocker. Il personaggio di Joliet Jake Blues invece \u00e8 legato al personaggio di Elwood Blues, il fratello interpretato da Dan Aykroyd e alla Blues Brothers Band.\nLa creazione di questi due personaggi, completamente vestiti di nero compresi occhiali e cappelli, risale al 1978. Tutto cominci\u00f2 quando (durante le riprese di \"Animal House\"), Dan Aykroyd con John e Judy andarono a un concerto blues nell'Oregon. John ne rimase entusiasta e da allora si appassion\u00f2 alla musica blues. Poi insieme a Dan i due ricercarono e riascoltarono vecchi dischi di blues, riproducendoli musicalmente e vocalmente, con buoni risultati. Insieme inventarono un costume che mettesse in risalto la seriet\u00e0 del blues: un abito del tutto in nero, con occhiali e cappello, giacca e cravatta, camicia bianca. Volendo trasformare questa idea in uno sketch comico sulla SNL per vedere l'effetto, il 22 aprile 1978 comparvero per la prima volta in TV John Belushi e Dan Aykroyd come Jake ed Elwood Blues. Misero insieme una band con vari noti musicisti chiamata Blues Brothers Band e prepararono la serata.\nNel 1975 i due avevano gi\u00e0 suonato insieme vestiti da api, interpretando una musica chiamata \"I'm a king bee\", molto prima per\u00f2 che venisse l'idea dei fratelli Blues. Il 22 aprile fu mandato in onda questo sketch, intitolato semplicemente \"Rock Concert\", nel quale si videro per la prima volta i Blues Brothers, che eseguirono \"Hey Bartender\". Lo sketch durava pochi minuti, ma a questo ne seguirono altri e altri ancora, facendo raggiungere ai due un inaspettato successo. Gi\u00e0 pochi mesi dopo gli spettacoli in cui John si mostrava come un Blues Brother e come cantante erano numerosi, fino alla realizzazione del film diretto da Landis \"The Blues Brothers\" (1980). Visto l'immenso successo riscosso dal film, il personaggio di \"Jake Blues\" fece il giro del mondo. Furono incisi anche quattro dischi, pi\u00f9 le altre 10 reincisioni seguenti alla morte di John.\nSin dal 1978 e soprattutto in quell'anno si apr\u00ec per John e la Blues Brothers Band un intensissimo periodo di spettacoli musicali in diretta. Oltre ai 5 sketch alla SNL, i Blues Brothers furono invitati agli anfiteatri di San Francisco, New York, San Diego e Los Angeles. In questo periodo la band con John Belushi si spost\u00f2 per tutti gli Stati Uniti, tenendo lunghi concerti in diretta TV la sera. Tutte le musiche eseguite furono poi incise negli album, cos\u00ec come le musiche del film uscito nel 1980. Mentre questo accadeva, le imitazioni di John alla SNL erano frequentissime.\nGrazie agli incassi della produzione dello show, vennero realizzati una serie di cortometraggi, spettacoli TV e musical dove compariva quasi tutta la troupe. John Belushi era nella maggior parte dei casi richiesto con Dan Aykroyd in un concerto nelle vesti di Blues Brothers (come in \"Things We Did Last Summer\" o \"\"). In diversi musical, oltre che cantare compariva alla batteria o alla chitarra elettrica. Ma c'erano anche i semplici cortometraggi comici. Per esempio, lo sketch dello scrittore Tom Schiller intitolato \"Don't Look Back In Anger\", nel quale interpretava un vecchio che al cimitero va a visitare le tombe dei suoi amici morti e, dopo aver confessato di essere un ballerino, si mette a ballare tra le tombe.\nAlla SNL ebbe buoni rapporti anche con Chevy Chase, Eddie Murphy, Steve Martin e molti altri, che in seguito avranno buoni ricordi di lui. La moglie Judy, con la quale John si spos\u00f2 ad Aspen il 31 dicembre 1976 dopo molti anni di fidanzamento, confess\u00f2 in un'intervista che la SNL era il vero talento, creativit\u00e0 e repertorio di John. Il 1979 fu l'ultimo anno di John alla SNL, poich\u00e9, a partire da maggio 1979, a John cominciarono ad arrivare diverse offerte cinematografiche. Alla SNL era comparso ben 367 volte nel cast. Ormai era un attore in pieno nel cinema, e i nuovi film, alcuni dei quali scritti da Dan Aykroyd, erano gi\u00e0 in programma. Il 1980 fu l'anno di massimo successo, quando viene riconosciuto come stella di Hollywood e \"genio della commedia\".\nIl grande schermo.\nStranamente a John non fu offerto di fare nessun film fino al 1978, nonostante la sua ormai acquisita fama: fu una pellicola prodotta dalla National Lampoon Magazine e con un cast che prevedeva attori nuovissimi dello spettacolo a volerlo. Una piccola parte John l'aveva gi\u00e0 fatta col cast della SNL nel film musicale e parodia dei Beatles \"All You Need Is Cash\": un film di soli 75 minuti diretto da Eric Idle e Gary Weis, dove il personaggio di John, di nome Ron Decline, era il promotore finanziario pi\u00f9 temuto al mondo e le uniche frasi rassicuranti che diceva erano davanti allo specchio. John in questo film (girato nel 1977 ma uscito l'anno dopo), compare solo in due piccole scene e la pellicola non \u00e8 mai stata doppiata in italiano, visto che \u00e8 solo un film TV.\nPoco dopo fu la volta di \"Animal House\", film girato in sole quattro settimane alla fine del 1977 per rimettere a posto gli affari della National Lampoon, in cerca di nuovi attori. Interpreti esordienti come Tom Hulce, Stephen Furst, Bruce McGill non avevano fatto quasi nessun film e con questo sfondarono; l'unico attore che faceva eccezione era Donald Sutherland. Il ruolo di John \u00e8 famoso: lo svogliatissimo e combinaguai John Blutarsky (detto \"Bluto\"), capo delle matricole del gruppo Delta nel noto Faber College in Pennsylvania, che riesce a farsi espellere dopo il settimo anno a causa dei bassissimi voti e dei guai procurati alla struttura. Insieme ai suoi compari, si vendicher\u00e0 buttando all'aria il corteo dei diplomi.\nFilm da enormi incassi e oggi ancora famoso, che al tempo fu al primo posto come commedia americana. Tutto il 1978 per John fu costituito da un successo davvero da star, dovuto anche ai continui spettacoli come Blues Brother: racconta oggi la moglie che tutto questo successo lo faceva essere felice e turbato allo stesso tempo. Infatti continuava a lamentarsi di non saperlo gestire e di non saper soddisfare i suoi fan. Aveva persino insegnato trucchi ai suoi amici per non farsi riconoscere per strada. Per sfuggire alla citt\u00e0 si trasfer\u00ec con Judy in una villa sull'isola di Martha's Vineyard, lo stesso posto nel quale si erano rifugiati i suoi amici della SNL per il medesimo motivo. Anche Bill Murray si rese conto in quel periodo del salto che aveva fatto, dalle misere paghe del teatro fino a un cos\u00ec grande successo.\nNell'agosto del 1977 a John Belushi era stato offerto di partecipare a una commedia western interpretata e diretta da Jack Nicholson: \"Verso il Sud\". Fino a ottobre, Belushi e la moglie risiedettero in un bungalow con l'attore Ed Begley Jr., anche lui nel cast. La pellicola non ebbe buona critica. Il personaggio di John in questo film \u00e8 un vice sceriffo di origini messicane di nome Hector, non troppo intelligente, che fa coppia con l'altro vice Towfield (Christopher Lloyd). Le sue apparizioni e quelle di Ed Begley non erano frequenti, cos\u00ec i due attori e Judy si fecero diversi giri per Durango (Messico), dove si girava il film: una specie di vacanza estiva. Il 1979 non fu un anno di molti film, solo due, a parte il doppiaggio di un cartone animato francese del 1975 di nome \"Tarzoon - La vergogna della giungla\". Gli era stata offerta una sostanziosa parte nel film di Joan Tewkesbury \"Old Boyfriends - Il compagno di scuola\", con Talia Shire e Keith Carradine, ma il film, gi\u00e0 girato nel 1976, usc\u00ec solo nel 1979 deludendo i produttori e anche lo stesso John.\nLa storia racconta di una donna, reduce da una depressione, che decide di andare a trovare tutti gli ex fidanzati: uno di questi era impersonato da John, che nel film \u00e8 il cantante rock Eric Katz, il fidanzato della protagonista ai tempi del college. John in questo film compare per quasi 20 minuti e nell'unico ruolo comico del film; per tutto il tempo Eric Katz subir\u00e0 la vendetta della ex fidanzata, che si vendica allo stesso modo di quando era stata lasciata nuda al college per uno scherzo di Eric. Il film ebbe molto poco successo e non procur\u00f2 alcun guadagno al produttore. A incassare invece una somma decisamente pi\u00f9 alta e un guadagno sufficiente fu invece il film \"1941: Allarme a Hollywood\", uscito nel dicembre 1979 e girato questa volta nello stesso anno, il cui risultato economico per\u00f2 non soddisfece l'ormai famoso regista Steven Spielberg.\nIl film mostra attori come Ned Beatty, Robert Stack, Tim Matheson e Treat Williams e lo stesso Dan Aykroyd presi da una psicosi bellica e dalla paura di un attacco giapponese a Hollywood. John \u00e8 uno scatenato e ubriacone capitano d'aviazione americana di nome Wild Bill Kelso, pronto a sconfiggere gli invasori giapponesi a tutti i costi con un P-40 Warhawk, che alla fine viene catturato dai nipponici: una comicit\u00e0 demenziale in un contesto di guerra. Gli incassi per Belushi non furono alti nel 1979, invece con \"Animal House\" aveva guadagnato 400.000 dollari (come confessa il produttore del film in un'intervista). Nello stesso anno, la nonna paterna moriva per un problema al cuore: la madre di John disse di lei che era una nonna davvero speciale che viveva per i propri nipoti e John soffr\u00ec molto per la sua dipartita.\nL'apice del successo con \"The Blues Brothers\".\nNel 1980 \u00e8 la volta di \"The Blues Brothers\", nuovamente con Dan Aykroyd: i due interpretano i fratelli \"Joliet\" Jake (Belushi) ed Elwood (Aykroyd) Blues, i due personaggi che, introdotti nel cinema da John Landis, diventarono in breve tempo famosi in tutto il mondo, inconfondibili nelle loro tenute nere e occhiali da sole. Le riprese impegnarono quasi tutto l'anno e all'inizio il film sembr\u00f2 quasi un fiasco negli Usa, ma fin\u00ec per rivelarsi invece un successo mondiale. John Landis dichiar\u00f2 che fare un film dove i visi dei protagonisti sono sempre nascosti dagli occhiali da sole era stato un vero rischio. John Belushi raggiunse la sua massima fama. Il film fu prodotto da Robert K. Weiss e da Bernie Brillstein (da poco manager di John). La vicenda narra di due fratelli che decidono di salvare l'orfanotrofio in cui hanno trascorso l'infanzia, procurandosi i 5000 dollari necessari per pagarne le tasse. Il problema \u00e8 guadagnare il denaro onestamente, in modo che la suora a capo della struttura possa accettarli.\nI due decidono di ottenere i soldi esibendosi con la loro band musicale, ricostituita con questo preciso scopo. Dopo una serie di inseguimenti, scontri, e vari reati i fratelli riescono a consegnare i 5000 dollari appena in tempo, prima di finire in prigione. Il film ha avuto cos\u00ec tanto successo anche per il numero di cantanti famosi inseriti nella storia: James Brown nelle vesti di un prete, Ray Charles nei panni di un commerciante di strumenti e Aretha Franklin in quelli della proprietaria di un fast food. Poi c'\u00e8 Cab Calloway nel ruolo di un aiutante all'orfanotrofio, l'uomo che ha cresciuto Jake ed Elwood introducendoli alla musica blues. John lo definisce in un'intervista \"un buon film, film di Chicago, film musicale e senza droga n\u00e9 sesso\". Dopo questo trionfo John cominci\u00f2 un lunghissimo progetto di nuove commedie scritte in gran parte da Dan Aykroyd. Ne erano gi\u00e0 in programma pi\u00f9 di 5, ma riuscir\u00e0 a farne solo due prima di morire prematuramente.\nUltimi film.\nIl primo degli ultimi due film di Belushi fu \"Chiamami aquila\" di Michael Apted, una romantica storia d'amore di cui John era il protagonista (per la cronaca, questo \u00e8 il film preferito di suo fratello Jim perch\u00e9 \u00e8 a suo dire quello che meglio di tutti fa capire come fosse John in realt\u00e0): il personaggio di Belushi \u00e8 un giornalista di Chicago di nome Ernie Souchak, che per scrivere degli articoli contro l'assessore Yablonowitz si ritrova a vivere sulle montagne con una studiosa di aquile di nome Nell Porter (Blair Brown). In seguito Ernie s'innamora follemente della donna. Questa fu l'unica pellicola romantica nella carriera di John Belushi. \nL'ultimo film \u00e8 \"I vicini di casa\" di John Avildsen, commedia nera in cui per la terza e ultima volta John Belushi recita al fianco dell'amico Dan Aykroyd: in questo film interpreta il ruolo del povero Earl Keese, un uomo che conduceva una vita tranquilla che viene sconvolta totalmente dai nuovi pazzi e invadenti vicini Vic (Aykroyd) e Ramona (Cathy Moriarty).\nLe riprese del film videro continui litigi tra il regista Avildsen e John, a causa della sceneggiatura e per motivi di altro genere. Entrambi gli ultimi due lavori non incassarono molto, particolarmente l'ultimo: nessun confronto era possibile col successo avuto con i \"Blues Brothers\". In queste ultime pellicole, lontane dal suo tradizionale umorismo demenziale, Belushi si conferma un attore di razza, non soltanto come comico; quando usc\u00ec \"I Vicini di Casa\" a John restavano solo tre mesi prima di morire e la sua situazione era gi\u00e0 molto grave.\nL'alcol, la droga e la morte prematura.\nAccanto al successo Belushi visse un'esistenza segnata dalla dipendenza dalla droga, iniziata sin dallo show \"Lemmings\" nel 1973: proprio questa dipendenza fin\u00ec per costargli la vita all'apice della sua carriera. Negli anni dopo \"Lemmings\", il problema non fece che aggravarsi, rendendo in alcuni casi difficile il rapporto con la moglie Judy e impedendo a quest'ultima di avere una gravidanza, come spiegato nel libro di Bob Woodward \"Wired\".\nDurante gli anni con il SNL la condizione di dipendenza di John si aggrav\u00f2, anche a causa del successo e dei continui impegni che egli mal gestiva. In quasi tutti gli spettacoli dei \"Blues Brothers\" John assumeva una dose di cocaina con una siringa, nella convinzione che questo lo aiutasse nelle sue prestazioni: sia i suoi amici sia Judy cercarono di eliminare la droga dalla sua vita, facendogli passare dei periodi di astinenza, stato che per\u00f2 non divenne mai permanente.\nCome \u00e8 capitato a tante star, la fama ottenuta lo port\u00f2 all'alcolismo, problema che ebbe un picco nel 1979 quando il suo successo sub\u00ec un brusco calo. Amante dei viaggi, spendeva molti dei soldi guadagnati per girare il mondo e per acquistare case sparse negli Stati Uniti. Viaggi\u00f2 molto soprattutto a partire dal 1978: and\u00f2 in Colorado, in Australia, pi\u00f9 volte in Europa.\nIl suo lato pi\u00f9 nascosto rimaneva sempre l'assunzione di cocaina. A parte gli spettacoli dei \"Blues Brothers\", i registi che diressero i suoi film dissero che non era facile lavorare con John: sul set era davvero bravo, ma fuori da esso cambiava. Forse questo dimostra la verit\u00e0 della sua frase: \"La scena \u00e8 il solo posto dove so davvero quello che faccio\". Ebbe ottimi rapporti lavorativi solo con la SNL e con il film \"Animal House\", grazie al fatto che sugli sketch aveva maggior libert\u00e0 d'improvvisazione, cosa alla quale John teneva molto.\nI suoi amici e soprattutto Dan Aykroyd si preoccupavano molto per lui e per il suo comportamento, come ha rivelato la stessa moglie Judy. Negli ultimi mesi di vita, sulla stampa si sparse voce dei problemi che John aveva con la cocaina: in molti cercarono pi\u00f9 volte di spingerlo a curarsi, ma egli si rifiut\u00f2 sempre. La sera del 4 marzo 1982 and\u00f2 a una festa presso l'hotel Chateau Marmont a Hollywood: al party erano presenti anche Robert De Niro e Robin Williams. Poche ore prima aveva prelevato dal suo manager Bernie Brillstein 1500 dollari per comprare una chitarra: acquist\u00f2 invece un pedale per la batteria e col resto una dose di cocaina e una di eroina.\nTorn\u00f2 all'hotel la sera e dopo la festa and\u00f2 nel suo bungalow, il numero 3, con la cantante Cathy Evelyn Smith: entrambi erano ubriachi. Come affermato dalla stessa Cathy in una successiva intervista, fu lei a sbagliare la proporzione tra le due sostanze e a iniettare con una siringa lo \"speedball\" di cocaina ed eroina a John, il quale subito dopo si mise a letto. La mattina dopo, sul tardi, il suo amico Bill Wallace lo trov\u00f2 privo di vita: gli pratic\u00f2 un massaggio cardiaco, senza successo, prima di chiamare un'ambulanza e il suo manager Bernie. Dopo circa mezz'ora di tentativi per rianimarlo, il medico legale Thomas T. Noguchi dichiar\u00f2 il decesso. Intanto era sopraggiunta la polizia per circondare la zona, al fine di evitare che la folla radunatasi l\u00ec fuori si avvicinasse troppo. Del decesso furono subito avvertiti la stampa nazionale e i suoi parenti.\nLa Smith rivel\u00f2 poco dopo di aver praticato l'iniezione in stato di ebbrezza: la cantante fugg\u00ec all'estero, per ritornare poi, nel 1986, negli Stati Uniti a scontare 15 mesi di reclusione. John Belushi riposa all'Abel's Hill Cemetery a Martha's Vineyard, Massachusetts; ai suoi funerali, tenutisi con rito ortodosso, furono presenti il suo grande amico Dan Aykroyd sulla sua moto, seguito dal fratello Jim, dai genitori Adam e Agnes, dai fratelli Billy e Marian e da tutti gli amici e conoscenti che avevano lavorato con lui: Bill Murray, Chevy Chase, Eric Idle, Carrie Fisher e altri. Pochi mesi prima di morire John, scherzando, aveva chiesto a Dan se al suo funerale gli avrebbe suonato la canzone \"The 2000 Pound Bee\" (traducibile in italiano come \"L'ape da una tonnellata\") dei The Ventures: l'amico mantenne la promessa. \u00c8 cosa nota che, dopo la morte di John, Dan ebbe una crisi depressiva che lo port\u00f2 a ritardare i suoi impegni cinematografici.\nBelushi avrebbe dovuto a breve cominciare le riprese di un nuovo film, \"Ghostbusters - Acchiappafantasmi\"; la prima versione della sceneggiatura, scritta da Dan Aykroyd insieme a Harold Ramis, vedeva infatti come interpreti principali Belushi, Aykroyd ed Eddie Murphy (poi sostituito nel film da Ernie Hudson), tre membri del cast originale del \"Saturday Night Live\". L'improvvisa morte di Belushi fece ritardare di due anni il progetto, che venne realizzato solo nel 1984: quello che doveva essere il suo ruolo fu ricoperto da Bill Murray.\nPersonaggi di \"Saturday Night Live\".\nPersonaggi Comici esistenti e inventati da John:\nCaricature di John Belushi di personaggi famosi:\nDocumentari.\nTra i diversi documentari televisivi dedicati alla vita di John Belushi, i pi\u00f9 importanti sono:"}
{"id": "49275", "revid": "125182479", "url": "https://it.wikipedia.org/wiki?curid=49275", "title": "Database management system", "text": "In informatica, un Database Management System (abbreviato in DBMS o Sistema di gestione di basi di dati) \u00e8 un sistema software progettato per consentire la creazione, la manipolazione e l'interrogazione efficiente di database, per questo detto anche \"gestore o motore del database\", \u00e8 ospitato su architettura hardware dedicata oppure su semplice computer. La teoria dei database e dei DBMS rappresenta da sempre uno dei filoni pi\u00f9 solidi e importanti dell'informatica.\nDescrizione.\nSe in passato i DBMS erano diffusi principalmente presso le grandi aziende e istituzioni che potevano permettersi l'impegno economico derivante dall'acquisto delle grandi infrastrutture hardware necessarie per realizzare un sistema di database efficiente, oggi il loro utilizzo \u00e8 diffuso praticamente in ogni contesto. L'espressione applicazione enterprise, che nel gergo informatico si riferisce ad applicazioni legate al \"business\" delle aziende che le utilizzano, implica quasi \"per definizione\" la presenza di una o pi\u00f9 basi di dati amministrate da uno o pi\u00f9 DBMS.\nUn DBMS \u00e8 differente dal concetto generale di applicazione sulle banche dati in quanto \u00e8 progettato per sistemi multi-utente: i DBMS si appoggiano a kernel che supportano nativamente il multitasking e il collegamento in rete, infatti una tipica applicazione per la gestione dei database non includerebbe queste funzionalit\u00e0, ma si appoggerebbe al sistema operativo per consentire all'utente di usufruirne.\nUn DBMS pu\u00f2 essere costituito da un insieme complesso di programmi software che controllano l'organizzazione, la memorizzazione e il reperimento dei dati (campi, record e archivi) in un database. Un DBMS controlla anche la sicurezza e l'integrit\u00e0 del database. Il DBMS accetta richieste di dati da parte del programma applicativo e \"istruisce\" il sistema operativo per il trasferimento dei dati appropriati. I DBMS svolgono un ruolo fondamentale in numerose applicazioni informatiche, dalla contabilit\u00e0, alla gestione delle risorse umane e alla finanza fino a contesti tecnici come la gestione di rete o la telefonia.\nAutorizzazioni.\nIl sistema di sicurezza dei dati impedisce agli utenti non autorizzati di visualizzare o aggiornare il database. Mediante l'uso di \"password\" (parole d'ordine) agli utenti \u00e8 permesso l'accesso all'intero database o a un suo sottoinsieme: in questo secondo caso si parla di \"subschema\". Per esempio un database di impiegati pu\u00f2 contenere tutti i dati riguardanti un singolo soggetto e un gruppo di utenti pu\u00f2 essere autorizzato a vedere solamente i dati riguardanti lo stipendio, mentre altri utenti possono essere autorizzati a vedere solamente le informazioni che riguardano la sua storia lavorativa e la situazione sanitaria.\nIntegrit\u00e0.\nIl DBMS pu\u00f2 mantenere l'integrit\u00e0 del database non consentendo a pi\u00f9 utenti di modificare lo stesso record contemporaneamente (blocco del record). Il database pu\u00f2 impedire l'immissione di due record duplicati; per esempio pu\u00f2 essere impedita l'immissione nel database di due clienti con lo stesso numero identificativo (\"campi chiave\"). Le regole che determinano l'integrit\u00e0 e la consistenza di una base di dati prendono il nome di vincoli di integrit\u00e0 referenziale (propriet\u00e0 \"ACID\").\nInterrogazioni e modifiche.\nI linguaggi di interrogazione del database mediante \"query\" (interrogazioni) e i generatori di \"report\" permettono agli utenti di interrogare in maniera interattiva il database e di analizzarne i dati.\nSe il DBMS fornisce un modo per aggiornare e immettere nuovi dati nel database, oltre che per interrogarlo, questa capacit\u00e0 permette di gestire database personali. Comunque queste funzionalit\u00e0 non danno la possibilit\u00e0 di mantenere traccia delle revisioni e non forniscono gli strumenti necessari alla gestione di una organizzazione multi-utente. Questi controlli sono disponibili solamente quando un insieme di programmi applicativi \u00e8 appositamente costruito per gestire e coordinare ciascuna funzione di immissione o modifica dei dati.\nDBMS e sistemi informativi.\nUn sistema informativo commerciale \u00e8 costituito da soggetti (clienti, impiegati, venditori) e attivit\u00e0 (ordini, pagamenti, acquisti, ecc.). La progettazione del database (\"database design\") \u00e8 il processo decisionale su come organizzare questi dati in tipi di record e su come ciascun tipo di record si relaziona con gli altri. Il DBMS dovrebbe rispecchiare la struttura dei dati dell'organizzazione e gestire in maniera efficiente le varie transazioni.\nQuando si usa un DBMS i sistemi informativi possono essere adeguati molto facilmente al cambiamento delle richieste informative dell'organizzazione. Possono essere aggiunte al database nuove categorie di dati senza dover stravolgere il sistema esistente.\nArchitettura.\nLe organizzazioni possono usare un DBMS per gestire il normale processo quotidiano delle transazioni e in un secondo tempo spostare il dettaglio in un altro computer che usa un altro DBMS pi\u00f9 adatto per gestire interrogazioni casuali e l'attivit\u00e0 di analisi. Le decisioni globali circa l'architettura dei sistemi informativi sono gestite dagli analisti di sistema e dagli amministratori dei dati. La progettazione di dettaglio del database \u00e8 demandata agli amministratori del database stesso.\nI tre tipi di organizzazione pi\u00f9 comuni sono il modello gerarchico, il modello reticolare e il modello relazionale. Il modello dominante oggi \u00e8 quello relazionale, normalmente utilizzato con il linguaggio di interrogazione SQL. Molti DBMS supportano le API (\"Application programming interface\") dell\"'Open Database Connectivity\" (ODBC) o \"Java Database Connectivity\" (JDBC, lo standard per Java), che forniscono ai programmatori strumenti standardizzati per l'accesso ai database.\nI \"database server\" sono computer ottimizzati per ospitare i programmi che costituiscono il database reale e sui quali girano solo il DBMS e il software a esso correlato, nelle situazioni reali spesso questi computer svolgono anche altre funzioni non correlate con la gestione del database. Di solito si tratta di macchine multiprocessore e con dischi fissi configurati in modalit\u00e0 RAID per una memorizzazione stabile e affidabile dei dati per garantire la continuit\u00e0 del servizio anche in caso di guasto a un componente (sistemi \"fault tolerant\" o ad alta affidabilit\u00e0 e disponibilit\u00e0). In ambienti dove vengono processate transazioni con moli di dati particolarmente elevate vengono utilizzati anche componenti \"hardware\" che hanno la funzione specifica di acceleratori di database e che sono collegati a uno o pi\u00f9 server attraverso canali preferenziali ad alta velocit\u00e0 di trasmissione.\nSempre pi\u00f9 frequentemente si assiste alla integrazione delle basi di dati e di Internet: una vasta classe di applicazioni della Rete fa uso di informazioni presenti su basi di dati; esempi di questo tipo di applicazioni vanno dai cataloghi delle imprese alle edizioni \"on-line\" dei giornali e dei quotidiani. Per garantire un linguaggio di modellizzazione che consenta di passare dalla visualizzazione dei dati in un formato compatibile con le basi di dati a una \"vista\" concettuale del futuro sito web esiste un linguaggio specifico chiamato WebML.\nServizi implementati.\nUn DBMS \u00e8 uno strumento per la creazione e la gestione efficiente di grandi quantit\u00e0 di dati che consente di conservarli in modo sicuro per lunghi periodi di tempo. Un DBMS fornisce agli utenti questi servizi:\nSi considerano due diversi tipi di utenti:\nNell'architettura di un DBMS abbiamo le seguenti sezioni:\nUna suddivisione alternativa semplificata (ma parziale), utile a comprendere per linee generali il comportamento di un DBMS, potrebbe essere questa:\nGestore delle interrogazioni.\nSi occupa di elaborare le richieste dell'utente, di solito espresse in SQL, quindi in un linguaggio di tipo dichiarativo (un tipo di linguaggio in cui si descrivono i dati che si vogliono ottenere), e di tradurle in un insieme di operazioni (una procedura), che saranno poi effettivamente eseguite. Di solito vi sono pi\u00f9 modi diversi di tradurre un'interrogazione e la funzione principale del gestore delle interrogazioni \u00e8 quella di scegliere fra le varie alternative quella migliore, quella cio\u00e8 che richiede un minor tempo di elaborazione e una minore occupazione di memoria. Ad esempio, un'ottimizzazione in grandi database consiste nell'anticipare sempre le operazioni di selezione, in modo da diminuire fin dall'inizio il numero di record da elaborare, con ovvi miglioramenti nell'occupazione di memoria e nella velocit\u00e0. Un'altra ottimizzazione \u00e8 nel caso di un database piccolo, all'esecuzione delle istruzioni SQL un puntatore scorrer\u00e0 e selezioner\u00e0 le righe di dati della tabella interessati, e stamper\u00e0 i risultati della ricerca su una nuova tabella, senza la creazione di una tabella temporanea. Altre ottimizzazioni sono sempre fatte basandosi su criteri di tipo statistico: la grandezza di una tabella, come le tabelle sono fisicamente memorizzate, ecc.\nAlla fine dell'elaborazione il gestore delle interrogazioni dar\u00e0 delle direttive al gestore dei metodi di accesso per trovare le tuple.\nGestore del metodo di accesso.\nSi occupa di individuare il blocco in cui \u00e8 presente la tupla di interesse.\nUn utente con privilegi di amministratore dichiara al sistema come gestire gli accessi, tramite una tavola CRUD.\nIl DBMS dovrebbe consentire l'accesso in scrittura a una generica risorsa informatica, a un solo utente alla volta. Se due utenze accedono alla stessa risorsa, apportando modifiche, si hanno due casi:\nIl DBMS pu\u00f2 includere delle \"utility\" per fare dei \"merge\" fra versioni differenti della stessa risorsa.\nGestore del buffer.\nUn DBMS deve gestire una grossa mole di dati, e nel corso delle elaborazioni lo spazio richiesto per i blocchi di dati sar\u00e0 spesso maggiore dello spazio di memoria disponibile. Per questo vi \u00e8 la necessit\u00e0 di gestire un'area di memoria in cui caricare e scaricare i blocchi. Il gestore del buffer si occupa principalmente di gestire le operazioni inerenti al salvataggio e il caricamento dei blocchi.\nIn effetti, le operazioni che mette a disposizione il gestore del buffer sono queste:\nPrima di introdurre gli ultimi 2 comandi si deve anticipare che il DBMS pu\u00f2 operare in 2 modalit\u00e0: FORCE e NOT FORCE. Quando lavora in modalit\u00e0 FORCE, il salvataggio su disco avviene in modalit\u00e0 sincrona con il commit di una transazione. Quando lavora in modalit\u00e0 NOT FORCE il salvataggio viene effettuato di tanto in tanto in maniera asincrona. In genere i database commerciali operano in modalit\u00e0 NOT FORCE perch\u00e9 ci\u00f2 consente un aumento delle prestazioni: il blocco pu\u00f2 subire pi\u00f9 modifiche in memoria prima di essere salvato, poi \u00e8 possibile scegliere di effettuare i salvataggi quando il sistema \u00e8 pi\u00f9 scarico.\nGestione dei guasti.\nIl recovery manager \u00e8 responsabile di garantire la coerenza l'atomicit\u00e0, la persistenza e di realizzare i comandi transazionali fondamentali quali begin transaction, end transaction, commit work, rollback work.\nL'obiettivo del recovery manager \u00e8 quello di gestire il rollback di una transazione, ricostruire uno stato consistente del DB e che ne rispetti la semantica delle transazioni, in seguito ad un guasto del DBMS.\nTipi di guasti.\nUn DBMS deve essere in grado di fronteggiare diverse tipologie di guasti:\nUn guasto di sistema pu\u00f2 essere un system crash dovuto ad un errore software o hardware, un errore di sistema di applicativo, dovuto ad esempio ad una divisione per zero, un errore generato dalle condizioni logiche durante l'esecuzione di una transazione. Questo tipo di guasto causa la perdita dei dati contenuti nel buffer ma la memoria di massa rimane comunque valida.\nUn guasto di memoria secondaria \u00e8 pi\u00f9 complesso da gestire e pu\u00f2 essere causato da eventi catastrofici che non permettono di avere una memoria ancora valida. Questo tipo di guasto causa una perdita fisica dei dati memorizzati ma non dei log che vengono salvati in una memoria stabile.\nMetodologie applicate dal DBMS.\nPer risolvere il problema dei guasti il DBMS utilizza le seguenti metolodogie:\nOperazioni.\nPer ripristinare situazioni non congruenti derivate da crash del sistema, il DBMS ha disposizione l'operazione di redo e l'operazione di undo da utilizzare tramite la lettura del log.\nPer le transazioni che al momento di un guasto sono nello stato di committed, dato che bisogna garantire la propriet\u00e0 di persistenza, sar\u00e0 necessario rifare le azioni che sono state salvate nel log tramite l'istruzione redo.\nPer le transazioni che invece si trovano nello stato di uncommitted \u00e8 necessario annullare le operazioni che stavano facendo tramite l'operazione di undo."}
{"id": "49276", "revid": "92920", "url": "https://it.wikipedia.org/wiki?curid=49276", "title": "Basilio (nome)", "text": "Origine e diffusione.\nContinua il nome greco \u0392\u03b1\u03c3\u03b9\u03bb\u03b5\u03b9\u03bf\u03c2 (\"Basileios\"), latinizzato in \"Basilius\", che vuol dire \"regio\", \"regale\", dal termine \u03b2\u03b1\u03c3\u03b9\u03bb\u03b5\u03c5\u03c2 (\"basileus\"), cio\u00e8 \"re\", titolo che veniva usato dagli imperatori bizantini. Etimologicamente, \u03b2\u03b1\u03c3\u03b9\u03bb\u03b5\u03c5\u03c2 \u00e8 di origine ignota, forse un prestito da qualche linguaggio dell'Asia Minore (anche se alcune fonti propongono una composizione dai lemmi greci \u03b2\u03b1\u03c3\u03b9\u03c2, \"basis\", \"base\", \"fondamento\", e \u03bb\u03b1\u03bf\u03c2, \"laos\", \"popolo\").\nDa \u03b2\u03b1\u03c3\u03b9\u03bb\u03b5\u03c5\u03c2 sono tratti anche altri nomi, quali Basilisco, Basilissa e Basilide, dal significato leggermente diverso, mentre Basiliano \u00e8 un derivato di Basilio.\nIl nome entr\u00f2 nell'uso in ambiti cristiani, specie in quelli orientali, grazie alla figura di Basilio Magno, dottore della Chiesa. Sempre grazie a Basilio Magno l'uso del nome continu\u00f2 durante il Medioevo ma curiosamente, in quel periodo, in Inghilterra, era pi\u00f9 diffuso nella forma femminile \"Basilia\" che in quella maschile \"Basil\". In italiano moderno \u00e8 sporadicamente usata anche la forma Vassili, perlopi\u00f9 dalla minoranza slovena, e rappresenta un adattamento delle varie forme slave.\nVa notato che la forma inglese \"Basil\" coincide anche con un nome arabo, \u0628\u0627\u0633\u0644 (\"Basil\"), che vuol dire \"coraggioso\".\nOnomastico.\nL'onomastico si festeggia generalmente in memoria di san Basilio Magno, vescovo di Cesarea e dottore della Chiesa, commemorato il 2 gennaio nel calendario romano generale (il 14 giugno in edizioni prima del 1969)) e il 1\u00ba gennaio dalla Chiesa ortodossa. I santi e beati con questo nome sono comunque molto numerosi, e tra questi si possono ricordare, alle date seguenti:"}
{"id": "49277", "revid": "1590006", "url": "https://it.wikipedia.org/wiki?curid=49277", "title": "Vincenzo", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue\nOrigine e diffusione.\nDeriva dal nome latino \"Vincentius\", che, tratto dall'aggettivo \"vincens\" (participio presente del verbo latino \"vincere\"), significa letteralmente \"che vince\", \"che conquista\", \"vincente\". Ha pertanto significato analogo ai nomi Vittorio, Niceta e Sanjay. Di chiaro valore augurale, fu popolare fra i primi cristiani; in tali ambienti, e pi\u00f9 generalmente in ambito religioso, il nome pu\u00f2 essere interpretato come \"vincente sul male, sul peccato\".\nIn Italia \u00e8 uno dei nomi di pi\u00f9 vasta popolarit\u00e0, soprattutto al sud e nelle isole maggiori, grazie alla diffusione del culto di numerosissimi santi. Si calcola che durante il XX secolo fosse all'ottavo posto per frequenza e ancora nel 2004 era al 30\u00ba posto tra i nomi pi\u00f9 scelti per i nuovi nati.\nIn Inghilterra venne introdotto nel 1200, e sebbene usato sin da allora ha acquisito una certa diffusione solo a partire dal XIX secolo.\nOnomastico.\nSono molto numerosi i santi e i beati che hanno portato questo nome; l'onomastico viene generalmente festeggiato in memoria di uno dei tre maggiori di essi:\nTra gli altri santi e beati si ricordano poi:"}
{"id": "49278", "revid": "767487", "url": "https://it.wikipedia.org/wiki?curid=49278", "title": "Basilisco (nome)", "text": "Origine e diffusione.\nContinua il nome greco antico \u0392\u03b1\u03c3\u03b9\u03bb\u03af\u03c3\u03ba\u03bf\u03c2 (\"Basiliskos\"), che \u00e8 basato sull'aggettivo \u03b2\u03b1\u03c3\u03b9\u03bb\u03af\u03c3\u03ba\u03bf\u03c2 (\"basiliskos\"); \u00e8 un diminutivo di \u03b2\u03b1\u03c3\u03b9\u03bb\u03b5\u03cd\u03c2 (\"basileus\", \"re\"), e quindi significa \"piccolo re\" (come Joyce e Cirillo) oppure \"principe\"; allo stesso termine greco risalgono diversi altri nomi, quali Basilio, Basilide e Basilissa, quindi alcune fonti considerano questo nome una variante di Basilio.\nQuesto nome \u00e8 portato anche dal mitologico basilisco, il cui sguardo e respiro, secondo la leggenda, sono mortali: tale bestia \u00e8 cos\u00ec chiamata per via di una cresta o di una macchia sul capo che ricorda per forma una corona.\nOnomastico.\nL'onomastico si pu\u00f2 festeggiare il 22 maggio in memoria di san Basilisco, vescovo di Comana nel Ponto, martire con diversi altri compagni sotto Galerio"}
{"id": "49279", "revid": "767487", "url": "https://it.wikipedia.org/wiki?curid=49279", "title": "Basilissa (nome)", "text": "Origine e diffusione.\nNome di scarsissima diffusione, continua il greco \u0392\u03b1\u03c3\u03b9\u03bb\u03b9\u03c3\u03c3\u03b1 (\"Basilissa\"), che vuol dire letteralmente \"regina\". Etimologicamente \u00e8 il femminile di \u03b2\u03b1\u03c3\u03b9\u03bb\u03b5\u03cd\u03c2 (\"basileus\", \"re\"), termine a cui risalgono anche i nomi Basilio, Basilide e Basilisco, pertanto talvolta Basilissa viene considerato una variante di Basilia.\nIl nome \u00e8 portato da Vasilisa la Bella, personaggio di una fiaba popolare russa raccolta da Aleksandr Nikolaevi\u010d Afanas'ev.\nOnomastico.\nL'onomastico pu\u00f2 essere festeggiato in memoria di pi\u00f9 sante, commemorate alle date seguenti:"}
{"id": "49280", "revid": "1652635", "url": "https://it.wikipedia.org/wiki?curid=49280", "title": "Economista", "text": "L'economista \u00e8 lo studioso dell'economia nel suo complesso, il cui obiettivo \u00e8 interpretare la societ\u00e0 e il comportamento economico dei suoi agenti, individuandone metodi e teorie esplicative mediante ricerca e analisi scientifica. Il campo di indagine comprende lo studio del comportamento di tutti gli agenti economici: individui, famiglie, imprese, istituzioni, gruppi sociali, pubblica amministrazione, ecc. \nGli economisti tendono perci\u00f2 normalmente a specializzarsi in un settore specifico delle scienze economiche: i principali sono l'economia politica (\"economia pura\") e l'economia aziendale (\"economia applicata\").\nSi considerano discipline integranti l'economia pura la politica economica, la scienza delle finanze e l'economia industriale. \nVanno invece nell'economia aziendale la maggior parte degli altri settori dell'economia: il management e le sue articolazioni specialistiche quali corporate governance, strategia e organizzazione aziendale; l'economia finanziaria; la finanza aziendale; la ragioneria. Correlate all'economia, ma da essa distinte, sono ulteriori discipline non strettamente economiche come la matematica finanziaria, l'econometria, la statistica.\nFormazione.\nLe scienze economiche sono il tema di studi delle facolt\u00e0 universitarie di Economia, Management e Finanza in Italia, eredi del precedente corso di laurea quadriennale in \"Economia e commercio\". Sono oggi organizzate secondo un ciclo di studi di primo livello (laurea triennale) in seguito al quale \u00e8 possibile proseguire con una laurea specialistica (biennale). Il corso \u00e8 costruito con l'obiettivo di fornire una formazione di base nelle scienze economiche ed economico-aziendali, per poi proseguire gli studi ovvero andare a lavorare nel mondo delle imprese.\nUna grande quantit\u00e0 di economisti si sono formati anche in altre facolt\u00e0 appartenenti all'area delle scienze sociali, come nel caso della laurea in Scienze politiche, economiche, sociali e dell'amministrazione.\nMolti esponenti della scienza economica italiana provengono dalle facolt\u00e0 di Giurisprudenza, nella maggior parte dei casi discutendo una tesi di laurea in economia, come ad esempio lo stesso vincitore del Premio Nobel per l'economia Franco Modigliani e poi Francesco Forte, Paolo Sylos Labini, Paolo Le\u00f2n, Domenico Siniscalco e Guido Carli.\nTra i pi\u00f9 noti Ministri economici (Economia e Finanze, Bilancio, Tesoro) dell'Italia repubblicana, oltre al gi\u00e0 citato Carlo Azeglio Ciampi, vi sono stati i docenti universitari Luigi Einaudi, Ezio Vanoni, Beniamino Andreatta e Giulio Tremonti.\nCanali privilegiati di specializzazione post laurea delle scienze economiche sono oggi il master in business administration (MBA) e il dottorato di ricerca (Ph.D.), a cui si accede previo concorso pubblico.\nA questi si affiancano una grande variet\u00e0 di master universitari e corsi di specializzazione, il cui taglio risulta tuttavia in genere pi\u00f9 applicativo che non di approfondimento concettuale."}
{"id": "49281", "revid": "47767", "url": "https://it.wikipedia.org/wiki?curid=49281", "title": "Basilla", "text": ""}
{"id": "49284", "revid": "1452073", "url": "https://it.wikipedia.org/wiki?curid=49284", "title": "Bassa", "text": ""}
{"id": "49285", "revid": "47767", "url": "https://it.wikipedia.org/wiki?curid=49285", "title": "Bassilla", "text": ""}
{"id": "49287", "revid": "287204", "url": "https://it.wikipedia.org/wiki?curid=49287", "title": "Harvard Lampoon", "text": "Harvard Lampoon \u00e8 la pi\u00f9 antica rivista umoristica mondiale, creata negli Stati Uniti nel 1876 e prodotta dagli studenti della Harvard University, una delle pi\u00f9 prestigiose universit\u00e0 americane.\nStoria.\nNel 1970, dall\"Harvard Lampoon\" si distacc\u00f2 la \"National Lampoon\", pi\u00f9 nota a livello mondiale per i suoi show teatrali e televisivi e per le produzioni cinematografiche (tra le quali \"Animal House\" di John Landis con John Belushi, del 1978).\nAutori.\nTra gli autori che si sono succeduti negli anni sulle pagine del magazine troviamo William Randolph Hearst, George Plimpton, Chevy Chase, John Updike, Conan O'Brien, Michael Schur, Greg Daniels, Simon Rich (ex-presidente dell'Harvard Lampoon), B. J. Novak, Robert Carlock, Alan Yang, Colin Jost, Carter Burwell, Justin Hurwitz. \nHa una lunga rivalit\u00e0 con \"The Harvard Crimson\"."}
{"id": "49288", "revid": "834", "url": "https://it.wikipedia.org/wiki?curid=49288", "title": "National Lampoon's Animal House", "text": ""}
{"id": "49289", "revid": "697352", "url": "https://it.wikipedia.org/wiki?curid=49289", "title": "National Lampoon", "text": "La National Lampoon era una rivista satirica americana fondata nel 1970 ed attiva fino al 1998. Venne fondata da Douglas Kenney ed Henry Beard.\nNata dalle ceneri della \"Harvard Lampoon\", la pi\u00f9 antica rivista umoristica mondiale, la National Lampoon raggiunse la sua massima popolarit\u00e0 alla fine degli anni '70, divenendo un punto di riferimento per la satira e la comicit\u00e0 mondiali. Dalla rivista sono successivamente nati film, show radiofonici, spettacoli teatrali, dischi e libri.\nStoria.\nNegli anni settanta il \"magazine\" trov\u00f2 la fortuna maggiore, trattando della pop culture, della contro-cultura e di politica.\nIl gruppo partor\u00ec anche uno show teatrale di successo, \"Lemmings\" (tra gli attori da ricordare John Belushi e Chevy Chase), numerosi album musicali divenuti in breve molto popolari, uno show radiofonico e alcuni film, tra i quali il pi\u00f9 famoso \u00e8 \"National Lampoon's Animal House\", noto in Italia semplicemente come \"Animal House\", nel 1978.\nFilmografia.\nIl film \"National Lampoon's Vacation\" (1983), diede vita a numerosi sequel, tra i quali \"National Lampoon's European Vacation\" (1985), \"National Lampoon's Christmas Vacation\" (1989), \"Vegas Vacation\" (1997), e \"\" (2003), quest'ultimo importato in Italia esclusivamente per la trasmissione televisiva. Nel 2015 esce un altro sequel \"Come ti rovino le vacanze\" (\"Vacation\") interpretato da Ed Helms, nel quale torna anche Chevy Chase nella parte di Clark Griswold.\nAltri film della \"National Lampoon\":"}
{"id": "49292", "revid": "124364379", "url": "https://it.wikipedia.org/wiki?curid=49292", "title": "Dan Aykroyd", "text": "Biografia.\nOrigini e primi passi nello spettacolo.\nNato all'Ottawa General Hospital in una famiglia cattolica, suo padre \u00e8 Samuel Cuthbert Peter Hugh Aykroyd, di origini inglesi, irlandesi, olandesi e scozzesi, e sua madre Lorraine H\u00e9l\u00e8ne (nata Gougeon), franco-canadese; il giovane Dan decide di entrare in seminario, ma ne viene espulso a diciassette anni, ritenuto inadatto per la vita ecclesiastica. Frequenta cos\u00ec la St. Pius X High School e la St. Patrick's High School e poi si iscrive all'Universit\u00e0 di Carleton, nella sua citt\u00e0 natale Ottawa, per studiare sociologia e criminologia, ma interromper\u00e0 gli studi prima della laurea.\nNel frattempo cresce l'amore per il palcoscenico e la comicit\u00e0, tanto da indurlo a iniziare la gavetta come cabarettista in alcuni night-club. Il primo show ideato e interpretato da lui fu \"Change for a Quarter\" (1972). In breve, grazie alla sua abilit\u00e0 ed al successo ottenuto, ottiene numerose partecipazioni alla televisione canadese.\nL'incontro con John Belushi: i Blues Brothers.\nA Toronto, Aykroyd incontra per la prima volta il comico statunitense John Belushi, con il quale instaura non solo un solido rapporto lavorativo, ma anche una profonda amicizia. Negli anni seguenti, dal 1975 al 1980, la coppia sar\u00e0 protagonista del cast originale del celebre show della NBC, il \"Saturday Night Live\", un programma che ha rivoluzionato la televisione americana e che ha lanciato i maggiori talenti comici del cinema statunitense. Nel 1979, Aykroyd e Belushi collaborano anche sul grande schermo, con la commedia \"1941 - Allarme a Hollywood\" di Steven Spielberg, al suo quinto film. Aykroyd interpreta il sergente Frank Tree, capo di alcuni militari che vanno in giro con un carro armato.\nIl 1980 proietta i due nella storia del cinema: \u00e8 l'anno, infatti, del geniale film-musical di John Landis \"The Blues Brothers\", scritto dal regista insieme allo stesso Aykroyd. I due interpretano i fratelli Jake (Belushi) ed Elwood (Aykroyd) Blues, due personaggi nati per alcuni sketch del \"SNL\", che diventano in breve tempo famosi in tutto il mondo, inconfondibili nelle loro tenute nere e occhiali da sole.\nViene anche formata una vera e propria band blues di grande successo denominata Blues Brothers Band, la quale dar\u00e0 alla luce un disco che ha scalato le classifiche di vendita. Nello stesso anno, John Belushi lascia il \"Saturday Night Live\": scomparir\u00e0 prematuramente neanche due anni dopo, il 5 marzo 1982, per un'overdose. Poco dopo, anche Dan lascia lo show, sconvolto dalla morte del \"fratello\", e si dedica interamente al cinema.\n\"We Are The World\".\nNel 1985 partecip\u00f2 ad USA for Africa, un supergruppo di 45 celebrit\u00e0 della musica pop tra cui Michael Jackson, Lionel Richie, Billy Joel, Stevie Wonder e Bruce Springsteen, cantando \"We Are the World\" prodotta da Quincy Jones e incisa a scopo benefico. I proventi raccolti con \"We Are the World\" furono devoluti alla popolazione dell'Etiopia, afflitta in quel periodo da una disastrosa carestia. Il brano vinse il Grammy Award come \"canzone dell'anno\", come \"disco dell'anno\", e come \"miglior performance di un duo o gruppo vocale pop\". Nel 1989 partecipa anche al video musicale \"Liberian Girl\" dello stesso Michael Jackson.\nIl cinema.\nLa lunga carriera d'attore di Dan Aykroyd \u00e8 iniziata quando ancora militava nel cast del SNL. Il suo primo film \u00e8 stato \"Love at First Sight\" (1977) in cui ha interpretato un giovane innamorato affetto da cecit\u00e0. Proseguir\u00e0 con una serie di pellicole girate con l'amico John Belushi come \"1941 - Allarme a Hollywood\", il cult \"The Blues Brothers\" e \"I vicini di casa\", ma mentre si stavano avviando i nuovi progetti, John Belushi muore, costringendo l'attore a posticipare alcuni suoi lavori inizialmente pensati per la coppia dei due comici. Nel 1982 \u00e8 nel film di Michael Pressman \"Doctor Detroit\", sul set del quale incontra la futura moglie, Donna Dixon.\nAykroyd scrive e recita principalmente in commedie tra cui \"Una poltrona per due\" (1983) con un esilarante Eddie Murphy e \"Ghostbusters - Acchiappafantasmi\" (1984), film che ottiene un enorme successo in tutto il mondo e dal quale verr\u00e0 prodotta anche una serie animata e un sequel, \"Ghostbusters II\" (mentre il progetto \"Ghostbusters III\" non and\u00f2 in porto dando spazio nel 2009 al videogame con le voci degli attori originali). Il progetto \"Ghostbusters\" risaliva al 1982, ma la scomparsa di John Belushi, che doveva far parte del cast insieme a Dan Aykroyd stesso, John Candy e a Eddie Murphy, fece slittare la produzione di due anni. Tra gli attori figura un altro membro del \"cast originale\" del SNL, Bill Murray.\n\u00c8 nel 1989 che Dan interpreta il suo primo ruolo drammatico nel film di Bruce Beresford \"A spasso con Daisy\", con il quale ottiene subito una nomination all'Oscar come migliore attore non protagonista. Nel 1988 gli viene assegnato un Razzie Award come peggior attore non protagonista dell'anno, per la sua interpretazione in \"Due palle in buca\", e lo stesso ironico premio nel 1991 per \"Nient'altro che guai\", unico film in cui \u00e8 anche regista e sceneggiatore.\nNonostante il riscontro positivo da parte del pubblico per alcuni film come \"Pap\u00e0, ho trovato un amico\" (1991) e \"I signori della truffa\" (1992)\",\" negli anni novanta l'attore non riesce a replicare il successo ottenuto precedentemente. Intanto compare anche nel video musicale della canzone \"Per colpa di chi\" (1995) di Zucchero. Nel 1998 fa di nuovo coppia con John Landis, dando alla luce il sequel del classico \"The Blues Brothers\", \" \"(\"Blues Brothers 2000\"), ma il risultato \u00e8 deludente e non regge il paragone con l'originale, soprattutto per l'assenza di John Belushi.\nNel nuovo millennio interpreta alcuni ruoli di secondo piano in pellicole come \"Pearl Harbor\" (2001), \"Evolution\" (2001) e le commedie con Adam Sandler \"50 volte il primo bacio\" (2003) e \"Io vi dichiaro marito e... marito\" (2007). Nel 2014 \u00e8 il manager Ben Bart nella biografia di James Brown \"Get on Up\".\nNel 2020 riprende il suo ruolo di Ray Stantz nel vero sequel dei primi due film di \"Ghostbusters\", intitolato \"\", diretto da Jason Reitman.\nVita privata.\nPrecedentemente fidanzato con l'attrice Carrie Fisher, ha conosciuto sul set del film \"Doctor Detroit\" (1983) l'attrice Donna Dixon che ha sposato nel 1983 e dalla quale ha avuto tre figlie: Danielle Alexandra (1989), Belle Kingston (1993) e Stella Irene August (1998). Aykroyd \u00e8 affetto dalla Sindrome di Asperger.\nLa House of Blues.\nNel 1992 Aykroyd, insieme al suo amico Isaac Tigrett (uno dei cofondatori dell'Hard Rock Cafe), ha fondato una catena di locali chiamata \"House of Blues\" (letteralmente la \"casa del blues\"), con l'intento di promuovere la musica blues, molto amata dal comico canadese, e che molta importanza ebbe nella genesi del suo capolavoro, \"Blues Brothers\". La prima \"House of Blues\" della catena fu fondata a Cambridge nel Massachusetts. Anche Jim Belushi partecipa attivamente alla gestione e alla promozione di questa impresa.\nCrystal Head Vodka.\nNel 2007, insieme all'artista John Alexander ha fondato il marchio di vodka Crystal Head Vodka. La bevanda \u00e8 prodotta dalla Globefill Inc. in Newfoundland and Labrador, Canada.\nOnorificenze.\nNel 2002 \u00e8 stato anche premiato con la \"Walk of Fame\" canadese.\nDoppiatori italiani.\nNelle versioni in italiano dei suoi film, Dan Aykroyd \u00e8 stato doppiato da:\nDa doppiatore \u00e8 sostituito da:"}
{"id": "49295", "revid": "1632387", "url": "https://it.wikipedia.org/wiki?curid=49295", "title": "Gesualdo", "text": ""}
{"id": "49300", "revid": "47767", "url": "https://it.wikipedia.org/wiki?curid=49300", "title": "Gesualdo (nome)", "text": "Origine e diffusione.\nSi tratta di un nome medievale, attestato in latino nelle forme \"Gesualdus\" e \"Gesualda\"; la sua origine \u00e8 dibattuta, e le ipotesi al riguardo si suddividono grossomodo in due filoni: \nVa notato, inoltre, che \"Gesualdo\" \u00e8 sia il nome di una cittadina della Campania, sia un cognome italiano; la correlazione tra nome, cognome e toponimo \u00e8 per\u00f2 incerta: il cognome potrebbe derivare dal nome oppure dal toponimo; il toponimo, attestato dal 1150 come \"Gisualdum\" e \"Gesualdum\", potrebbe a sua volta derivare dal nome oppure avere un'indipendente origine germanica (da \"Gisu\" e \"wald\", \"bosco di Giso\").\nIl nome gode di particolare diffusione in Calabria e Sicilia, specialmente nel reggino, per via del culto del venerabile frate cappuccino Gesualdo (al secolo Giuseppe Malacrino). Nel resto d'Italia \u00e8 noto principalmente per via del romanzo di Giovanni Verga \"Mastro-don Gesualdo\".\nOnomastico.\nCome nome adespota, ovvero privo di santo patrono, l'onomastico non viene festeggiato in un giorno proprio bens\u00ec il 1\u00ba novembre, ricorrenza di Ognissanti."}
{"id": "49309", "revid": "1543377", "url": "https://it.wikipedia.org/wiki?curid=49309", "title": "ReiserFS", "text": "ReiserFS \u00e8 un file system progettato e implementato da un team di programmatori guidati da Hans Reiser. \u00c8 correntemente supportato solo dal kernel Linux, ma potr\u00e0 essere incluso in altri sistemi operativi nel futuro. Con la versione 2.4.1 di Linux, ReiserFS \u00e8 stato il primo journaling file system ad essere incluso nel kernel vanilla.\nIl suo pi\u00f9 noto vantaggio rispetto al principale file system Linux di allora, ext2, \u00e8 dato dall'essere un filesystem journaled, che cio\u00e8 usa \"journaled metadata\". Questa caratteristica riduce molto il rischio di corruzione del filesystem, ed elimina la necessit\u00e0 di lunghi controlli, dopo una interruzione non prevista del funzionamento del sistema o uno spegnimento non corretto, dovuto magari a mancanza di corrente o a un crash di sistema. Sfortunatamente, convertire una partizione all'uso di ReiserFS richiede agli utenti del filesystem ext2 di riformattare completamente tali partizioni, svantaggio non condiviso dal suo principale concorrente, ext3.\nReiserFS, inoltre, gestisce in maniera molto efficiente directory contenenti grandi quantit\u00e0 di piccoli file. Questo \u00e8 importante, per esempio, per la gestione di archivi di Usenet.\nGrazie ai suoi vantaggi, molte distribuzioni di Linux lo usano come file system di default.\nIl file system pu\u00f2 essere ridimensionato aumentandolo o riducendolo con l'utility resize_reiserfs. Questa per\u00f2 agisce solo sul filesystem e non sulla partizione che pu\u00f2 essere modificata con tool standard come cfdisk.\nEsiste la possibilit\u00e0 di recuperare file cancellati erroneamente usando il comando reiserfsck senza ricorrere a software esterni. Una descrizione della procedura da seguire \u00e8 reperibile nei Gentoo forums: ReiserFS undelete/data recovery HOWTO\nIl successore di ReiserFS \u00e8 Reiser4.\nDopo le vicissitudini personali di Hans Reiser, lo sviluppo \u00e8 fortemente rallentato."}
{"id": "49310", "revid": "1893", "url": "https://it.wikipedia.org/wiki?curid=49310", "title": "Modo reale", "text": ""}
{"id": "49312", "revid": "287204", "url": "https://it.wikipedia.org/wiki?curid=49312", "title": "Bruno", "text": ""}
{"id": "49313", "revid": "1401415", "url": "https://it.wikipedia.org/wiki?curid=49313", "title": "Bruno (nome)", "text": "Origine e diffusione.\nDal nome medievale \"Bruno\" che, come accadeva spesso nell'onomastica antica, allude chiaramente al colore dei capelli. Etimologicamente, il termine \"bruno\" deriva dal germanico \"brun\" (\"braun\" in tedesco moderno), col significato letterale di \"colore scuro\".\nOnomastico.\nL'onomastico ricorre il 6 ottobre in ricordo di san Bruno di Colonia monaco, fondatore dei certosini. Si ricordano con questo nome anche, alle date seguenti:"}
{"id": "49321", "revid": "181699", "url": "https://it.wikipedia.org/wiki?curid=49321", "title": "Bastardi senza gloria", "text": "Bastardi senza gloria (\"Inglourious Basterds\") \u00e8 un film di guerra ucronico del 2009 scritto e diretto da Quentin Tarantino.\nIl titolo \u00e8 un omaggio al film del 1977 di Enzo G. Castellari \"Quel maledetto treno blindato\", uscito negli Stati Uniti con il titolo \"The Inglorious Bastards\" che Tarantino ha modificato in modo omofonico in \"Inglourious Basterds\".\n\u00c8 il primo capitolo della \"Trilogia Storica\" di Quentin Tarantino, che proseguir\u00e0 con \"Django Unchained\" e \"C'era una volta a... Hollywood\", omaggiando Sergio Leone e la sua \"Trilogia del tempo\", rivisitando sotto la sua chiave d'autore vari periodi della Storia contemporanea.\nTrama.\n1941. Nella Francia occupata dai nazisti, la giovane ebrea Shosanna Dreyfus assiste al massacro di tutta la propria famiglia per mano del colonnello tedesco Hans Landa, soprannominato \"cacciatore di ebrei\" per la sua abilit\u00e0 nel fiutare i loro nascondigli. La ragazza riesce a sfuggire miracolosamente alla morte e si rifugia a Parigi.\n1944. Il tenente Aldo Raine recluta una squadra speciale di otto soldati ebrei soprannominati i \"Bastardi\", appartenenti a diverse unit\u00e0 delle forze armate americane. I soldati verranno paracadutati in Europa poco prima dello sbarco in Normandia, con la missione di seminare il terrore fra i nazisti, uccidendo ogni soldato tedesco che incontrano per prendere loro lo scalpo. Il soprannome \"Bastardi\" \u00e8 stato dato loro dai soldati tedeschi per i continui massacri che Raine e il suo gruppo facevano, in particolare per le cruente uccisioni compiute dal sergente Donnie Donowitz (soprannominato \"L'Orso Ebreo\") con una mazza da baseball. Al gruppo si \u00e8 aggiunto da poco un nuovo membro: l'ex soldato tedesco Hugo Stiglitz, divenuto famoso nell'esercito tedesco per avere ucciso 13 ufficiali della Gestapo.\nIntanto a Parigi, la bella Shosanna ha assunto la nuova identit\u00e0 di Emmanuelle Mimieux e ha ereditato dagli zii una sala cinematografica. Qui ha attirato le attenzioni di Friedrich Zoller, eroe della nazione tedesca per esser riuscito a sopravvivere da solo su una torre campanaria uccidendo 300 nemici. Il soldato \u00e8 ormai una stella per i nazisti, a tal punto che gli viene dedicato un film, da lui stesso interpretato, intitolato \"Orgoglio della nazione\". Alla prima del film sono invitati tutti i maggiori gerarchi del Terzo Reich, tra cui Hermann G\u00f6ring, Martin Bormann e lo stesso Hitler. Per far colpo sulla ragazza, Zoller convince le autorit\u00e0 naziste a celebrare la prima nel cinema di Shosanna. La ragazza apprende la notizia durante un pranzo cui \u00e8 costretta a partecipare con Zoller e in cui interviene proprio il colonnello Hans Landa, il carnefice della sua famiglia: nonostante il dubbio di essere stata riconosciuta come Shosanna, la ragazza vuole approfittare della presenza delle pi\u00f9 alte cariche politiche naziste riunite nel suo cinema per ucciderle tutte con l'occasione.\nLa squadra di Raine \u00e8 intanto divenuta nota allo stesso Adolf Hitler per le numerose uccisioni perpetrate ai danni delle fila delle SS e per i marchi a forma di svastica con cui sfigurano la fronte dei soldati tedeschi. I \"Bastardi\" si ritrovano ora a collaborare con la famosa attrice tedesca Bridget Von Hammersmark, spia sotto copertura per gli Alleati impegnata in un'operazione segreta che ha l'intento di colpire i \"leader\" del Terzo Reich proprio alla \"premi\u00e8re\" del film \"Orgoglio della nazione\". La Hammersmark concorda il primo \"rendez-vouz\" con i Bastardi presso il bar-scantinato \"La Louisiane\". Le cose non vanno per il verso giusto, dal momento che il luogo si ritrova ad essere casualmente pieno di militari tedeschi a riposo: uno degli ultimi arrivati tra i Bastardi, di nazionalit\u00e0 inglese, viene smascherato da un maggiore della Gestapo quando indica al cameriere il numero tre con la mano nell'uso anglosassone (sollevando indice, medio e anulare) anzich\u00e9 tedesco (pollice, indice e medio). La situazione degenera in una sparatoria, uno stallo alla messicana nel quale l'unica a salvarsi \u00e8 l'attrice Bridget von Hammersmark, recuperata da Raine e gli altri che avevano atteso all'esterno. Il colonnello Landa, giunto sul luogo per indagare sulla sparatoria, rinviene una scarpa dell'attrice e un suo autografo su un fazzoletto, non trovando per\u00f2 il corpo della donna, e trae le dovute conclusioni.\nI Bastardi riescono a giungere in tempo al cinema di Shosanna. Sotto copertura di attori siciliani, il tenente Aldo Raine (veterano dello sbarco in Sicilia del 1943) accompagna la von Hammersmark ferita con altri tre dei suoi. Anche Hans Landa \u00e8 presente nel cinema e, grazie alla sua inaspettata conoscenza dell'italiano smaschera la copertura dei Bastardi, per poi parlare in disparte con la donna: il colonnello le fa calzare la scarpa trovata e la uccide strangolandola a mani nude, poi fa catturare Aldo Raine e il soldato Utivich, ma non gli altri due seduti con il pubblico in sala e l'esplosivo legato alle caviglie. Sorprendentemente, Landa propone infatti a Raine un accordo: egli lascer\u00e0 che gli uomini del tenente concludano la loro missione eliminando tutti i gerarchi nazisti presenti allo spettacolo, in cambio, gli saranno attribuiti il merito dell'operazione e tutti gli onori per aver operato segretamente alla conclusione anticipata della guerra. Landa ottiene dunque di mettersi in contatto coi superiori di Raine via radio e si assicura un salvacondotto a condizione di arrendersi appena entrato nelle linee americane.\nContemporaneamente, nel cinema Shosanna e il suo fidanzato Marcel attuano il loro piano: Marcel sbarra la sala e d\u00e0 fuoco a centinaia di metri di nastri e bobine altamente infiammabili. Zoller si reca da Shosanna in sala proiezione: la ragazza \u00e8 costretta a sparargli alle spalle e, impietosita, gli si avvicina beccandosi a sua volta un paio di colpi mortali sparati a bruciapelo dal ragazzo in fin di vita. La vendetta \u00e8 comunque servita: il film viene interrotto da una sequenza pre-registrata in cui i nazisti sono avvisati di guardare bene in faccia il volto dell'ebrea che li sta per arrostire. L'intero cinema \u00e8 divorato dalle fiamme mentre i due Bastardi sparano forsennatamente con i mitra da uno dei palchi accanendosi sui corpi di Hitler, Goebbels e la sua amante Francesca Mondino. Dopodich\u00e9, il cinema salta definitivamente in aria. Nel contempo Landa si consegna come da accordo al tenente Raine ma questi non gli risparmia il suo trattamento di favore e, dopo aver eliminato l'ufficiale tedesco al suo fianco, gli incide una grande svastica sulla fronte, affinch\u00e9 a guerra terminata non possa mai nascondere il suo passato di criminale nazista. Conclude dunque esclamando sui titoli di coda \"Questo potrebbe essere il mio capolavoro!\".\nPrincipali elementi non storici.\nHans Landa, cos\u00ec come gli altri personaggi e le vicende narrate nel film, sono frutto della fantasia di Quentin Tarantino. Sebbene gli eventi della pellicola si integrino nel contesto storico dell'occupazione della Francia da parte dei nazisti, la storia si conclude in un modo del tutto estraneo ai fatti reali, in modo ucronico: nella realt\u00e0, Hitler e Goebbels non morirono per mano di soldati ebrei americani, ma si suicidarono rispettivamente il 30 aprile e il 1\u00ba maggio del 1945, pochi giorni prima della resa della Germania nazista, avvenuta l'8 maggio. Invece Hermann G\u00f6ring, che nel film assiste alla premi\u00e8re e muore nel cinema, fu processato a Norimberga e condannato all'impiccagione per crimini di guerra e contro l'umanit\u00e0, suicidandosi tuttavia in cella il 15 ottobre 1946 con una capsula di cianuro.\nProduzione.\nQuentin Tarantino diede gli ultimi ritocchi alla sceneggiatura il 21 giugno 2008 e ha iniziato a girare il film il 17 ottobre 2008, tra Francia e Germania. Il film \u00e8 stato presentato al Festival di Cannes nel maggio 2009.\nI tempi reali del progetto non hanno corrisposto a quelle che erano le aspettative: l'uscita nelle sale, infatti, era stata inizialmente annunciata addirittura per la fine del 2007, ma Tarantino decise di accantonare momentaneamente il progetto per dedicarsi ad altre idee; il regista si concentr\u00f2 sulla lavorazione dello splatter/slasher \"Grindhouse\", co-diretto con Robert Rodriguez, e \"Inglourious Basterds\" venne posticipato. In Europa le prime proiezioni sono state scaglionate fra il mese di agosto (in Francia il 19 agosto, in Germania il 20) e quello di ottobre 2009 (in Italia il film \u00e8 stato distribuito il 2 ottobre, in Spagna il 13).\nSceneggiatura.\nAlla Mostra del cinema di Venezia del 2005, Tarantino ha rivisto, insieme al regista Enzo G. Castellari, \"Quel maledetto treno blindato\". In un'intervista successiva alla revisione con Tarantino, Castellari aveva dichiarato che Tarantino intendeva accoppiare \"Quel maledetto treno blindato\" con \"Quella sporca dozzina\". Inoltre, Castellari afferm\u00f2 di avere letto l'incipit della sceneggiatura di Tarantino in stadio embrionale, raccontando che il film \u2014 almeno secondo l'idea iniziale \u2014 si doveva aprire con uno scontro tra i Marines di origine sioux e un gruppo di SS e con la rimozione dello scalpo da parte dei sioux.\nInizialmente era circolata la voce che, data la lunghezza della sceneggiatura (166 pagine), il film potesse essere diviso in due capitoli, come era successo nel 2003 per \"\".\nCast.\nCameo.\nIl regista Quentin Tarantino appare nel film con un primo piano a lui dedicato: si tratta del primo cadavere di un soldato tedesco a cui i \"Bastardi\" strappano lo scalpo.\nDistribuzione.\nEdizione italiana.\nIl film originale presenta numerosi dialoghi recitati in francese, tedesco ed italiano.\nNella versione italiana, i dialoghi in tedesco sono stati lasciati quasi tutti in lingua, con l'aggiunta dei sottotitoli, mentre quelli in inglese e francese sono stati doppiati.\nQuando i tre bastardi si trovano a dover parlare in italiano, sono stati doppiati con accento ed espressioni del dialetto siciliano e campano; in questo caso, le loro frasi sono pronunciate in maniera estremamente goffa e stereotipata, per simboleggiare la difficolt\u00e0 dei tre personaggi a parlare in italiano. La scena in questione, tuttavia, ha dovuto subire un riadattamento parziale, in modo da risultare ugualmente fruibile al pubblico italiano senza perdere l'effetto comico. Si tratta della scena in cui i tre bastardi si trovano al cospetto del colonnello Hans Landa e, a causa della loro evidente incapacit\u00e0 nel parlare in italiano, vengono immediatamente smascherati.\nNella versione originale del film, Bridget e Landa parlano tra di loro in tedesco. L'attrice, quindi, dice al colonnello che i suoi tre amici non capiscono la loro lingua, sperando che, in questo modo, egli non si rivolga mai direttamente a loro. A quel punto, inaspettatamente, Landa inizia a parlare un italiano estremamente fluente (recitato in maniera pressoch\u00e9 perfetta dallo stesso Christoph Waltz), mettendo in difficolt\u00e0 i tre bastardi che, ovviamente, non comprendono una sola parola e non sanno come rispondere. Nella versione originale del film, invece, e pi\u00f9 precisamente nella scena che ha luogo nell'ambulatorio veterinario tra i Bastardi e Bridget von Hammersmark, il tenente Raine informa quest'ultima che lui e il sergente Donowitz capiscono e parlano bene l'italiano.\nNell'adattamento, \u00e8 stato eliminato il fatto che Hans Landa si metta a parlare in italiano. Il dialogo tra l'attrice e il colonnello, dopo un paio di frasi pronunciate in tedesco, \u00e8 stato regolarmente doppiato in italiano, lasciando intendere allo spettatore che i due stiano parlando una lingua comprensibile anche ai bastardi, ovvero l'inglese. Landa, a quel punto, non smaschera pi\u00f9 gli impostori iniziando a parlare nella loro lingua, ma facendo riferimenti geografici relativi all'Italia che i tre non sono in grado di cogliere.\n\u00c8 rimasta inalterata la parte in cui chiede l'esatta pronuncia del cognome al primo dei tre bastardi, ma si modifica, rispetto all'originale, chiedendo non pi\u00f9 il cognome ma il luogo di nascita agli altri due.\nColonna sonora.\nIl 10 novembre 2008 era stato annunciato il coinvolgimento del maestro Ennio Morricone per la composizione della colonna sonora. Il 9 gennaio 2009, invece, l'artista ha comunicato, tramite il proprio sito, di non poter pi\u00f9 lavorare al film perch\u00e9 impegnato con le musiche di \"Baar\u00eca\" di Giuseppe Tornatore, che riuscir\u00e0 ad ultimare prima dell'uscita di \"Inglourious Basterds\", lasciandogli per\u00f2 poco tempo nella composizione dei brani per quest'ultimo.\nTuttavia Tarantino sceglie per i titoli di coda la pi\u00f9 nota delle musiche composte da Morricone per \"Allonsanf\u00e0n\" dei fratelli Taviani; un altro omaggio del regista al cinema italiano.\nLa colonna sonora originale del film \u00e8 uscita il 18 agosto 2009 e riprende diversi generi musicali, compresi alcuni estratti da colonne sonore spaghetti western, il R&amp;B e il pop rock anni ottanta, nonch\u00e9 il tema principale del film di guerra \"Il buio oltre il sole\", del 1967, composta da Jacques Loussier (curiosamente l'attore Rod Taylor protagonista della pellicola, ricompare anche in questo film nel ruolo di Winston Churchill). \u00c8 la prima colonna sonora di un film di Tarantino a non presentare, fra le tracce, estratti dialogati dalla pellicola.\nAccoglienza.\nIncassi.\n\"Bastardi senza gloria\" ha incassato negli Stati Uniti e in Canada e in altre nazioni, per un totale lordo di contro un budget di produzione di . Divenne pertanto il film dagli incassi maggiori di Quentin Tarantino, sia negli USA che nel resto del mondo, fino a \"Django Unchained\" (2012).\nIl film ha ottenuto un incasso di durante il venerd\u00ec in cui usc\u00ec nel Nord America, realizzando nel weekend un totale lordo di che ha fatto s\u00ec che Tarantino fosse al primo posto al botteghino, davanti a \"District 9\". Nel secondo weekend, \"Bastardi senza gloria\" si classific\u00f2 al secondo posto, dietro a \"The Final Destination\", con un incasso di , per un totale di in 10 giorni.\nSul mercato internazionale, l'uscita di \"Bastardi senza gloria\" si \u00e8 imposta in prima posizione in ventidue nazioni, ottenendo . Ci\u00f2 ha riguardato la Francia, con , il Regno Unito, con (), la Germania, con , e l'Australia, con ().\nAnteprima.\nLe riprese si sono concluse in tempo per presentarla in anteprima assoluta al Festival di Cannes, in un'edizione comunque non ancora definitiva, rimaneggiata poi nel corso del giugno 2009; selezionata per il concorso, l'opera ha ricevuto il Premio d'interpretazione maschile, conferito a Christoph Waltz, che ha vinto anche un Oscar nel 2010 come miglior attore non protagonista."}
{"id": "49325", "revid": "47767", "url": "https://it.wikipedia.org/wiki?curid=49325", "title": "Bastiano", "text": ""}
{"id": "49326", "revid": "1793900", "url": "https://it.wikipedia.org/wiki?curid=49326", "title": "Xerox Alto", "text": "Lo Xerox Alto \u00e8 una workstation della Xerox Corporation progettata dalla Xerox PARC e completata nel 1973.\n\u00c8 il risultato di vari anni di ricerca e sviluppo in cui i dirigenti della Xerox Corporation affidarono ad un team di esperti dello Xerox PARC libert\u00e0 massima nel progettare il computer del futuro. Il team di progettisti si ispir\u00f2 a quanto di pi\u00f9 avanzato al tempo era stato concettualizzato, in particolare per quanto riguarda l'interazione uomo-macchina, ma anche relativamente ad altri aspetti, riuscendo perfettamente nell'intento. Molto di quanto implementato nello Xerox Alto \u00e8 infatti diventato la norma nei computer di oggi. Fonte di ispirazione per i progettisti dello Xerox PARC in particolare fu l'oN Line System di Douglas Engelbart.\n\u00c8 ad esempio il primo computer della storia ad utilizzare la metafora della scrivania per la shell del sistema operativo. Con lo Xerox Alto nasce infatti l'interfaccia grafica di tipo WIMP, oggi la norma nella maggior parte dei computer. Ma molte altre furono le innovazioni implementate per la prima volta su un computer, come ad esempio la tecnologia Ethernet.\nNon fu mai commercializzato, ma fu comunque messo in produzione per circa un decennio. La met\u00e0 circa dei duemila esemplari prodotti nel corso degli anni furono utilizzati alla Xerox Corporation, i rimanenti invece regalati alle universit\u00e0 e centri di ricerca degli Stati Uniti inseminando in tal modo l'intera industria informatica dei decenni seguenti. Pensando alla concorrenza esasperata di oggi tra le aziende informatiche, una tale scelta pu\u00f2 apparire singolare, ma si deve tenere presente che negli anni settanta era abbastanza comune lo spirito collaborativo in un ambito come quello informatico che all'epoca si poteva considerare ancora agli inizi.\nArchitettura.\nAlto \u00e8 stato concettualizzato nel 1972 in un dossier scritto da Butler Lampson ed \u00e8 stato progettato principalmente da Chuck Thacker. Era dotato di una memoria centrale di 128 kB, espandibile a 512\u00a0kB, di un hard disk su cartuccia rimovibile di 2,5 MB. Era grande come un piccolo frigorifero. L'unit\u00e0 centrale dell'Alto era sostanzialmente la stessa utilizzata dal Data General Nova. La decisione di utilizzare quel computer ha rafforzato la pratica di considerare 8 bit come un byte e di organizzare la memoria dei calcolatori in multipli di byte.\nOltre alla connessione Ethernet, l'unico dispositivo di uscita dell'Alto era un monitor monocromatico a tubo catodico montato in modo verticale (la risoluzione maggiore si aveva verticalmente e non orizzontalmente, come di norma). Oltre alla tastiera alfanumerica, vi erano due innovativi dispositivi d'ingresso: un mouse a tre tasti, e (opzionalmente) una specie di minitastiera con soli 5 tasti, la \"chord keyset\", realizzati entrambi da Douglas Engelbart nel 1968 e ceduti in prestito alla Xerox. Mentre il mouse ebbe un immediato successo tra gli utilizzatori dell'Alto, la minitastiera non ebbe mai una grande popolarit\u00e0.\nIl mouse dello Xerox Alto era dotato di tre pulsanti costituiti da barrette sottili, da usare con indice, medio e anulare.\nInizialmente sotto il mouse c'erano due rotelline che riconoscevano la direzione, ma furono quasi subito sostituite da una sfera, come nei successivi mouse meccanici (fino all'innovazione del mouse ottico).\nPer lo Xerox Alto erano disponibili molte connessioni di I/O, come per esempio una porta per la videocamera, una porta seriale per la stampante e, in alcuni casi, una porta parallela. Lo Xerox Alto poteva gestire anche un floppy disk esterno da utilizzare come supporto per l'hard disk interno.\nSoftware.\nInizialmente il software per lo Xerox Alto veniva scritto nel linguaggio BCPL, ma successivamente si decise di utilizzare Mesa, un linguaggio non molto utilizzato al di fuori dello Xerox PARC, ma che ha influenzato molti altri linguaggi (ad esempio il Modula). Nella tastiera dello Xerox Alto non c'era un carattere oggi usatissimo, il trattino basso \"_\"; gli utenti utilizzavano delle combinazioni con i tasti funzione per emularlo. Questa peculiarit\u00e0 della tastiera pu\u00f2 aver spinto i programmatori a creare lo stile di programmazione CamelCase (cio\u00e8 scrivere i nomi senza spazio) per gli identificatori. Un'altra caratteristica dell'Xerox Alto era la possibilit\u00e0 per l'utente di inserire del microcodice, se lo riteneva necessario.\nUno dei grandi meriti di questa workstation \u00e8 quello di aver reso comune l'utilizzo della grafica per mostrare all'utente i risultati delle elaborazioni. Xerox Alto introdusse anche il concetto di operazioni di trasferimento di pixel a blocchi BitBlt, che \u00e8 fondamentale per il funzionamento delle interfacce grafiche. Nonostante la ridotta capacit\u00e0 di memoria, i programmatori crearono molte tecnologie software innovative, come per esempio il paradigma WYSIWYG. Crearono anche il primo gioco di ruolo in rete con pi\u00f9 personaggi.\nDiffusione ed evoluzioni successive.\nAlto si pu\u00f2 considerare una workstation, non un personal computer, dato che i costi del sistema erano oltre le possibilit\u00e0 economiche dell'utente comune. Non \u00e8 mai diventato un prodotto commerciale, sebbene ne siano stati prodotti circa duemila esemplari. Diverse universit\u00e0 come il MIT, Stanford e la Carnegie Mellon University lo utilizzarono avendolo ricevuto in dono dalla Xerox. La Xerox forn\u00ec anche dei file server e delle stampanti laser apposite. Queste macchine furono di ispirazione per la realizzazione della workstation \"Stanford University Network\" (SUN), che venne in seguito commercializzata da un'azienda nata proprio nell'universit\u00e0 e chiamata Sun Microsystems.\nLo Xerox Alto ha influenzato lo sviluppo delle macchine sperimentali Xerox della cosiddetta Serie \"D\": il Dolphin, Dorado e Dandelion. Un router chiamato Dicentra venne basato su quella architettura. Il progetto originale basato sulla tecnologia a microprocessori \"bitslice\" AMD 2900, venne sviluppato da Butler Lampson.\nXerox cre\u00f2 la divisione SDD per commercializzare i prodotti sviluppati dal PARC. Inizialmente provarono a vendere il Dolphin come modello base per le workstation. Dal progetto Dandelion deriv\u00f2 il personal computer Xerox Star. Star ispir\u00f2 l'Apple per la realizzazione dei personal computer Lisa e Macintosh che resero popolari le interfacce grafiche e ispirarono a loro volta le varie versioni di Windows e di X11."}
{"id": "49327", "revid": "1429175", "url": "https://it.wikipedia.org/wiki?curid=49327", "title": "Sebastiano", "text": "Origine e diffusione.\nContinua il nome latino \"Sebastianus\", che significa \"proveniente da Sebaste\"; tale citt\u00e0 deriva il suo nome dal greco antico \u03c3\u03b5\u03b2\u03b1\u03c3\u03c4\u03bf\u03c2, \"sebastos\", \"venerabile\", diretta traduzione del latino \"augustus\", significato che quindi viene attribuito al nome da alcune fonti.\nLa venerazione verso san Sebastiano port\u00f2 alla diffusione del nome in Europa durante il Medioevo, specie in Francia e Spagna.\nOnomastico.\nL'onomastico viene festeggiato il 20 gennaio in ricordo di san Sebastiano, soldato romano e martire a Roma. Si ricordano con questo nome anche, alle date seguenti:"}
{"id": "49328", "revid": "842", "url": "https://it.wikipedia.org/wiki?curid=49328", "title": "Xerox PARC", "text": ""}
{"id": "49329", "revid": "842", "url": "https://it.wikipedia.org/wiki?curid=49329", "title": "68000", "text": ""}
{"id": "49330", "revid": "6923", "url": "https://it.wikipedia.org/wiki?curid=49330", "title": "A/UX", "text": "A/UX \u00e8 l'implementazione Unix prodotta da Apple Computer per i suoi computer Macintosh. L'ultima versione funzionava su molte macchine delle famiglie Mac II, Quadra e Centris\nIl sistema operativo si basa sul System V.2.2 con caratteristiche della V.3, V.4 e del BSD 4.2 e 4.3. Segue lo standard POSIX e System V Interface Definition ed \u00e8 (SVID) compatibile.\nA/UX integra al suo interno il sistema operativo Mac OS versione 7.0.1. Il Mac OS era responsabile della gestione dell'interfaccia in modo che l'utente continuasse a utilizzare l'interfaccia che gli era gi\u00e0 familiare. Dall'interfaccia si potevano, comunque, eseguire le applicazioni Unix e poteva essere lanciato, anche, un server X Window System, se l'utente lo preferiva, o si poteva lavorare direttamente da terminale eliminando le interfacce grafiche.\nL'A/UX includeva uno strato di compatibilit\u00e0 col System 7 che consentiva di eseguire applicazioni Macintosh, Unix o ibride. Le applicazioni ibride erano o programmi Unix con chiamate a funzionalit\u00e0 Macintosh (come il QuickDraw) o programmi Macintosh con chiamate al sottosistema Unix. Lo strato di compatibilit\u00e0 risiedeva nelle ROM del computer e traduceva le chiamate Macintosh in chiamate Unix.\nSfortunatamente per i sostenitori dell'A/UX un sistema Unix era un progetto costoso da sostenere negli anni novanta. A/UX non fu mai portato sui processori PowerPC e Apple lo abbandono nel 1994. Quando Steve Jobs fece ritorno in Apple decise di concentrare gli sforzi dei progettisti sul NEXTSTEP e di utilizzarlo come base piuttosto che utilizzare l'A/UX che era tecnologicamente vecchio e difficile da portare su PowerPC in tempi rapidi.\nGli utenti A/UX hanno un server di riferimento per trovare applicativi A/UX. Il server NASA chiamato \"Jagubox\". Anche se Jagubox \u00e8 disattivo alcuni mirror sono tuttora funzionanti.\nAl di l\u00e0 di alcuni server isolati questo SO viene considerato sostanzialmente estinto."}
{"id": "49333", "revid": "287204", "url": "https://it.wikipedia.org/wiki?curid=49333", "title": "Batilde", "text": "Origine e diffusione.\nSi tratta di un nome di origine germanica, composto dagli elementi \"batu\" (\"lotta\") e \"hild\" (\"battaglia\"); il significato pu\u00f2 essere interpretato come \"battaglia\". Dal punto di vista semantico, \u00e8 simile a Gunilde, anch'esso composto da due elementi che richiamano la guerra; il secondo elemento poi risulta comune a molti altri nomi, quali Brunilde, Matilde, Reinilde, Romilde, Ilda e Crimilde.\nOnomastico.\nL'onomastico viene festeggiato il 30 gennaio in ricordo di santa Batilde, regina dei Franchi e moglie di Clodoveo II."}
{"id": "49334", "revid": "767487", "url": "https://it.wikipedia.org/wiki?curid=49334", "title": "ProDOS", "text": "Il ProDOS (acronimo di \"Professional Disk Operating System\") \u00e8 un sistema operativo prodotto dalla Apple nel 1983 per la serie di personal computer Apple II. Nel 1986, dopo l'introduzione dell'Apple IIGS, ne \u00e8 stata creata una versione a 16 bit specifica per questo computer denominata ProDOS 16; contemporaneamente, la versione per gli Apple II ad 8 bit \u00e8 stata ridenominata ProDOS 8.\nStoria.\nIl ProDOS fu sviluppato dalla Apple per risolvere i limiti del suo predecessore, l'Apple DOS, che era stato progettato per gestire esclusivamente le unit\u00e0 per floppy disk Disk II e i floppy disk da 5\"\u00bc: era fino a otto volte pi\u00f9 veloce dell'Apple DOS 3.3 nell'accesso ai dischi; aveva un meccanismo standard per le operazioni di lettura, scrittura e formattazione dei dati per cui poteva gestire pi\u00f9 tipi di dischi diversi, come i dischi rigidi ed i nuovi floppy disk da 3,5\"; poteva scrivere su disco la data e l'ora di salvataggio dei file; gestiva correttamente gli interrupt hardware; aveva un meccanismo di protezione della memoria. Con il lancio del ProDOS, avvenuto nel mese di ottobre del 1983, termin\u00f2 anche il supporto dell'Integer BASIC, il BASIC integrato nei primi Apple II, dato che il ProDOS si caricava in memoria nella stessa porzione riservata all'interprete.\nQuando Apple introdusse l'Apple IIGS il ProDOS fu modificato per poter lavorare sulla nuova macchina, che era a 16 bit. La versione originale, che era nata per le macchine ad 8 bit, fu ridenominata ProDOS 8.\nLa versione per l'Apple IIGS fu messa in commercio come ProDOS 16: essa non era in realt\u00e0 un sistema operativo completo ma un semplice programma che intercettava le chiamate a 16 bit e le convertiva nelle equivalenti chiamate ad 8 bit che poi passava al sottostante ProDOS 8, che si occupava del reale accesso ai dischi. Una novit\u00e0 introdotta dal ProDOS 16 era il programma che veniva lanciato all'avvio del sistema: si chiamava \"Launcher\" ed era un'interfaccia che visualizzava in un pannello in grafica ad alta risoluzione il contenuto della cartella di sistema. Grazie al \"Launcher\" l'utente poteva selezionare con il puntatore del mouse il documento da aprire o il programma da lanciare. Il \"Launcher\" fu sostituito in una successiva versione del sistema dal Finder.\nIl ProDOS 16 ebbe vita breve perch\u00e9 fu un sistema di transizione. Nel 1988 fu sostituito infatti dal GS/OS, un sistema operativo completamente scritto a 16 bit e dotato di un'interfaccia grafica completa."}
{"id": "49335", "revid": "110157", "url": "https://it.wikipedia.org/wiki?curid=49335", "title": "Numero di Smith", "text": "Un numero di Smith \u00e8 un numero intero positivo che, se scritto nella base considerata, ha la somma delle relative cifre uguale alla somma delle cifre nella relativa fattorizzazione (nel caso dei numeri che non sono privi di quadrati, la scomposizione si vuole scritta senza esponenti, con ciascun fattore ripetuto il numero di volte necessario). I numeri primi sono esclusi dall'insieme dei numeri di Smith poich\u00e9 \u00e8 evidente che tutti soddisfano banalmente la condizione richiesta.\nSono stati chiamati in questo modo per la prima volta nel 1982 da Albert Wilansky, poich\u00e9 aveva scoperto che suo cognato H. Smith aveva come numero di telefono 493-7775 (per l'appunto un numero di Smith).\nNel 1987, W. L. McDaniel generalizz\u00f2 il concetto di numeri di Smith e introdusse i \"k\"-Smith numbers e prov\u00f2 che sono infiniti. Con \"k\" = 1 ci si riduce ai numeri di Smith, allora anche i numeri di Smith sono infiniti. Esistono dei numeri di Smith che possiedono anche caratteristiche di altri tipi di numeri come i numeri fratelli Smith, cio\u00e8 successivi, come 728 e 729, i Fibonacci Smith oppure i numeri di Smith palindromi come il numero .\nEsempi.\nNella base 10, i primi numeri di Smith sono:\ned esistono 29\u00a0928 numeri di Smith inferiori a .\nMetodi per la generazione di numeri di Smith.\nNel 1983 su \"Mathematics Magazine\" apparve un metodo per generarli.\nSe \"p\" \u00e8 un numero primo costituito da tutte cifre 1 (chiamato repunit) allora un numero di Smith si ottiene con Successivamente si \u00e8 scoperto che oltre a 3304 si pu\u00f2 anche usare 1540 \u00d7 \"p\" infatti 1540 x 11 = 16\u00a0940 \u00e8 un numero di Smith:\nMa 1540 e 3304 non sono gli unici numeri che si possono usare, ne esistono molti altri, ad esempio:\n1720, 2170, 2440, 5590, 6040, 7930, 8344, 8470, 8920, , , , , , , , , .\nNel 1984, Patrick Costello gener\u00f2 numeri di Smith con la formula \"p\" \u00d7 \"q\" \u00d7 10\"M\" dove \"p\" \u00e8 un piccolo primo e \"q\" \u00e8 un numero primo di Mersenne. Il numero \"M\" deve essere scelto nel seguente modo:\nSe per esempio scegliamo il numero primo di Mersenne \"q\" = 217-1 = 131\u00a0071 e il numero primo \"p\" = 5011 abbiamo che:\nil prodotto tra \"p\" e \"q\" \u00e8 uguale a\nla somma delle cifre di \"p\" \u00d7 \"q\" \u00e8\nOra dato che \"ds\" \u00e8 maggiore di \"ps\" possiamo calcolare la loro differenza:\ne, visto che 35 \u00e8 divisibile per 7, il coefficiente \"M\" sar\u00e0 uguale a:\nora possiamo calcolare il numero di Smith:\nCostello individu\u00f2 65 numeri di Smith in questo modo, incluso uno da record: 191 \u00d7 (2216091-1) \u00d7 10266 con 65\u00a0319 cifre decimali.\nW. L. McDaniel gener\u00f2 i numeri di Smith della forma \"t\" \u00d7 9 \u00d7 \"Rn\" \u00d7 10\"M\" dove \"t\" \u00e8 nell'insieme {2, 3, 4, 5, 7, 8, 15}, con \"Rn\" repunit primo."}
{"id": "49337", "revid": "1437331", "url": "https://it.wikipedia.org/wiki?curid=49337", "title": "Bronzo", "text": "Il bronzo \u00e8 una lega composta da rame e stagno; a volte pu\u00f2 essere legata con un metallo che pu\u00f2 essere alluminio, nichel e berillio.\nStoria.\nVenne usato estesamente durante l'et\u00e0 del bronzo, per costruire attrezzi, armi, corazze e strumenti pi\u00f9 resistenti e leggeri di quelli in pietra o in rame; ai metalli componenti veniva aggiunto, per lo pi\u00f9 come impurit\u00e0, anche arsenico, che contribuiva a rendere la lega ancora pi\u00f9 dura. Un grande utilizzo del bronzo si ebbe nel 1800 a.C. in Sardegna, dove si colava e forgiava rame gi\u00e0 dal 3000 a.C. Le fusioni restituiteci dalla ricerca archeologica consistono in oggetti votivi, navicelle nuragiche e statuette che rappresentano usi e costumi di tale periodo.\nQuesto bronzo primitivo era anche pi\u00f9 resistente delle prime armi di ferro, per il fatto che il modo di forgiare l'acciaio di buona qualit\u00e0 sarebbe stato scoperto solo millenni dopo. Nonostante questo per\u00f2, l'et\u00e0 del bronzo cedette il passo all'et\u00e0 del ferro, dal momento che le spedizioni di stagno attraverso il mar Mediterraneo cessarono durante le grandi migrazioni di popolazioni avvenute dal 1200 al 1100 a.C., rendendo estremamente difficile trovare la materia prima necessaria e causando un forte aumento dei prezzi di questo materiale. Il bronzo venne perci\u00f2 usato solo per oggetti di particolare pregio, mentre per molti scopi il pi\u00f9 debole ferro dolce era sufficientemente resistente da prenderne il posto.\nDall'inizio del XX secolo venne introdotto il silicio come principale legante del rame, e oggi la maggior parte del bronzo per usi industriali e artistici \u00e8 in realt\u00e0 una lega rame-silicio.\nDescrizione.\nComposizione.\nQuesta lega composta principalmente di rame (Cu), viene arricchita con stagno (Sn) fino all'8-9%, dando luogo a leghe con buone caratteristiche meccaniche e grande resistenza alla corrosione: queste leghe sono ancora lavorabili plasticamente e si possono laminare, estrudere, forgiare, stampare e trafilare.\nAumentando ulteriormente il tenore di stagno, la durezza raggiunge livelli tali da consentire solo pezzi ottenuti per fusione, chiamati anche \"getti\".\nA livello industriale si arriva a produrre bronzi con tenori fino al 30% di stagno.\nIl diagramma di equilibrio rame-stagno \u00e8 piuttosto complicato.\nIn genere, i bronzi contengono i seguenti elementi:\nTecnologia.\nLe leghe a base di rame hanno punto di fusione pi\u00f9 basso rispetto all'acciaio, e sono pi\u00f9 facilmente prodotte a partire dai loro costituenti. Hanno una densit\u00e0 superiore in media del 10% a quella dell'acciaio (alcuni tipi di bronzo contenenti molto alluminio o silicio possono essere meno densi), ma tutti i vari tipi di bronzo sono comunque meno duri e meno resistenti di esso. Sono per\u00f2 e pi\u00f9 resistenti alla corrosione, soprattutto da acqua di mare, e resistono alla fatica meglio di quanto faccia l'acciaio\nUsi del bronzo.\nI bronzi vengono usati per numerose applicazioni.\nPer le monete e le medaglie si usa un contenuto di stagno variabile tra il 3 e l'8 per cento: entro questi margini la \"resistenza all'usura\" e alla corrosione si accompagnano a una discreta coniabilit\u00e0.\nPer la fabbricazione di ingranaggi e organi di trasmissione si usano leghe con stagno dall'8 al 12%.\nCuscinetti e boccole, ruote a ingranaggi sollecitati a forti pressioni, necessitano di un tenore di stagno superiore al 14%, cos\u00ec come gli apparecchi idraulici per alte pressioni.\nLe leghe con il 20% e pi\u00f9 di stagno sono quelle che vengono utilizzate per parti sollecitate per attrito sotto forte pressione, come i cuscinetti. Anche le campane hanno un alto contenuto di stagno (19-22%).\nSopra il 30% di stagno la lega diventa fragile e non ha interesse industriale.\nIl bronzo \u00e8 molto usato dagli scultori per le loro opere, perch\u00e9 molte leghe di bronzo hanno l'insolita e molto utile propriet\u00e0 di espandersi lievemente poco prima di solidificare, riempiendo ogni minimo vuoto dello stampo che le contiene. Questo permette, nella scultura finita, di rendere perfettamente ogni minimo dettaglio del lavoro dell'artista.\nIl bronzo ha inoltre un attrito molto basso con altri metalli, cosa che lo rese prezioso nella fabbricazione di palle di cannone, visto che quelle di ferro tendevano a grippare all'interno della canna. Oggi questa caratteristica lo rende utile in piccoli motori elettrici per cuscinetti a sfera, bronzine e spazzole.\nArte.\nIl bronzo ebbe un grande impiego nell'arte occidentale e orientale dopo il 2000 a.C. Se della produzione greca, oltre al ricordo delle leggendarie opere di Mirone, Fidia, Policleto e Pitagora di Reggio, \u00e8 rimasto solo qualche raro esempio, notevole fu la produzione etrusca e romana, degnamente rappresentata dalla statua equestre di Marco Aurelio risalente al II secolo d.C. Due famose statue realizzate in questa lega sono i Bronzi di Riace risalenti al V secolo a.C.\nNel Medioevo le vecchie tecniche antiche vennero riprese per la realizzazione di arredi sacri, campane e suppellettili sacre, oltre a grandi porte di impronta bizantina. Alla perfezione tecnica della fusione, durante il Rinascimento e il Manierismo si aggiunse la mirabile qualit\u00e0 artistica, che si distinse anche per le medaglie e i piccoli rilievi.\nDurante il periodo Barocco abbond\u00f2 l'ornamentazione di mobili e lampadari mentre nel successivo Rococ\u00f2 e fino a tutto l'Ottocento se ne \u00e8 fatto largo uso, spesso utilizzando il bronzo dorato, per abbellire le porcellane.\nMolto diffuso l'utilizzo del bronzo presso i musulmani, essendo proibito l'uso dei metalli nobili. Importante anche la produzione cinese e giapponese legata alla statuaria buddista, al vasellame e alle armi. Tipici dell'arte indiana i fornelli per pipe, oltre alle sculture sacre."}
{"id": "49339", "revid": "1505092", "url": "https://it.wikipedia.org/wiki?curid=49339", "title": "Battista (nome)", "text": "Origine e diffusione.\nContinua il tardo nome latino \"Baptista\", a sua volta dal greco \u0392\u03b1\u03c0\u03c4\u03b9\u03c3\u03c4\u03ae\u03c2 (\"Baptistes\", dal verbo \u03b2\u03b1\u03c0\u03c4\u03c9, \"bapto\", \"immergere\"), che significa \"battezzatore\", \"colui che battezza\".\nQuesto nome viene dato generalmente in onore di Giovanni Battista, il profeta che battezz\u00f2 Ges\u00f9 nel fiume Giordano, spesso anche nella forma composta Giovanni Battista (di cui, in un certo senso, pu\u00f2 anche essere considerato una variante). \u00c8 quindi un nome tipicamente cristiano, particolarmente diffuso fra i cattolici.\nIn Italia, \u00e8 attestato su tutto il suolo nazionale, e anche in altri paesi gode di una buona diffusione.\nOnomastico.\nL'onomastico ricorre generalmente in memoria di san Giovanni Battista, di cui la Chiesa cattolica ricorda la nativit\u00e0 il 24 giugno e la morte il 29 agosto, mentre la Chiesa ortodossa lo commemora il 7 gennaio. Non mancano comunque altri santi e beati con questo nome, fra i quali, alle date seguenti:"}
{"id": "49340", "revid": "2225", "url": "https://it.wikipedia.org/wiki?curid=49340", "title": "Pixar", "text": ""}
{"id": "49341", "revid": "125950621", "url": "https://it.wikipedia.org/wiki?curid=49341", "title": "Pixar Animation Studios", "text": "Pixar Animation Studios, o semplicemente Pixar, \u00e8 una multinazionale e casa di produzione cinematografica specializzata in CGI, con base a Emeryville, California (Stati Uniti). Nata come un reparto d'animazione della Lucasfilm, \u00e8 stata resa indipendente e rinominata Pixar nel 1986 e dal 2006 appartiene alla Walt Disney Company. \u00c8 stata la prima casa cinematografica ad aver sviluppato un lungometraggio interamente in computer grafica (\"Toy Story\", 1995), e ha festeggiato nel 2021 i trentacinque anni di attivit\u00e0.\nLa nascita della Pixar.\nLa compagnia nacque inizialmente come una divisione della Lucasfilm di George Lucas. Fu acquisita da Steve Jobs (cofondatore della Apple Computer) per dieci milioni di dollari nel 1986. Jobs la rese indipendente e la rinomin\u00f2 Pixar Animation Studios. In quel periodo la societ\u00e0 si occupava di grafica al computer dal punto di vista software e hardware e il suo principale prodotto era una workstation grafica sviluppata per gestire ed elaborare immagini di grandi dimensioni. I progetti hardware della societ\u00e0 non ebbero molto successo mentre i cortometraggi e lo sviluppo di software per la computer grafica si dimostrarono una strada pi\u00f9 produttiva. A partire dal 2006 la Pixar \u00e8 di propriet\u00e0 della multinazionale dell'intrattenimento The Walt Disney Company. Nel 1986 Jobs aveva fondato la nuova compagnia indipendente con Edwin Catmull, che rimane membro del team esecutivo. John Lasseter, due volte vincitore dell'Oscar, regista ed animatore, supervisiona tutti i progetti dello studio come vicepresidente esecutivo del \"Creative Department\". Altri membri degni di nota del team esecutivo sono Sarah McArthur (vicecapitano esecutivo della produzione), Simon Bax (vicepresidente esecutivo e tesoriere) e Lois Scali (vicepresidente esecutivo e consigliere generale).\nLa storia della Pixar.\nLa storia di questa azienda comincia quando la divisione della Lucasfilm contatt\u00f2 un ex animatore della Disney, John Lasseter, proponendogli di realizzare una vera e propria animazione in computer grafica. Lasseter aveva gi\u00e0 acquisito esperienza con quella tecnica alla Disney, pur non essendo un esperto di computer n\u00e9 di informatica, e il suo obiettivo a lungo termine era la realizzazione di un lungometraggio animato interamente in CGI.\nNel 1984, nacque \"The Adventures of Andr\u00e9 and Wally B.\" Oltre ad essere il primo cortometraggio in CGI ad avere una vera e propria trama e dei personaggi, \"The Adventures of Andr\u00e9 and Wally B.\" introduceva anche delle importanti innovazioni tecniche. Comparivano infatti per la prima volta il sistema a particelle (che consentiva di animare migliaia di piccoli oggetti contemporaneamente, qui fu utilizzato per le foglie) e il motion blur, ossia l'effetto mosso (che faceva s\u00ec che gli oggetti che si muovevano velocemente si sfocassero seguendo la direzione del movimento). In pi\u00f9, John Lasseter, nel realizzare i personaggi si trov\u00f2 di fronte ad un grosso problema: si potevano utilizzare soltanto semplici forme geometriche (come cilindri o sfere), che non gli consentivano di dare al corpo dei personaggi la flessibilit\u00e0 e morbidezza che avrebbe dato loro la maggior parte dell'espressivit\u00e0. Sottopose il problema ai tecnici della Pixar, che in risposta introdussero una primitiva geometrica chiamata \"teardrop\" (forma a goccia) e una chiamata \"bound\". Queste nuove forme, unite alle possibilit\u00e0 dello \"squash and stretch\", tecnica di deformazione delle forme tipica dell'animazione classica, mostrarono a tutti le grandi potenzialit\u00e0 dell'animazione al computer.\nPresentato al SIGGRAPH del 1984 il corto ebbe un grandissimo successo. In seguito alla fama ottenuta, la computer division della Lucasfilm fu acquistata da Steve Jobs, diventando la Pixar.\nTuttavia non si trattava ancora di uno studio di animazione, in quanto lo scopo principale dell'azienda era vendere hardware, e i cortometraggi animati avevano lo scopo di pubblicizzare i computer mostrando le prestazioni che potevano raggiungere, oltre che essere un mezzo per lo sviluppo di nuovi software.\nNel 1986 Lasseter, ispirandosi alla lampada appoggiata sulla sua scrivania (una struttura piuttosto semplice), crea il personaggio di Luxo. Ne modifica poi le proporzioni, per creare una lampada \"bambina\", \"Luxo Junior\", che sar\u00e0 il protagonista del cortometraggio omonimo, oltre a diventare successivamente il logo della Pixar. In \"Luxo Junior\" le due lampade, genitore e figlio, sono animate in una scena di vita quotidiana. Dal punto di vista tecnico \u00e8 notevole l'algoritmo usato per le ombreggiature, con le lampade che sono esse stesse la fonte della luce che le illumina. I dettagli tecnici passarono per\u00f2 in secondo piano al SIGGRAPH di fronte all'incredibile umanit\u00e0 impressa nelle lampade dall'animatore.\n\u00c8 dell'anno successivo \"Il sogno di Red\", in cui i tecnici della Pixar si impegnano nella realizzazione di una scena di pioggia e della prima figura \"antropomorfa\" realizzata in CGI (un clown). Dal punto di vista dell'animazione, Lasseter inserisce un notevole pathos, realizzando un finale triste.\nMa quello che forse \u00e8 il pi\u00f9 importante cortometraggio realizzato dalla Pixar \u00e8 \"Tin Toy\" del 1988, che fu il primo cortometraggio in CGI a vincere il premio Oscar. In questo cortometraggio compare per la prima volta una figura umana, un bambino, che terrorizza i giocattoli, che sono dotati di una volont\u00e0 propria e scappano a nascondersi. Il cortometraggio \u00e8 importante anche perch\u00e9 contiene in embrione l'idea da cui nascer\u00e0 \"Toy Story - Il mondo dei giocattoli\".\nIn questo periodo Steve Jobs effettua una riorganizzazione dell'azienda, eliminando la parte hardware e concentrandosi totalmente sull'animazione. Nascono ufficialmente i Pixar Animation Studios.\nL'ultimo cortometraggio realizzato da Lasseter come regista \u00e8 \"Knick Knack\" del 1989. Realizzato con forme semplici e geometriche e senza figure umane, contiene diverse innovazioni tecniche, soprattutto nel fluttuare della neve all'interno della sfera.\nNell'ambito del suo obiettivo di realizzare un lungometraggio animato in CGI il gruppo della Pixar incominci\u00f2 a dedicarsi alla televisione, realizzando pubblicit\u00e0 e altre sequenze. L'obiettivo intermedio era quello di realizzare uno speciale per la TV di mezz'ora.\nNel frattempo, la Disney aveva tentato pi\u00f9 volte di firmare un contratto con Lasseter, che per\u00f2 aveva sempre rifiutato. Gli propose a questo punto un posto come direttore di un lungometraggio animato, proponendogli cos\u00ec di realizzare il suo obiettivo iniziale. Lasseter rifiut\u00f2 ancora, ma sugger\u00ec alla Disney di realizzare il lungometraggio con la Pixar. La Disney accett\u00f2 il suggerimento e propose alla Pixar un accordo, affermando che, se fossero stati in grado di realizzare una sequenza animata di mezz'ora, allora sarebbero riusciti a realizzarne una di un'ora e mezza. Lasseter e il gruppo della Pixar abbandonarono quindi momentaneamente i cortometraggi per dedicarsi alla realizzazione di \"Toy Story\", che usc\u00ec nel 1995.\nLa Pixar riprese la realizzazione di cortometraggi nel 1997 con \"Il gioco di Geri\", che vinse l'Oscar come miglior cortometraggio animato. Da allora, continua ininterrotta la produzione di cortometraggi animati, anche allo scopo di far emergere nuovi talenti e di sviluppare ulteriori innovazioni tecniche. Spesso i nuovi corti vengono realizzati come spin off dei lungometraggi.\nSin dal primo, \"Toy Story\", tutti i lungometraggi della Pixar sono prodotti in collaborazione con la Walt Disney Pictures. Le compagnie, come parte dell'accordo per la realizzazione di \"Toy Story\" avevano siglato un contratto da 10 anni e 5 film, nei quali si dividevano i costi di produzione ed i profitti, con la Disney che riceveva il 12,5% del reddito ed i diritti del film (compresi quelli per il merchandising). L'accordo si rivel\u00f2 molto fruttuoso per entrambe le aziende, ed i lungometraggi della Pixar ottennero un successo pari a quelli animati propri della Disney (anche se alcuni critici sostengono che, anche se di poco, il successo della Pixar sia stato pi\u00f9 veloce e intenso).\nLa Pixar dagli anni '90 ad oggi.\nI primi sei lungometraggi della Pixar incassarono pi\u00f9 di 2,5 miliardi di dollari, rendendola, film dopo film, la casa di produzione con il maggior successo di tutti i tempi. Dal 1995 al 2004 infatti uscirono capolavori dell'animazione quali: \"Toy Story - Il mondo dei giocattoli\" (1995) di John Lasseter che registr\u00f2 un incasso di 361 milioni di dollari a fronte dei 30 milioni di dollari di budget, \"A Bug's Life - Megaminimondo\" (1998) di John Lasseter, che incass\u00f2 363 milioni di dollari contro i 120 milioni di budget, \"Toy Story 2 - Woody e Buzz alla riscossa\" (1999) di nuovo diretto da John Lasseter che fece 485 milioni di dollari d'incasso a fronte dei 90 milioni di budget, \"Monsters &amp; Co.\" (2001) di Pete Docter che fece 562 milioni di dollari a fronte dei 115 milioni di budget e diventando uno dei primi film ad essere nominato agli Oscar nella categoria di miglior film d'animazione assieme a \"Jimmy Neutron - Ragazzo Prodigio\" di Paramount e Nickelodeon, ma venne sconfitto da \"Shrek\" della DreamWorks, \"Alla ricerca di Nemo\" (2003) di Andrew Stanton che fece 936 milioni d'incasso contro i suoi 94 milioni di budget e vincendo anche il premio Oscar come miglior film d'animazione, \"Gli Incredibili - Una \"normale\" famiglia di supereroi\" (2004) di Brad Bird che incass\u00f2 633 milioni di dollari contro i 93 milioni di dollari di budget e vinse l'Oscar come miglior film d'animazione. Ben presto per\u00f2 il CEO della Disney, Michael Eisner, e quello della Pixar, Steve Jobs, entrarono in contrasto a causa del fatto che il primo aveva considerato \"Toy Story 2\" fuori dall'accordo dei cinque film in quanto inizialmente previsto come film direct-to-video.\nAll'inizio del 2004 ci fu un tentativo di rinnovo del patto. Per il nuovo affare, la Pixar avrebbe voluto pagare solamente per la distribuzione, senza la divisione dei profitti e dei diritti commerciali. L'offerta non fu accettata e la Pixar rifiut\u00f2 ogni altra concessione. La Disney, forte del fatto di detenere i diritti sui personaggi di tutti i film fino ad allora prodotti e quelli di creare i rispettivi seguiti, anche senza il coinvolgimento della Pixar, mise in piedi lo studio di animazione digitale Circle 7 Animation, con l'intento di produrre film e serie televisive con i personaggi Pixar. Eisner era convinto che Circle 7 avrebbe rotto definitivamente gli accordi con la Pixar, e in quel caso la Disney sarebbe andata avanti a produrre film con personaggi Pixar a budget pi\u00f9 contenuti, o avrebbe convinto Jobs a ridimensionare le loro richieste. Il regista Andrew Stanton comment\u00f2 dicendo: \u00abNon ci hanno mai fatto credere che Circle 7 non fosse la moneta di scambio pi\u00f9 costosa mai realizzata. Ma sapevamo anche che, merce di scambio o no, sarebbero davvero andati fino in fondo\u00bb.\nAlla fine del 2004, lo studio contava di assumere 170 persone, tra artisti, sceneggiatori, registi e produttori ed era evidente che la Disney stava investendo milioni nella neonata Circle 7. La prima produzione messa in cantiere fu proprio \"Toy Story 3\", che sarebbe stata diretta da Badley Raymond, regista di \"Il re leone 3 - Hakuna Matata\", mentre altri progetti in fase iniziale stavano prendendo forma (i sequel di \"Monsters &amp; Co.\" e \"Alla ricerca di Nemo\"). Tim Allen afferm\u00f2 che sarebbe stato disponibile a prestare nuovamente la sua voce per il personaggio di Buzz Lightyear, grazie ai rapporti cordiali che aveva con la Disney (produttrice della serie \"Quell'uragano di pap\u00e0\"), mentre Tom Hanks non si era sbilanciato al riguardo, ma la proposta avanzata dai produttori era quella di legare Hanks ad un ricco contratto multi-film. Alla fine del 2005, Jim Herzfeld, gi\u00e0 autore di \"Ti presento i miei\" e \"Mi presenti i tuoi?\", fu assunto per scrivere la sceneggiatura del film. La storia creata per questa prima incarnazione del film partiva da premesse diverse rispetto alla versione della Pixar. A causa di un malfunzionamento, Buzz Lightyear ferisce accidentalmente il suo proprietario, Andy. Contro il suo volere, i giocattoli decidono di spedirlo al centro d'assistenza di Taipei. In realt\u00e0, Hamm scopre su internet che molti altri Buzz nel mondo sono stati mandati a Taipei, in quanto parte di un massiccio ritiro del giocattolo voluto dalla fabbrica produttrice, costringendo Woody e gli altri a intraprendere il viaggio per salvare Buzz, il quale nel frattempo ha fatto amicizia con altri giocattoli difettosi, tra cui Cindy Scissors, un giocattolo-forbice, Cozy Rosey, una bambola con parti facilmente infiammabili, e Jujubee Bee, un distributore di caramelline Pez. La bozza venne poi riscritta da Bob Hilgenberg e Rob Muir, coppia che all'epoca stava lavorando alla sceneggiatura di un altro progetto della Circle 7, \"Monsters &amp; Co. 2\". I due inserirono una sequenza d'apertura simile a quella presente nella pellicola prodotta dalla Pixar.\nHerzfeld disse al riguardo che: \u00abLa Circle 7 si rivel\u00f2 essere una pistola puntata alla testa dei \"figli\" della Pixar. Il gruppo di lavoro una volta mi disse \"Noi eravamo l\u00ec solo per far paura alla Pixar al tavolo dei negoziati\". Posso capire che siano amareggiati. Qualcuno ha preso i loro figli e gli ha affibbiato dei vestiti che non approvavano. Ma questo non significa che fossero dei brutti vestiti\u00bb. La mossa, tuttavia, si rivel\u00f2 controproducente quando Eisner lasci\u00f2 la Disney nell'ottobre 2005. Nel 2006 la Disney acquist\u00f2 con un'operazione da 7,4 miliardi di dollari (contro i 10 milioni pagati da Jobs nel 1986) la Pixar, diventando cos\u00ec il pi\u00f9 grande studio d'animazione del mondo. Steve Jobs entr\u00f2 nel consiglio di amministrazione della Disney, mentre Lasseter e Ed Catmull erano ora a capo del reparto animazione. Il rimpiazzo di Eisner Bob Iger affid\u00f2 le sorti dello studio a Lasseter e Catmull, che fecero chiudere lo studio e tutti i progetti in via di sviluppo, compreso \"Toy Story 3\". Dovettero anche decidere come utilizzare tutti i dipendenti della Circle 7. 140 artisti vennero ricollocati in altri reparti mentre i restanti trenta vennero lasciati senza lavoro. In maggio, Iger annunci\u00f2 che \"Toy Story 3\" sarebbe ripartito sotto la guida della Pixar.\nNel 2006 usc\u00ec \"Cars - Motori ruggenti\" di John Lasseter, primo film della Pixar dopo l'acquisizione dalla Walt Disney Company. Il film usc\u00ec in estate e rispetto ai suoi predecessori venne accolto in modo un po' meno caloroso da parte della critica statunitense. Tuttavia a fronte di un budget di 120 milioni di dollari, il film si rivel\u00f2 un successo commerciale (soprattutto nel merchandising) incassando 462 milioni di dollari in tutto il mondo e venne nominato all'Oscar come miglior film d'animazione. Questa volta per\u00f2 venne battuto da \"Happy Feet\" di George Miller e prodotto dalla Warner Bros. Animation.\nNel 2007 usc\u00ec \"Ratatouille\" di Brad Bird; il film incass\u00f2 ben 623 milioni di dollari in tutto il mondo contro i 150 milioni di dollari di budget e vinse l'Oscar come miglior film d'animazione.\nNel 2008 fu la volta di \"WALL\u2022E\" di Andrew Stanton, da molti considerato il miglior film Pixar, che con un costo di 180 milioni di dollari e 533 milioni di dollari d'incasso delude le aspettative, ma grazie alla qualit\u00e0 del film, la Pixar vinse un altro Oscar come miglior film d'animazione e per la prima volta un film d'animazione ricevette una candidatura nella categoria miglior sceneggiatura originale.\nNel 2009, con l'uscita di \"Up\" di Pete Docter, che a fronte di 175 milioni di dollari di budget ottiene un incasso di 735 milioni di dollari, la Pixar vince per la prima volta due Oscar: uno per la miglior colonna sonora e un altro come miglior film animato e, per la prima volta dai tempi de \"La bella e la bestia\", un film d'animazione riceve la candidatura agli Oscar come miglior film.\nNel 2010 esce \"Toy Story 3 - La grande fuga\" di Lee Unkrich, che, a fronte dei 200 milioni di dollari di budget, incassa ben 1,066 miliardi di dollari in tutto il mondo, diventando il primo Lungometraggio Pixar a superare il miliardo di dollari, e viene riconosciuto dalla stampa come il miglior film della trilogia tant'\u00e8 che vince l'Oscar come miglior film d'animazione e riceve le nomination agli Oscar come miglior film e miglior sceneggiatura non originale. Vince anche l'Oscar per la migliore canzone originale. Questo \u00e8 il film Pixar che ha ottenuto pi\u00f9 riconoscimenti.\nNel 2011 esce \"Cars 2\", sempre diretto da John Lasseter e primo lungometraggio Pixar bocciato dalla critica americana. Il film tuttavia di fronte ai suoi 200 milioni di dollari di budget, si rivela nuovamente un buon successo al box office incassando 562 milioni di dollari in tutto il mondo, mentre il merchandising delle macchine giocattolo supera i 10 miliardi di dollari di vendite.\nNel 2012 esce \"Ribelle - The Brave\" di Mark Andrews e Brenda Chapman, che incassa ben 538 milioni di dollari a fronte dei suoi 185 milioni di budget. La pellicola viene lodata dalla stampa soprattutto per la sua ottima qualit\u00e0 grafica. Il film vince l'Oscar come miglior film d'animazione nel 2013.\nNel 2013 esce \"Monsters University\" di Dan Scanlon, che riceve critiche positive e incassa 743 milioni di dollari a fronte dei 200 milioni di dollari di budget. Tuttavia il film non ricevette alcuna candidatura agli Oscar.\nNel 2015 dopo un anno di assenza la Pixar torna al cinema con due film: \"Inside Out\" di Pete Docter, presentato al Festival di Cannes 2015 e lodato dalla stampa, a fronte dei 175 milioni di dollari di budget incassa 857 milioni di dollari e vince l'Oscar come miglior film d'animazione; e \"Il viaggio di Arlo\" di Peter Sohn, che si rivela il primo flop della Pixar dato che, costato 200 milioni di dollari, la pellicola incassa appena 333 milioni di dollari in tutto il mondo.\nNel 2016 esce \"Alla ricerca di Dory\", diretto nuovamente da Andrew Stanton, che ha ricevuto il plauso della critica e che, costato 200 milioni di dollari, si rivela essere campione di incassi con 1,028 miliardi di dollari in tutto il mondo, diventando il secondo Lungometraggio Pixar a superare il miliardo di incassi dopo \"Toy Story 3 - La grande fuga\" nel 2010.\nNel 2017 la Pixar pubblica altri due film: \"Cars 3\" di Brian Fee, che ha ricevuto critiche abbastanza positive dalla stampa e un incasso di 383 milioni di dollari a fronte dei 150 milioni di dollari di budget; e \"Coco\" di Lee Unkrich che \u00e8 stato acclamato dalla critica e dal pubblico. Il film incassa ben 807 milioni di dollari in tutto il mondo a fronte dei 150 milioni di dollari di budget e vince numerosi premi e riconoscimenti, tra i quali il Golden Globe e successivamente l'Oscar come miglior film d'animazione e miglior canzone con \"Remember Me\", il che lo rende il secondo film Pixar a ricevere due Oscar\nNel 2018 esce \"Gli Incredibili 2\", sempre diretto da Brad Bird, che a fronte di un budget di 200 milioni di dollari ne ha incassati 1 miliardo e 242 milioni, diventando il terzo lungometraggio Pixar a superare il miliardo di dollari dopo \"Alla ricerca di Dory\" e \"Toy Story 3 - La grande fuga\", e superando il record di quest'ultimo film diventa il film Pixar che ha incassato di pi\u00f9 nella storia. Il film ricevette anche una nomination ai Golden Globe e all'Oscar come miglior film d'animazione.\nAlla fine del 2018, John Lasseter rassegna le sue dimissioni da direttore creativo e viene sostituito da Pete Docter.\nNel 2019 esce \"Toy Story 4\" di Josh Cooley, che venne lodato dalla critica e incass\u00f2 in tutto il mondo 1,073 dollari di fronte ad un budget di 200 milioni di dollari, diventando il quarto lungometraggio Pixar a superare il miliardo di dollari dopo \"Gli Incredibili 2\", \"Alla ricerca di Dory\" e \"Toy Story 3 - La grande fuga\". Il film vince numerosi riconoscimenti tra cui l'Oscar per il miglior film d'animazione, rendendo \"Toy Story\" l'unico franchise a vincere due premi Oscar per il miglior film d'animazione grazie alla precedente vittoria di \"Toy Story 3\" .\nNel 2020 la Pixar pubblica altri due film: \"Onward - Oltre la magia\" di Dan Scanlon, che a causa della pandemia di COVID-19 incassa in tutto il mondo soltanto 141 milioni di dollari di fronte ad un budget di circa 175-200, ma che in compenso ha ricevuto un ottimo voto da parte della critica; e \"Soul\" di Pete Docter che, sempre a causa della pandemia, viene distribuito sulla piattaforma streaming Disney+. Quest'ultimo \u00e8 il terzo film Pixar a ricevere due Oscar: uno per l'animazione e uno per la colonna sonora.\nNel 2021 esce \"Luca\", che riceve recensioni positive dalla critica.\nAltri lavori in cantiere sono \"Red\" di Domee Shi, che arriver\u00e0 a marzo 2022 e \"Lightyear\" di Angus MacLane che uscir\u00e0 a giugno 2022.\nRenderMan.\nRenderMan (letteralmente \"uomo del rendering\") \u00e8 il software sviluppato e utilizzato dalla Pixar per i suoi film. \u00c8 anche un plug-in compatibile con i pi\u00f9 importanti software di animazione 3D come Maya. Render Man \u00e8 uno dei motori di rendering pi\u00f9 avanzati e versatili in circolazione, che crea immagini di grande qualit\u00e0, molto ben considerato anche perch\u00e9 il suo sviluppo software \u00e8 il frutto dell'esperienza diretta dei creatori con le necessit\u00e0 del cinema e dell'animazione pi\u00f9 esigenti e professionali."}
{"id": "49342", "revid": "287204", "url": "https://it.wikipedia.org/wiki?curid=49342", "title": "Baudelio", "text": "Origine e diffusione.\nDeriva dal latino \"Badelius\", di origine sconosciuta. Potrebbe essere un adattamento da un nome di origini germaniche, forse contenente l'elemento \"bald\" (\"coraggioso\", \"audace\"); in alternativa, potrebbe essere ricondotto al latino arcaico \"baudus\" (\"stupido\", \"tonto\").\nOnomastico.\nL'onomastico viene festeggiato il 20 maggio in ricordo di san Baudilio, martire a N\u00eemes."}
{"id": "49343", "revid": "1494169", "url": "https://it.wikipedia.org/wiki?curid=49343", "title": "Baudino", "text": ""}
{"id": "49345", "revid": "287204", "url": "https://it.wikipedia.org/wiki?curid=49345", "title": "Baudolino (nome)", "text": "Origine e diffusione.\nSi tratta di un nome di origine germanica; \u00e8 basato sulla radice \"baud\", di significato ignoto, sovente confusa con \"bald\" (\"baldo\", \"coraggioso\", a cui quindi viene talvolta ricondotto questo nome).\nOnomastico.\nL'onomastico viene festeggiato il 10 novembre in ricordo di san Baudolino, eremita longobardo presso Alessandria."}
{"id": "49346", "revid": "110157", "url": "https://it.wikipedia.org/wiki?curid=49346", "title": "Bavone", "text": "Origine e diffusione.\nDeriva da \"Bavo\", variante di \"Babo\", un nome di origine germanica basato sull'elemento \"bab\", dall'interpretazione assai incerta: potrebbe essere ricollegabile all'elemento \"bob\" (di origine ignota), oppure a \"bad\" (\"battaglia\"), o al medio inglese \"babe\" (\"bambino\").\nOnomastico.\nL'onomastico si pu\u00f2 festeggiare il 1\u00ba ottobre in ricordo di san Bavone, confessore di Gand del VII secolo."}
{"id": "49347", "revid": "963244", "url": "https://it.wikipedia.org/wiki?curid=49347", "title": "Beano (nome)", "text": "Origine e diffusione.\nSi tratta di una forma italianizzata di \"Bean\", a sua volta un'anglicizzazione del gaelico scozzese \"Beathan\"; tale nome \u00e8 basato sul termine \"beath\" (\"vita\"), con l'aggiunta di un suffisso diminutivo.\nVa notato che, per \"Bean\", sono state proposte anche derivazioni dall'inglese antico \"bean\" (\"fagiolo\") o dal medio inglese \"bene\" (\"amichevole\"); inoltre, dal XVII secolo, \"Beathan\" \u00e8 reso in inglese anche tramite il nome \"Benjamin\".\nOnomastico.\nL'onomastico pu\u00f2 essere festeggiato il 16 dicembre o il 26 ottobre in ricordo di san Beano, primo vescovo di Mortlach (il cui nome potrebbe per\u00f2 essere frutto della corruzione linguistica di un altro nome)."}
{"id": "49348", "revid": "767487", "url": "https://it.wikipedia.org/wiki?curid=49348", "title": "Beata", "text": ""}
{"id": "49349", "revid": "1719883", "url": "https://it.wikipedia.org/wiki?curid=49349", "title": "Beato (disambigua)", "text": ""}
{"id": "49350", "revid": "126257", "url": "https://it.wikipedia.org/wiki?curid=49350", "title": "Beatrice", "text": "Origine e diffusione.\nContinua il nome latino di et\u00e0 imperiale \"Beatrix\", basato su \"beatricem\" (\"colei che rende felici\", \"colei che d\u00e0 beatitudine\"), a sua volta da \"beatus\" (\"beato\", a cui il nome viene talvolta direttamente ricondotto). Era comune fra i primi cristiani in virt\u00f9 del suo significato, riferito alla beatitudine celeste e dell'anima.\nAlcune fonti propongono una derivazione originaria da \"Viatrix\", il femminile di \"Viator\" che significa \"viaggiatore\"; secondo tali fonti, il nome sarebbe stato alterato in \"Beatrix\" per assonanza a \"beatus\", con cui non sarebbe per\u00f2 collegato. Anche \"Viator\" e \"Viatrix\" erano nomi comuni fra i cristiani, per il significato collegato al pellegrinaggio. I due nomi vengono spesso confusi, come avviene nel caso di santa Viatrice, nota anche come Beatrice.\nIn Italia il nome, diffuso in tutto il Paese, ha sempre goduto di una certa popolarit\u00e0 per via del culto di santa Beatrice, oltre che grazie alla fama di svariate figure storiche, in primis Beatrice Portinari, la donna amata da Dante, e quindi di diverse nobildonne e regine, oltre che di tragiche di Beatrice di Tenda e Beatrice Cenci, alla cui vicenda furono dedicate numerose opere letterarie di vasta diffusione. Negli anni pi\u00f9 recenti (dal 2007 al 2014) l'ISTAT ne attesta la presenza tra i nomi pi\u00f9 popolari per le nuove nate, con una posizione in classifica che oscilla tra il 18\u00ba e il 22\u00ba posto, vale a dire intorno all'1% delle neonate.\nIn Inghilterra la forma \"Beatrix\" divenne pi\u00f9 rara nel Medioevo, ma ritorn\u00f2 \"in auge\" nel XIX secolo.\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "49351", "revid": "1494169", "url": "https://it.wikipedia.org/wiki?curid=49351", "title": "Beco", "text": ""}
{"id": "49352", "revid": "339392", "url": "https://it.wikipedia.org/wiki?curid=49352", "title": "LucasFilms", "text": ""}
{"id": "49353", "revid": "339392", "url": "https://it.wikipedia.org/wiki?curid=49353", "title": "Lucasfilms", "text": ""}
{"id": "49354", "revid": "47767", "url": "https://it.wikipedia.org/wiki?curid=49354", "title": "Beda (nome)", "text": "Origine e diffusione.\nNome di scarsissima diffusione, noto principalmente per essere stato portato da Beda il Venerabile, teologo e storico anglosassone. L'origine \u00e8 dibattuta; secondo alcune fonti risale all'inglese antico \"Baeda\", forse basato sul termine \"bed\", \"orazione\", \"preghiera\". Secondo altre, risalirebbe al termine germanico \"badu\" (\"lotta\", da cui Batilde), quindi \"che lotta\", \"che esige\", mentre per altre ancora sarebbe una ripresa inglese medievale del nome di un'antica divinit\u00e0 frigia.\nOnomastico.\nL'onomastico viene festeggiato il 25 maggio in ricordo di san Beda il Venerabile, sacerdote benedettino e dottore della Chiesa. Sempre con questo nome si ricorda anche san Beda il Giovane, membro della corte di Carlo il Calvo e poi monaco presso Gavello, commemorato il 10 aprile."}
{"id": "49355", "revid": "226458", "url": "https://it.wikipedia.org/wiki?curid=49355", "title": "Begga", "text": ". \nOrigine e diffusione.\n\u00c8 un nome di origine germanica, basato sull'elemento \"big\", che significa \"colpire\", \"schiaffeggiare\".\nOnomastico.\nL'onomastico viene festeggiato il 17 dicembre in ricordo di santa Begga, figlia di Pipino di Landen, vedova e fondatrice del monastero della Beata Maria Vergine di Andenne."}
{"id": "49356", "revid": "287204", "url": "https://it.wikipedia.org/wiki?curid=49356", "title": "Bililde", "text": "Origine e diffusione.\nDeriva dal nome germanico \"Bilihild\" o \"Bilhild\"; \u00e8 composto dagli elementi \"bil\" (\"spada\", \"lama\") e \"hild\" (\"battaglia\"). Di assai scarsa diffusione sul suolo italiano, \u00e8 ricordato principalmente per la santa cos\u00ec chiamata, il cui culto \u00e8 peraltro molto debole nella penisola.\nOnomastico.\nL'onomastico si pu\u00f2 festeggiatre il 27 novembre, in ricordo di santa Bililde, duchessa di Turingia, vedova e fondatrice del convento di Altenm\u00fcnster o Altinfinster, a Magonza."}
{"id": "49358", "revid": "110157", "url": "https://it.wikipedia.org/wiki?curid=49358", "title": "Belina (nome)", "text": "Origine e diffusione.\nRiprende il nome di una martire francese, santa Belina (in francese \"sainte B\u00e9line\"); secondo alcune fonti la santa, in realt\u00e0, sarebbe un riadattamento in chiave cristiana del dio celtico del sole Beleno. Il nome di tale divinit\u00e0 (che \u00e8 presente anche nel nome Llywelyn) risale ad una radice celtica che significa \"brillante\".\nAnche il leggendario re dei britanni Belino prendeva probabilmente il suo nome dalla stessa divinit\u00e0.\nOnomastico.\nL'onomastico viene festeggiato il 19 febbraio in ricordo di santa Belina, uccisa nel 1135 presso Landreville per aver tentato di resistere ad uno stupro."}
{"id": "49359", "revid": "15756", "url": "https://it.wikipedia.org/wiki?curid=49359", "title": "Simulazione", "text": "Nelle scienze applicate per simulazione si intende un modello della realt\u00e0 che consente di valutare e prevedere lo svolgersi dinamico di una serie di eventi o processi susseguenti all'imposizione di certe condizioni da parte dell'analista o dell'utente. Un simulatore di volo, ad esempio, consente di prevedere il comportamento dell'aeromobile a fronte delle sue caratteristiche e dei comandi del pilota.\nDescrizione.\nSono uno strumento sperimentale di analisi molto potente, utilizzato in molti ambiti scientifici e tecnologici dettato dalla difficolt\u00e0 o impossibilit\u00e0 di riprodurre fisicamente in laboratorio le effettive reali condizioni da studiare e che si avvale delle grandi possibilit\u00e0 di calcolo offerte dai grandi sistemi di elaborazione informatici.\nAltro non \u00e8 infatti che la trasposizione in termini logico-matematica-procedurali di un \"\"modello concettuale\" della realt\u00e0; tale modello o modello matematico pu\u00f2 essere definito come l'insieme di processi che hanno luogo nel sistema reale studiato e il cui insieme permette di comprendere le logiche di funzionamento del sistema stesso. Essa dunque \u00e8 assimilabile a una sorta di \"laboratorio virtuale\"\" consentendo spesso anche un abbattimento dei costi di studio rispetto ad esperimenti complessi realizzati in laboratorio reale.\nDiffuso \u00e8 quindi il suo utilizzo nell'analisi dei sistemi dinamici (semplici o complessi), sia naturali (sistema climatico), sia artificiali (sistemi meccanici e di automazione), sia anche socio-economici (sistema economico). Possono anche avere carattere ludico; oggi esistono sul mercato diversi software (videogiochi di simulazione) che consentono di simulare il comportamento di persone, veicoli, civilt\u00e0. Ovviamente il livello di approfondimento di tali simulazioni, in termini di modello concettuale sottostante \u00e8 pi\u00f9 basso.\nClassificazione e paradigmi nella simulazione.\nVi sono molteplici tipologie di Simulazione che vale la pena di conoscere per poter rapidamente comprendere il contesto e le caratteristiche fondamentali in essere; alcune di questi criteri sono legati a contesti applicativi specifici, per esempio in ambito scientifico la pi\u00f9 tradizionale distinzione \u00e8 quella legata alla logica di gestione del tempo e corrisponde a Simulazione Continua e Simulazione ad Eventi Discreti: nella prima si fa riferimento ad una logica continua del tempo ancorch\u00e9 elaborata di norma tramite metodi numerici per integrare le equazioni differenziali che regolano le variabili del sistema, mentre nella seconda il tempo evolve tramite eventi e tra questi lo stato delle variabili non ha rilevanza od \u00e8 direttamente calcolabile; il termine Simulazione Ibrida (o talvolta Combinata) viene viceversa impiegato per definire le simulazioni ove le due logiche operano in modo combinato integrando numericamente le equazioni differenziali tra gli eventi per eliminare buona parte delle discontinuit\u00e0.\nUn altro criterio \u00e8 legato alla differenza tra Simulazione Stocastica e Simulazione Deterministica in funzione del fatto che l'evoluzione delle variabili e degli eventi sia o meno legata a fenomeni affetti da stocasticit\u00e0. Un ulteriore criterio \u00e8 legato al rapporto tra il tempo reale e quello simulato, ovvero Simulazione Real Team (ove un minuto simulato corrisponde ad un minuto nella realt\u00e0), Simulazione Fast Time (dove la simulazione evolve pi\u00f9 rapidamente della realt\u00e0 e si possono simulare mesi e anni in poco tempo) o Simulazione Slow Time (nella quale serve pi\u00f9 tempo per completare i calcoli della simulazione di quanto ne trascorra nella realt\u00e0); in realt\u00e0 abbiamo anche la distinzione tra Simulazione Paced (ritmata) e Unpaced nel caso che gli intervalli di tempo sul simulatore siano proporzionali a quelli nella realt\u00e0 (il caso specifico 1:1 corrisponde alla Simulazione Real Time) oppure che non vi sia correlazione fra il tempo simulato (regolato dalla mole computazionale generata nell'esecuzione sul computer) rispetto a quello reale.\nUn altro importante criterio \u00e8 legato alla presenza di entit\u00e0 che interagiscano con la simulazione: Simulazione Man-in-the-Loop prevede l'interazione con persone (e.g. simulatore di volo guidato da un pilota), Simulazione Hardware-in-the-Loop include anche componenti fisiche nella simulazione (e.g. un sistema di allarme laser reale sollecitato da un generatore di segnali che interagisce dinamicamente con il simulatore), Simulazione Software-in-the-Loop ove un software reale interagisce con il simulatore (e.g. il sistema reale di controllo di un drone che interagisce con il relativo simulatore); in impianti industriali si parla spesso di Emulazione quando il Simulatore \u00e8 integrato con i sistemi di controllo e serve per verificarne le logiche e le modalit\u00e0 di funzionamento. Altro importante criterio \u00e8 legato alla modalit\u00e0 di esecuzione: Stand-Alone (simulazione su una singola macchina isolata), Distribuita (Simulazione che opera su pi\u00f9 computer che interagiscono), Parallela (simulazione che opera su pi\u00f9 processori in parallelo), Simulazione Interoperabile (simulazione over pi\u00f9 modelli interagiscono localmente o in modo distribuiuto): vale la pena di citare anche i seguenti paradigmi MSaaS (Modeling &amp; Simulation as a Service ovvero accesso al simulatore come servizio sulla rete), Web Based Simulation (Simulazione che opera come web application). Un ulteriore criterio \u00e8 legato all'integrazione con altri sistemi ed in particolare di intelligenza artificiale, spesso si fa riferimento a simulazione Ibrida anche come Simulazione Connessa con AI (Intelligenza Artificiale) che ne dirigono l'evoluzione o pi\u00f9 specificatamente a Simulazione Guidata da Agenti o Simulazione ad Agenti nel caso di integrazione con Agenti Intelligenti.\nUn'ulteriore classificazione \u00e8 legata al contesto della Difesa dove si distingue tra Simulazione Live (ove sistemi reali sono usati da persone reali, il tutto integrato in una simulazione come nel caso di due caccia che ingaggiano un combattimento aereo \"sparando\" missili e proiettili nella simulazione che valuta anche i danni e l'efficacia delle contromisure), Simulazione Virtual (dove persone reali operano sistemi virtuali come nel caso del simulatore di guida di un'auto), Simulazioni Constructive (dove persone virtuali operano su sistemi virtuali come nel caso di un war game); queste classificazioni possono essere combinate creando simulatori Virtual &amp; Constructive oppure LVC (Live, Virtual &amp; Constructive); sotto questo profilo vale la pena anche di citare il paradigma MS2G (Modeling, interoperable Simulation &amp; Serious Games) dove si combinano le logiche e gli strumenti tipici dei Serious Games con quelle di interoperabilit\u00e0 dei Simulatori. Infine bisogna ricordare che spesso si usa il termine Simulazione al posto di Simulazione al Computer, ma viceversa esistono anche Simulazioni Fisiche (e.g. vasca per addestrare gli astronauti ad operare in assenza di peso, oppure modelli in scala di navi e dighe per simulazioni idrauliche, oppure simulazione con manichini per analisi di crash su veicoli) che sono ancora in uso ed un tempo erano molto comuni.\nSimulazione di processi produttivi.\nNell'ambito delle simulazioni, acquisisce notevole importanza la simulazione del funzionamento dei processi produttivi e logistici. Tali sistemi sono infatti caratterizzati da elevata complessit\u00e0, numerose interrelazioni tra i diversi processi che li attraversano, guasti dei segmenti, indisponibilit\u00e0, stocasticit\u00e0 dei parametri del sistema. Consideriamo, ad esempio, un impianto semplice per la produzione di un unico articolo, con solamente due macchine automatiche ed imballaggio manuale; in questo semplice sistema l'arrivo delle materie prime, la durata delle lavorazioni, il tempo necessario agli operatori per imballare sono tutte variabili stocastiche, in quanto il ritmo produttivo e di arrivo non \u00e8 costante; inoltre, le macchine sono soggette a guasti e manutenzione, gli operatori possono non essere sempre disponibili etc.\nIl progettista degli impianti industriali e il responsabile delle operations possono certamente avere interesse a valutare con anticipo l'effetto delle loro scelte su tali sistemi complessi, in termini, ad esempio, di capacit\u00e0 di produzione, tempo di attraversamento, scorte, blocchi. Possono inoltre avere dei problemi riguardo al dimensionamento di macchine, magazzini, flotta dei carrelli trasportatori e simili.\nLa simulazione, consentendo l'analisi della realt\u00e0 a un elevato livello di dettaglio e padroneggiando facilmente la complessit\u00e0 del sistema, fa s\u00ec che alla fine sia possibile ottenere un gran numero di informazioni utili. Il prezzo da pagare per tale completezza \u00e8 ovviamente il tempo; le operazioni di programmazione sono infatti assai lunghe, affinch\u00e9 si possano ottenere dei dati sufficientemente sensati e tali da dare la possibilit\u00e0 di ottenere un modello della realt\u00e0 ad essa aderente.\nPassi e procedure.\nAl fine di poter procedere correttamente per avere un modello di simulazione utile e funzionante \u00e8 opportuno procedere con una serie di passi:\nElementi caratteristici di un modello di simulazione.\nLe entit\u00e0, all'interno del modello, possono essere considerate a loro volta come:\nPossono essere individuati due cicli di operazioni:\nAspetti implementativi: programmazione del modello.\nUna volta costruito il modello esso va tradotto in un programma su calcolatore. \u00c8 possibile usare linguaggi \"general purpose\" quali Fortran, Pascal, C, C++, per i quali esistono delle librerie di \"routine\" orientate alla simulazione. Esistevano anche diversi linguaggi specializzati quali ad esempio SIMSCRIPT, MODSIM e GPSS. Un'interessante alternativa \u00e8 quella di ricorrere ad applicazioni di tipo interattivo per la simulazione, fra gli altri: AutoMod, Simul8, Arena Simulation, Simio, AnyLogic, Witness, Extend e Micro Saint. Tali applicazioni sono di facile uso e quindi molto adatte a costruire rapidamente modelli, anche sofisticati, ma sono meno versatili e potenti dei linguaggi specializzati o di quelli \"general purpose\". Per problemi di piccole dimensioni \u00e8 anche possibile usare strumenti informatici di uso comune quali le spreadsheet. Tali strumenti possono essere utili quando si vuole rapidamente avere un'idea del funzionamento di una singola componente o di un sottosistema di un sistema complesso."}
{"id": "49360", "revid": "47767", "url": "https://it.wikipedia.org/wiki?curid=49360", "title": "Belisario (nome)", "text": "Origine e diffusione.\nContinua, tramite il latino \"Belisarius\", il nome greco \u0392\u03b5\u03bb\u03b9\u03c3\u03ac\u03c1\u03b9\u03bf\u03c2 (\"Belisarios\"); l'etimologia \u00e8 oscura, forse illirica, anche se alcune fonti postulano un collegamento con il termine greco \u03b2\u03ad\u03bb\u03bf\u03c2 (\"belos\"), \"dardo\", \"freccia\", col significato di \"arciere\".\nIl nome \u00e8 noto in particolare per essere stato portato da Belisario, generale bizantino al servizio di Giustiniano; la sua diffusione in Italia, comunque scarsissima, \u00e8 dovuta in particolare alla tragedia di Donizetti del 1836 \"Belisario\": negli anni settanta si contavano circa settecento occorrenze del nome, sparse tra il Nord e il Centro, con pi\u00f9 alta frequenza in Toscana e Lazio.\nOnomastico.\nIn quanto nome adespota (non vi \u00e8 infatti alcun santo patrono cos\u00ec chiamato), l'onomastico pu\u00f2 essere eventualmente festeggiato il 1\u00ba novembre, giorno di Ognissanti."}
{"id": "49361", "revid": "110157", "url": "https://it.wikipedia.org/wiki?curid=49361", "title": "Bella (nome)", "text": "Origine e diffusione.\nDeriva dal latino \"bellus\" e significa \"bella\", \"graziosa\", il che lo rende affine per significato a Shayna, Bonnie, Specioso, Gra\u017cyna, Jamil e Callisto. Alla sua stessa radice viene erroneamente ricondotto il nome Belinda, che in realt\u00e0 ha origini germaniche.\nPu\u00f2 anche essere un ipocoristico di Isabella, Annabella, Arabella, Maybelle o altri nomi simili. Sono frequenti composti di Bella e altri nomi, ad esempio Christabel o il gi\u00e0 citato Annabella (che per\u00f2 ha un'origine indipendente).\nOnomastico.\nL'onomastico si pu\u00f2 festeggiare l'8 settembre, in onore di santa Bellina, martire presso Troyes. In alternativa, pu\u00f2 essere festeggiato lo stesso giorno del nome Isabella, oppure lo stesso giorno della forma maschile Bello."}
{"id": "49363", "revid": "599013", "url": "https://it.wikipedia.org/wiki?curid=49363", "title": "Bq", "text": ""}
{"id": "49364", "revid": "599013", "url": "https://it.wikipedia.org/wiki?curid=49364", "title": "Bt", "text": ""}
{"id": "49365", "revid": "599013", "url": "https://it.wikipedia.org/wiki?curid=49365", "title": "Bx", "text": ""}
{"id": "49366", "revid": "287204", "url": "https://it.wikipedia.org/wiki?curid=49366", "title": "By", "text": "By \u00e8 un comune francese di 86 abitanti situato nel dipartimento del Doubs nella regione della Borgogna-Franca Contea."}
{"id": "49367", "revid": "599013", "url": "https://it.wikipedia.org/wiki?curid=49367", "title": "Bz", "text": ""}
{"id": "49369", "revid": "599013", "url": "https://it.wikipedia.org/wiki?curid=49369", "title": "Cb", "text": ""}
{"id": "49378", "revid": "599013", "url": "https://it.wikipedia.org/wiki?curid=49378", "title": "Bs", "text": ""}
{"id": "49380", "revid": "34971", "url": "https://it.wikipedia.org/wiki?curid=49380", "title": "Ucronia", "text": "L'ucron\u00eca (anche detta storia alternativa, allostoria o fantastoria) \u00e8 un genere di narrativa fantastica basata sulla premessa generale che la storia del mondo abbia seguito un corso alternativo rispetto a quello reale.\nPer la sua natura, l'ucronia pu\u00f2 essere assimilata al romanzo storico (specie per opere ambientate in un passato molto remoto) o alla fantascienza e si incrocia con la fantapolitica, mescolandosi all'utopia o alla distopia quando va a descrivere societ\u00e0 ideali o, al contrario, indesiderabili.\nDefinizione e ambito.\nIl termine \"ucron\u00eca\" deriva dal greco e significa letteralmente \"nessun tempo\" (da \"\u03bf\u1f50\" = \"non\" e \"\u03c7\u03c1\u03cc\u03bd\u03bf\u03c2\" = \"tempo\"), per analogia con utopia che significa \"nessun luogo\". Indica la narrazione letteraria, grafica o cinematografica di quel che sarebbe potuto succedere se un preciso avvenimento storico fosse andato diversamente. Il termine \u00e8 stato coniato dal filosofo francese Charles Renouvier in un saggio (\"Uchronie\") apparso nel 1857. Gli anglofoni usano invece il termine pi\u00f9 immediato \"alternate history\" (storia alternativa).\n\u00c8 \"ucron\u00eca\" domandarsi, ad esempio, cosa sarebbe successo in Europa, se l'Impero romano fosse sopravvissuto fino ai nostri giorni, se l'Impero bizantino non avesse subito l'invasione islamica, se l'impero ottomano avesse superato l'ostacolo austriaco e si fosse espanso e stanziato nell'Europa centrale ed occidentale, se la Rivoluzione francese non fosse scoppiata, se Napoleone avesse vinto a Waterloo, se l'andamento della Grande guerra fosse stato diverso, se Hitler avesse vinto la seconda guerra mondiale o altrettanto se l'Operazione Valchiria fosse riuscita. In America, se la Francia avesse vinto la guerra dei sette anni, se l'Inghilterra fosse riuscita a reprimere i rivoltosi americani alla fine del Diciottesimo secolo o se i confederati avessero vinto la guerra di secessione americana.\nPer quanto riguarda l'Italia, \u00e8 ucronia domandarsi se gli Ostrogoti fossero stati capaci di respingere i Bizantini, se Cristoforo Colombo si fosse impossessato dell'America per conto della Repubblica di Genova, se la Repubblica di Venezia e la Repubblica di Genova fossero rimaste indipendenti all'indomani del Congresso di Vienna o se il Regno di Sardegna avesse vinto la\nPrima guerra d'indipendenza, o quanto sarebbe vissuto Umberto I se fosse scampato all'attentato di Gaetano Bresci, o se Vittorio Emanuele III avesse firmato lo stato d'assedio contro il fascismo durante la Marcia su Roma, o se Mussolini non fosse sceso in guerra al fianco di Hitler ma contro. Non sono invece considerate ucroniche le storie ambientate in un'epoca futura rispetto a quella in cui sono state scritte, come ad esempio il romanzo \"1984\" di Orwell scritto nel 1948.\nStoria.\nIl primo esempio di ucronia pu\u00f2 essere considerato il brano dell'opera \"Ab Urbe condita\" (tra il 27 a.C. e il 14 d.C.), nel quale Tito Livio contempla la possibilit\u00e0 che Alessandro Magno avesse sviluppato il regno macedone dirigendosi verso ovest anzich\u00e9 verso est.\nPrima ancora che Charles Renouvier coniasse il termine \"uchronie\", si possono rintracciare numerose opere letterarie a sfondo ucronico, tra le quali si pu\u00f2 citare \"Napol\u00e9on et la conqu\u00eate du monde, 1812 \u00e0 1832 - Histoire de la monarchie universelle\" di Louis Geoffroy (1836), in cui si immagina una campagna di Russia vittoriosa per Napoleone che fonda un impero universale popolato di invenzioni fantascientifiche.\nNel suo libro pubblicato postumo nel 1813, \"Storia della Toscana sino al principato\", l'accademico italiano Lorenzo Pignotti immagin\u00f2 cosa sarebbe potuto succedere se Lorenzo il Magnifico non fosse morto nel 1492: lo statista mediceo avrebbe potuto difendere la penisola dalle invasioni straniere e addirittura reprimere la riforma protestante prima che si diffondesse.\nNe \"La citt\u00e0 eterna\" di Hall Caine (1901), ambientato nella Roma del 1900, a seguito dell'azione del giovane deputato della sinistra Davide Rossi contro il dittatore Barone Gabriele Bonelli, si ha il volontario esilio del re e la proclamazione di una repubblica. Nell'epilogo del romanzo si scoprir\u00e0 che 50 anni dopo il mondo \u00e8 stato unificato in un'unica \"Federazione Internazionale\" con Roma come capitale.\nNel 1931 lo storico britannico J. C. Squire invit\u00f2 alcune autorevoli personalit\u00e0 della cultura e della politica contemporanea\u00a0\u2013 tra cui Churchill, Chesterton, Belloc e Maurois \u2013 a cimentarsi nelle ricostruzioni ipotetiche di alcuni snodi storici cruciali della civilt\u00e0 occidentale, pubblicandole nell'antologia \"Se la storia fosse andata diversamente\" (\"If It Had Happened Otherwise\"). Winston Churchill (che scrisse per l'occasione un saggio riguardo a un diverso esito della battaglia di Gettysburg), in questo modo divenne contemporaneamente autore e personaggio di ucronie.\nLa seconda guerra mondiale, l'evento pi\u00f9 traumatico del Novecento, \u00e8 uno dei soggetti preferiti delle ucronie. Il conflitto del resto produsse opere fantapolitiche gi\u00e0 nel corso del suo svolgimento, incentrate sul suo possibile esito. Fred Allhoff nel 1940 porta addirittura le armate naziste a invadere gli Stati Uniti (\"Lightning in the Night\", pubblicato nella rivista \"Liberty Magazine\").\nTra i maggiori scrittori di ucronie ricordiamo Philip K. Dick (\"La svastica sul sole\", 1962), Harry Turtledove (i cicli di \"Invasione\" e \"Colonizzazione\", 1994-2004), Robert Harris (\"Fatherland\", 1992). Non di rado anche i romanzi del filone steampunk, prevalentemente ambientati nel XIX secolo, sconfinano nell'ucronia.\nIn Italia, dato che il fatto pi\u00f9 controverso della storia recente \u00e8 il fascismo, le opere ucroniche tendono a prendere spunto da esso e a cercare punti di divergenza dalla storia reale: per esempio, cosa sarebbe successo se l'Italia di Mussolini non fosse entrata in guerra. Tra gli esempi recenti di questo filone la trilogia \"Occidente\" (2001-2006) di Mario Farneti, che racconta la storia di un'Italia fascista sopravvissuta al secondo conflitto mondiale (durante il quale rimane neutrale e viene sovvenzionata economicamente e militarmente dagli Stati Uniti) e che sconfigge l'URSS durante la terza guerra mondiale, diventando cos\u00ec una superpotenza. Da un presupposto analogo partono anche gli eventi raccontati nella trilogia di Enrico Brizzi costituita dai romanzi \"L'inattesa piega degli eventi\" (2008), \"La Nostra guerra\" (2009) e \"Lorenzo Pellegrini e le donne\" (2012). Il romanzo \"I biplani di D'Annunzio\", invece, esplora la possibilit\u00e0 che nel 1921 la Grande Guerra non sia ancora terminata ma continui contro gli Imperi Centrali che sono uniti e ribattezzati \"Democrazie Centrali\".\nUn altro cameo ucronico italiano \u00e8 \"Garibaldi a Gettysburg\" (1993), di Pierfrancesco Prosperi - uno dei pi\u00f9 prolifici scrittori ucronici italiani - che racconta cosa sarebbe successo se Garibaldi avesse aiutato con esito infausto i nordisti durante la guerra civile americana (la differenza pi\u00f9 importante \u00e8 la scomparsa degli USA a favore dei CSA, mentre il Veneto sarebbe rimasto austriaco).\nFumetti ucronici.\nNumerose opere a fumetti, hanno sfruttato l'idea dell'ucronia e delle terre parallele in generale. La DC Comics ha creato una linea di fumetti chiamata \"Elseworlds\" in cui le storie sono ambientate su terre alternative del multiverso DC con protagonisti i supereroi editi della casa editrice (tra i pi\u00f9 famosi ricordiamo \"\" con un Superman che viene allevato dai Sovietici e \"Kingdom Come\", dove i classici eroi DC, ormai vecchi e stanchi, devono riunirsi per combattere una nuova generazione di superesseri violenti e crudeli). Pubblicata sempre dalla DC Comics, la miniserie \"Watchmen\" di Alan Moore narra le avventure di un gruppo di supereroi in crisi, la cui presenza nella societ\u00e0 statunitense ha comportato un diverso epilogo per alcuni avvenimenti storici, come la vittoria degli USA nella Guerra del Vietnam o la parabola politica del presidente Richard Nixon.\nLa Marvel Comics ha a sua volta sfruttato il concetto di ucronia nei propri fumetti: tra questi la testata \"What If?\" dedicata a storie ambientate in universi paralleli, \"Spider Girl\" dedicata alla figlia di Peter Parker di un futuro alternativo, le saghe \"L'era di Apocalisse\" e la pi\u00f9 recente \"House of M\". La serie mutante \"Exiles\" narra le avventure di alcuni mutanti che viaggiano tra dimensioni parallele e lo stesso universo Ultimate Marvel \u00e8 di fatto un universo parallelo all'universo Marvel ufficiale (cos\u00ec come lo erano i defunti \"Marvel 2099\" e \"New Universe\").\nTra gli esperimenti pi\u00f9 bizzarri vi \u00e8 l'Amalgam Comics, in cui i personaggi della DC e della Marvel si fondevano insieme creando incroci improbabili come Spider-Boy (Superboy + Spiderman) o Iron Lantern (Iron Man + Green Lantern). Per quanto riguarda il fumetto italiano, \u00e8 possibile citare la serie della Sergio Bonelli Editore \"Lilith\", in cui la protagonista, viaggiando in varie epoche del passato, ha il compito di modificare gli eventi storici, e la serie de \"Gli Albi di Occidente\" (tratti dalla trilogia di romanzi ucronici \"Occidente\" di Mario Farneti).\nL'albo 240 di \"Dylan Dog\" (che tra l'altro porta al ritorno tra gli autori della serie Tiziano Sclavi) \u00e8 intitolato, per l'appunto, \"Ucron\u00eca\", e tra le varie realt\u00e0 che vengono viste vi \u00e8 una Terra priva di vita, un mondo dove scimmie altamente evolute sorvolano Londra a bordo del dirigibile Hindenburg, una Terra devastata dalla Guerra nucleare tra Stati Uniti e URSS e un mondo, che fa da filo conduttore della storia, in cui Hitler ha vinto la Seconda Guerra Mondiale alleandosi con le forze di Stalin, creando il \"ComuNazismo\". Nella serie manga e anime \"\" ideata da Ichiro Okochi, il mondo \u00e8 suddiviso fra tre grandi potenze: l'Impero di Britannia, fondato nel 50 a.C. dopo la sconfitta di Cesare da parte dei Britanni, Euro Universe, un'unione di stati simile all'Unione europea ma che comprende anche parte dell'Africa, e la Confederazione Cinese che ha il potere su tutta l'Asia.\nTra gli spunti pi\u00f9 notevoli, \u00e8 sicuramente da citare la serie Zeit Project, scritta da Ricardo Barreiro (autore di Barbara e La citt\u00e0) e disegnata da Rodriguez.\nCinema.\nNumerosi film esplorano il concetto dell'ucron\u00eca; tra questi \"It Happened Here\" (1966) di Kevin Brownlow, che mette in scena una Gran Bretagna occupata dai nazisti. Tra gli altri titoli vi sono il film TV della HBO \"Delitto di stato\" (\"Fatherland\", 1994), tratto dal romanzo di Harris, ambientato negli anni sessanta di un mondo in cui la Germania nazista ha vinto la seconda guerra mondiale; \"2009 - Memorie perdute\" (\"2009 Lost Memories\", 2002), un film coreano che ipotizza che Hirobumi Ito non sia stato assassinato da An Jung-geun a Harbin in Cina nel 1909; \"Timequest\" (2002), in cui un viaggiatore temporale previene l'assassinio di John F. Kennedy, provocando l'alterazione della storia successiva, e \"\" (2004), una visione satirica alla storia americana in cui il Sud ha vinto la guerra civile, narrato nella forma di un \"documentario\" inglese.\nBibliografia.\nNarrativa in italiano.\nAlcune opere di autori italiani:"}
{"id": "49390", "revid": "22475", "url": "https://it.wikipedia.org/wiki?curid=49390", "title": "Faz\u0131l Say", "text": "Biografia.\nHa compiuto gli studi presso il Conservatorio della citt\u00e0 natale, in seguito si \u00e8 perfezionato con David Levine all'Istituto Schumann di D\u00fcsseldorf e al Conservatorio di Berlino.\nNel 1994 ha vinto il Premio Young Concert Artists International Auditions di New York, inaugurando una brillante carriera internazionale. Suona con la New York Philharmonic, la Filarmonica di Israele, l'Orchestra Sinfonica di Baltimora, la BBC Philharmonic, l'Orchestre National de France, l'Orchestra filarmonica di San Pietroburgo.\n\u00c8 ospite regolare del Festival di Lucerna, del Klavierfestival Ruhr, del Rheingau Musikfestival, dei festival di Verbier, Bonn e Salisburgo. Ha tenuto recital nelle pi\u00f9 importanti sale da concerto tra le quali il Concertgebouw di Amsterdam, la Philharmonie di Berlino, la Suntory Hall di Tokyo. Ha collaborato con Yuri Bashmet, Shlomo Mintz e Akiko Suwanai e nel 2004 \u00e8 stato in tourn\u00e9e mondiale con Maxim Vengerov. La passione per il jazz lo ha portato a fondare il Worldjazz Quartet, con il quale ha suonato a Saint-Denis, Montpellier, Montreux, Istanbul.\nEseguendo il concerto n.3 di Ludwig van Beethoven ha dato una sua interpretazione, deviando dalla normale sequenza data dal musicista tedesco.\nComposizioni.\nFazil Say ha inoltre composto e registrato diverse opere: \"Black Hymns\", scritti all'et\u00e0 di sedici anni; il Concerto per pianoforte, violino e orchestra, commissionatogli dai Berliner Symphoniker nel 1991; \"The Silk Road\", presente in molti cartelloni della stagione 2003-2004; l'oratorio \"Nazim\", commissione del Ministero della Cultura della Turchia, su testi di Naz\u0131m Hikmet; il Concerto per pianoforte n. 3, eseguito in prima mondiale nel 2002 a Parigi con l'Orchestre National de Radio France diretta da Eliahu Inbal. Nel 2003 al Festival di Istanbul \u00e8 stato eseguito l'oratorio \"Requiem per Metin Altiok\", davanti a oltre cinquemila persone. Say \u00e8 stato nominato nel 2003 Artist in residence di Radio France. Attualmente \u00e8 legato alla Naive con un contratto in esclusiva. Per la realizzazione di un cd con un recital bachiano e con \"Le Sacre du Printemps\" di Igor' F\u00ebdorovi\u010d Stravinskij (in una riduzione del compositore per pianoforte a quattro mani) ha conseguito il premio Echo Klassik e lo Jahrespreis der Deutschen Schallplattenkritik.\nNel 2007 ha partecipato assieme a Zubin Mehta al Maggio Musicale Fiorentino."}
{"id": "49391", "revid": "108280716", "url": "https://it.wikipedia.org/wiki?curid=49391", "title": "Alchile", "text": "In chimica organica alchile (o gruppo alchilico) \u00e8 il nome generico del gruppo funzionale corrispondente ad un alcano privato di un atomo di idrogeno.\nI gruppi alchilici prendono il nome dai corrispondenti alcani e hanno formula generale -CnH2n+1. Nella tabella seguente sono indicati alcuni esempi di alchili:\nRadicali alchilici.\nUna classe importante di radicali in chimica organica \u00e8 rappresentata dai radicali alchilicutilei, cio\u00e8 i radicali ottenuti per rimozione di un atomo di idrogeno da un alcano o per scissione di un legame C-C; il nome di tale radicale \u00e8 simile a quello dell'alcano da cui deriva, salvo la sostituzione del suffisso \"-ano\" con il suffisso \"-ile\" e l'aggiunta, se necessario, di un numero che identifica la posizione dell'elettrone spaiato sulla catena.\nI radicali alchilici sono convenzionalmente rappresentati nelle formule con il simbolo R.\nL'atomo di carbonio che ospita l'elettrone spaiato ha ibridazione \"sp2\", ha quindi struttura planare, l'elettrone spaiato si trova in un orbitale \"p\" perpendicolare al piano del radicale.\nSono detti \"primari\" i radicali alchilici aventi struttura R-CH2\u2022, \"secondari\" quelli aventi struttura R2-CH\u2022 e \"terziari\" quelli aventi struttura R3-C\u2022.\n CH3-CH2-CH2-CH2\u2022 : 1-butile \"radicale primario\"\n CH3-CH2-CH-CH3 : 2- butile \"radicale secondario\"\n CH3-C-CH3\n | : 2-metil-2-propile (o \"terz-butile\") \"radicale terziario\"\n CH3\nIl carattere \"primario\", \"secondario\" o \"terziario\" influisce sulla stabilit\u00e0 e sulla reattivit\u00e0 sia dei radicali che dei composti da loro derivati.\nA causa dell'effetto induttivo stabilizzante esercitato dai gruppi R vicini, l'ordine di stabilit\u00e0 dei radicali alchilici \u00e8\nStabilit\u00e0 dei radicali alchilici.\nNel caso di radicali alchilici, si ha questo ordine di stabilit\u00e0:\nUn radicale alchilico terziario \u00e8 quindi pi\u00f9 stabile del corrispondente radicale alchilico secondario, che a sua volta \u00e8 pi\u00f9 stabile del corrispondente radicale alchilico primario.\nI radicali possono essere anche stabilizzati per risonanza, quando sono coniugati a sistemi \u03c0 quali doppi legami o anelli aromatici."}
{"id": "49394", "revid": "2041239", "url": "https://it.wikipedia.org/wiki?curid=49394", "title": "Amblin Entertainment", "text": "La Amblin Entertainment \u00e8 una compagnia di produzione cinematografica e televisiva fondata dal regista statunitense Steven Spielberg, dalla produttrice Kathleen Kennedy e dal produttore Frank Marshall nel 1981.\nAttivit\u00e0.\nLa casa di produzione \u00e8 stata chiamata cos\u00ec prendendo spunto dal primo lavoro commerciale realizzato da Spielberg, \"Amblin\"', un corto che narra di un uomo e una donna, vagabondi nel deserto, mentre il suo logo richiama una delle scene pi\u00f9 famose di \"E.T. l'extra-terrestre\", quella del volo in bicicletta.\nAttiva anche in campo televisivo (ha prodotto \"Le avventure del giovane Indiana Jones\", \"E.R. - Medici in prima linea\" e i cartoni animati \"I favolosi Tiny\", \"Animaniacs\", \"Mignolo e Prof.\" e \"Freakazoid\"), la Amblin ha prodotto, oltre ai film di Spielberg, le pellicole di altri registi, come Joe Dante, Robert Zemeckis, Brian Levant, Penelope Spheeris, Don Bluth, Gil Kenan, Richard Donner, Jan de Bont, Barry Sonnenfeld, Martin Scorsese e Joe Johnston.\nUno dei film pi\u00f9 acclamati della Amblin \u00e8 \"Schindler's List - La lista di Schindler\"; candidato a dodici Premi Oscar, ne vinse sette. La pellicola \u00e8 usata per essere visionata nelle scuole, come testimonianza agli orrori dell'Olocausto."}
{"id": "49396", "revid": "729019", "url": "https://it.wikipedia.org/wiki?curid=49396", "title": "Giancarlo Dondi", "text": "Biografia.\nDondi milit\u00f2 nel dal 1955 al 1964, con una parentesi biennale nelle durante il servizio militare: infatti, gi\u00e0 vistosi ammesso alla scuola per allievi ufficiali di complemento di Lecce nel 1956, fu contattato da un dirigente del gruppo sportivo della Pubblica Sicurezza di stanza a Padova che gli propose di rinunciare al servizio di leva in Esercito e svolgere una ferma biennale in polizia onde poter continuare a giocare a rugby; Dondi decise per l'arruolamento in Pubblica Sicurezza, nell'occasione anche iscrivendosi al corso di laurea in Statistica all'Universit\u00e0 di Padova.\nCon le Fiamme Oro Dondi, promosso capitano nel corso della sua seconda e ultima stagione di militanza dall'allenatore Mario Battaglini, vinse lo scudetto nel campionato 1957-58; tornato alla vita civile, torn\u00f2 a giocare al e consegu\u00ec la laurea in Statistica.\nImpiegatosi dopo la fine dell'attivit\u00e0 agonistica nel ramo siderurgico alla Falck, negli anni settanta divenne dirigente del del quale assunse anche la presidenza; nel 1977 divenne consigliere della Federazione Italiana Rugby della quale gli fu affidata la Commissione Tecnica e la cura delle attivit\u00e0 regionali.\nFuori dalla F.I.R. tra il 1984 e il 1988, una volta rieletto nel consiglio cur\u00f2 l'attivit\u00e0 internazionale divenendo \"team manager\" della Nazionale alle Coppe del Mondo del 1991 e del 1995, ai Giochi del Mediterraneo del 1993 e nel corso del \"tour\" australiano del 1994.\nIl 21 settembre 1996 fu eletto per la prima volta presidente della FIR come successore di Maurizio Mondelli, che lo aveva richiamato in federazione otto anni prima.\nSotto la presidenza Dondi l' vinse la sua prima Coppa Europa, battendo la in finale per la prima volta nella storia del rugby azzurro, e riusc\u00ec a ottenere l'ammissione al torneo delle Cinque Nazioni, ribattezzato dal 2000 Sei Nazioni proprio per l'aggiunta dell'; inoltre nel 1996 fu ammesso nel comitato esecutivo dell'International Rugby Board, oggi World Rugby.\nI suoi mandati furono rinnovati nel 2000, 2004 e 2008; dal 2004 al 2012 fu vice presidente vicario della Federazione europea di rugby.\nDa membro del comitato esecutivo dell'IRB pose la candidatura dell'Italia a ospitare la Coppa del Mondo nel 2015 o nel 2019, candidatura poi fallita.\nDimissionario nel 2012, fu avvicendato alla guida della Federazione dall'imprenditore bresciano Alfredo Gavazzi e proclamato presidente onorario dalla stessa assemblea che elesse il suo successore."}
{"id": "49399", "revid": "344503", "url": "https://it.wikipedia.org/wiki?curid=49399", "title": "20th Century Studios", "text": "20th Century Studios (precedentemente 20th Century Fox) \u00e8 una casa di produzione cinematografica statunitense, con sede a Century City, nell'area di Los Angeles, in California. Dal 2019, \u00e8 diventata di propriet\u00e0 della Walt Disney Company.\nNel gennaio 2020 viene reso noto che la Disney avrebbe rinominato lo studio in \"20th Century Studios\", rimuovendo il brand Fox a cui era legato dal 1935. Il primo film distribuito con il nuovo nome \u00e8 stato \"Il richiamo della foresta\".\nStoria.\nLo studio ha le sue origini in due diverse compagnie: la Fox Film Corporation, fondata da William Fox (vero nome Wilhelm Fried) nel 1915, e la Twentieth Century Pictures, fondata nel 1933 da Darryl F. Zanuck, precedentemente alla Warner Brothers, e Joseph Schenck della United Artists. Dopo aver estromesso William Fox dalla sua compagnia, una nuova \"leadership\" da parte del presidente Sidney Kent port\u00f2 ad una fusione tra i due studi, e la Twentieth Century-Fox Film Corporation fu formata il 28 dicembre 1934. Il trattino tra \"Century\" e \"Fox\" fu eliminato dal nome della societ\u00e0 nel 1985.\nSigla.\nLa famosa e inconfondibile fanfara della 20th Century Studios venne composta da Alfred Newman e accompagn\u00f2 il logo dello studio in molti film (come \"Ultimatum alla Terra\" del 1951). Dal 1954, per le produzioni in CinemaScope, venne realizzata una versione pi\u00f9 lunga, in uso ancora oggi (anche se con il passare degli anni ha cambiato arrangiamento, fino ad arrivare a quello attuale, del 1997). Dal 1994, il logo \u00e8 in \"computer\" grafica, ambientato a Los Angeles e parte dal 2.\nNel 2009 i Blue Sky Studios, compagnia affiliata alla 20th Century Studios e produttrice di film di animazione in \"computer\" grafica, modificano il logo (rendendolo pi\u00f9 realistico e aggiungendo un riflettore supplementare e un paio di palme in basso a destra); il primo film ad utilizzare il nuovo logo \u00e8 stato \"Avatar\". Il nuovo logo viene ulteriormente modificato in occasione del 75\u00ba anniversario dello studio e debutta ufficialmente nel film \"Percy Jackson e gli dei dell'Olimpo - Il ladro di fulmini\" del 2010.\nNel 2020 il logo viene modificato in seguito al cambio di nome da 20th Century Fox a 20th Century Studios. Il primo film con il nuovo nome e logo \u00e8 stato \"Il richiamo della foresta\".\nAlla fine delle varie serie di animazione, questo logo viene abbreviato e diventa quello della 20th Television. Per la serie d'animazione di fantascienza \"Futurama\", gli autori hanno parodizzato il logo della 20th Television apponendo \"30th\" al posto di \"20th\", questo perch\u00e9 la serie \u00e8 ambientata nell'anno 3000; questo logo si pu\u00f2 vedere alla fine di ogni episodio della serie."}
{"id": "49400", "revid": "9", "url": "https://it.wikipedia.org/wiki?curid=49400", "title": "Storia alternativa", "text": ""}
{"id": "49402", "revid": "486946", "url": "https://it.wikipedia.org/wiki?curid=49402", "title": "Twentieth Century Fox", "text": ""}
{"id": "49403", "revid": "486946", "url": "https://it.wikipedia.org/wiki?curid=49403", "title": "Twentieth century fox", "text": ""}
{"id": "49404", "revid": "287204", "url": "https://it.wikipedia.org/wiki?curid=49404", "title": "Frank Thomas", "text": "Biografia.\nEntrato nella Disney nel 1934, Frank Thomas era uno dei \"Nine Old Men\", un nome scherzoso con cui Walt Disney si riferiva ai suoi principali animatori riprendendo il nomignolo dato da Roosevelt alla Corte suprema. Attivo sia come autore sia come animatore, ha prodotto alcune fra le pi\u00f9 memorabili sequenze dei film d'animazione di casa Disney.\nSue erano le scene in cui \"Lilli e il Vagabondo\" si ritrovano a mangiare lo stesso spaghetto, la lezione di pattinaggio sul ghiaccio data da Tamburino a \"Bambi\" e i pinguini danzanti in \"Mary Poppins\".\nTra i personaggi da lui ideati, si annoverano Capitan Uncino in \"Le avventure di Peter Pan\", Pinocchio, la matrigna di \"Cenerentola\" e la Regina di Cuori di \"Alice nel Paese delle Meraviglie\". Ha insegnato alla CalArts e fra i suoi allievi ci sono stati John Lasseter e Brad Bird.\nNel 1978 ha lasciato la Disney per poi scrivere assieme ad Ollie Johnston (un altro dei \"Nine Old Men\") diversi saggi sull'animazione tra cui \"Disney Animation: The Illusion Of Life\" e \"Too Funny For Words\".\nFanklin Thomas scomparve tre giorni dopo il suo novantaduesimo compleanno a La Ca\u00f1ada Flintridge, mentre la moglie Jeanette Thomas gli sopravvive sino al 29 settembre 2012 quando muore a 91 anni."}
{"id": "49405", "revid": "1610933", "url": "https://it.wikipedia.org/wiki?curid=49405", "title": "Remake", "text": "Il remake, come indica la sua traduzione letterale dall'inglese, \u00e8 il rifacimento di un'opera, in genere \"fiction\" di tipo audiovisivo, gi\u00e0 esistente. Il termine si applica in particolare ai film, ma pu\u00f2 essere utilizzato anche per serie televisive o videogiochi.\nQuando il rifacimento \u00e8 trasversale, ossia si applica ad un medium diverso da quello originale, si utilizza di solito il termine \"adattamento\".\nCaratteristiche.\nIl \"remake\" pu\u00f2 essere pi\u00f9 o meno fedele all'originale: si pu\u00f2 ad esempio cambiare l'ambientazione, qualche personaggio o attualizzare la trama. Tutto ci\u00f2 a seconda delle esigenze che possono essere diverse da quelle del film originale. Solitamente maggiore \u00e8 la distanza temporale tra le due pellicole, maggiori sono le differenze.\nRiferendosi invece a pellicole tratte da romanzi, racconti, opere teatrali, videogiochi, il termine remake non \u00e8 propriamente corretto, ma \u00e8 meglio parlare di \"nuovo adattamento\". Infatti difficilmente una sceneggiatura verr\u00e0 scritta sulla base della sceneggiatura del film precedente, ma molto pi\u00f9 probabilmente verr\u00e0 scritta sulla base dell'opera letteraria da cui era tratta la prima pellicola. Ci\u00f2 nonostante esistono alcuni esempi di remake di film tratti da altre opere.\nGeneri maggiormente oggetto di remake.\nIl genere cinematografico pi\u00f9 frequentemente sottoposto a remake \u00e8 quello fantascientifico, ma il remake \u00e8 frequente anche nel filone horror e fantastico; le motivazioni vanno principalmente ricercate nella continua evoluzione delle tecnologie degli effetti speciali utilizzati per rendere pi\u00f9 spettacolari le scene.\nIl genere fantascientifico, molto in voga negli anni cinquanta, gener\u00f2 ad esempio delle storie affascinanti che con gli anni sono rimaste sempre attuali, ma che riviste a distanza di tempo risultano poco credibili nella resa visiva di tutte le scene che avevano a che fare con la tecnologia, il fantastico, l'immenso, l'esplosivo o l'orripilante. Non \u00e8 quindi casuale che molti film fantascientifici di quell'epoca, ritenuti interessanti, abbiano subito una prima fase di rifacimenti gi\u00e0 negli anni settanta-ottanta e poi un'altra nell'era attuale, ovvero siano stati pi\u00f9 volte rappresentati di pari passo con l'evoluzione tecnologica della post-produzione. Della stessa storia o dello stesso film possono quindi esistere anche tre versioni girate per esempio negli anni cinquanta, settanta e 2000, quasi sempre attualizzate ovvero riambientate nella stessa epoca o contesto culturale dello spettatore.\nVi sono comunque frequenti rifacimenti anche nel genere della commedia. Come accade frequentemente in tale genere, nel proporre un \"remake\" l'intenzione \u00e8 pi\u00f9 che altro quella di riprodurre la stessa storia contestualizzata in un ambiente socioculturale pi\u00f9 vicino, temporalmente e geograficamente, al pubblico che vedr\u00e0 il film. Ne sono un esempio i remake americani di commedie europee sotto elencati nella sezione \"Remake americani di film italiani\", o anche di film come \"Ladykillers\" o di \"Piume di struzzo\": in questi casi oltre alla collocazione temporale pi\u00f9 moderna, il remake destinato principalmente al pubblico statunitense sposta la vicenda in una ambientazione umana e sociale pi\u00f9 tipicamente americana rispetto a quella italiana o europea.\nNumerosi anche i rifacimenti di famose opere letterarie, basti pensare alle circa 40 diverse versioni cinematografiche e televisive tratte da \"I miserabili\" di Victor Hugo o alle 4 versioni cinematografiche tratte dal romanzo \"Addio alle armi\" di Ernest Hemingway o ancora alle numerosissime trasposizioni cinematografiche, pi\u00f9 o meno fedeli ai romanzi originali, di Dracula e di Frankenstein, o di Pinocchio."}
{"id": "49407", "revid": "104265", "url": "https://it.wikipedia.org/wiki?curid=49407", "title": "Pinus pinaster", "text": "Il pino marittimo (Pinus pinaster ) \u00e8 un albero sempreverde della famiglia delle Pinaceae.\nDescrizione.\nPortamento.\nPu\u00f2 raggiungere i 30-, ma di solito \u00e8 pi\u00f9 basso (circa ). La chioma giovanile \u00e8 conica, con i rami che salgono curvi verso l'alto. Nelle piante adulte diventa piramidale, con i rami inferiori spogli di aghi che rimangono attaccati al tronco. In seguito diventa vagamente ombrelliforme ma pi\u00f9 irregolare rispetto al pino domestico.\nCorteccia.\nChiara nei pini pi\u00f9 giovani, diventa grigia in quelle adulte; \u00e8 spessa e fessurata, rosea nelle screpolature.\nFoglie.\nAghiformi, lunghe 12- da adulte, in gruppi di due (o, raramente, tre). Sono verdi chiare e talvolta tendenti al glauco, molto rigide e spesse circa , con i margini leggermente dentellati e stomi su tutti i lati disposti in linea.\nFiori.\nMeglio indicati come sporofilli, maturano in aprile-maggio.\nStrobili.\nSono grandi, di forma ovale-conica e simmetrica, lunghi da 7 a e larghi da 4 a . Sono molto pi\u00f9 stretti e conici rispetto al pino domestico. Contengono dei piccoli semi scuri muniti di ala.\nDistribuzione e habitat.\nForma boschi sulle coste sabbiose del Mediterraneo occidentale (mediterraneo-atlantico), con una concentrazione maggiore nella Penisola iberica compresa la costa portoghese e lungo la costa sudoccidentale della Francia; \u00e8 sensibile al gelo e vive bene dove la temperatura invernale non si discosta molto da 6\u00a0\u00b0C; si \u00e8 comunque diffuso con impianti artificiali sulle dune costiere oltre il suo areale d'origine; pu\u00f2 formare boschi misti con \"Pinus sylvestris\", \"Quercus ilex\" o anche con \"Pinus nigra\"; ha minori esigenze di mitezza climatica e di suoli profondi e umidi rispetto a \"Pinus pinea\".\nPredilige terreni silicei anche con reazione acida. Tuttavia si adatta anche a terreni sub-alcalini o alcalini (rilievi dell'Appennino tosco-emiliano).\nIn Italia la specie \u00e8 di dubbio indigenato ed \u00e8 considerata quindi criptogenica; il suo areale comprende la fascia peninsulare fino alla Toscana e l'isola di Pantelleria; sebbene in molti ambienti appaia come spontaneo, \u00e8 stato introdotto in molti luoghi dall'uomo in et\u00e0 storica. Si ritrova inoltre in Liguria e in Sardegna. Preferisce stazioni di collina o anche di bassa montagna rispetto alle pianure.\nLa pianta \u00e8 stata inserita nell'elenco delle 100 tra le specie esotiche invasive pi\u00f9 dannose al mondo.\nResina e prodotti.\nSi tratta di una specie coltivata soprattutto per la produzione di resina vegetale; che si ricava con un'incisione di 10 \u00d7 sul tronco, dove viene posta una grondaia di lamiera in modo da far colare le resina in un recipiente; ogni tanto il taglio viene ripulito e allungato di qualche centimetro verso l'alto, fino a raggiungere anche di altezza; a questo punto si procede da un'altra parte del tronco, lasciando come minimo una striscia di corteccia intatta di oltre ; dalla resina del pino si pu\u00f2 ottenere la trementina, la colofonia (per distillazione) e la pece nera.\nDalla distillazione del legno di qualit\u00e0 inferiore si ottiene il catrame vegetale.\nTassonomia.\nSono note tre sottospecie:"}
{"id": "49412", "revid": "228587", "url": "https://it.wikipedia.org/wiki?curid=49412", "title": "Cc", "text": ""}
{"id": "49414", "revid": "251174", "url": "https://it.wikipedia.org/wiki?curid=49414", "title": "Fossa delle Marianne", "text": "La fossa delle Marianne \u00e8 la pi\u00f9 profonda depressione oceanica conosciuta al mondo, localizzata nella zona nord-occidentale dell'Oceano Pacifico a est delle isole Marianne, a 11\u00b0 21' nord di latitudine e 142\u00b0 12' est di longitudine, tra Giappone, Filippine e Nuova Guinea; il suo punto pi\u00f9 profondo, l'abisso Challenger, si trova a circa sotto il livello del mare.\nLa fossa, la cui forma dall'alto descrive un leggero arco lungo circa , si trova in corrispondenza dell'incontro di due placche tettoniche in una zona di subduzione, pi\u00f9 precisamente dove la placca del Pacifico si insinua sotto la placca delle Filippine; nei pressi della fossa, cos\u00ec come di tutte le altre fosse sottomarine, sono presenti diversi vulcani sottomarini. \nLe rilevazioni.\nI primi rilievi della profondit\u00e0 di questa zona dell'Oceano Pacifico furono effettuati dalla spedizione Challenger che tra il dicembre 1872 e il maggio 1876 comp\u00ec quella che \u00e8 considerata la prima spedizione oceanografica, circumnavigando il globo per miglia. Le misurazioni effettuate dalla corvetta \"Challenger\" nella zona scoprirono l'esistenza della depressione, rilevando una profondit\u00e0 massima di braccia, equivalenti a m.\nNel 1899 la carboniera statunitense \"Nero\", incaricata di effettuare rilievi idrografici, riport\u00f2 una profondit\u00e0 massima di m ( braccia).\nNel 1951 la nave \"Challenger II\" della Royal Navy esplor\u00f2 per la prima volta la zona utilizzando un sonar, scoprendo a la depressione profonda m, in seguito battezzata \"Abisso Challenger\". Il rilevamento venne eseguito misurando con un cronometro il ritorno del segnale al ricevitore e, dato che tale misura era effettuata a mano, fu necessario applicare una correzione di circa 40 m, cosicch\u00e9 la profondit\u00e0 venne rettificata a m.\nNel 1957 la nave sovietica \"Vitjaz\" misur\u00f2 una profondit\u00e0 di m. Tuttavia, dato che successive spedizioni dell'epoca non avevano potuto ripetere tale misura, essa non venne considerata precisa. Nel 1962 la M.V. \"Spencer F. Baird\" registr\u00f2 la pi\u00f9 grande profondit\u00e0 dell'epoca, pari a m.\nNel 1984 la nave giapponese \"Takuyo\", altamente specializzata, misur\u00f2 con il sonar multi-direzionale di cui era dotata una profondit\u00e0 massima di m. Il 24 marzo 1995, undici anni dopo, la \"Kaiko\", un'altra sonda nipponica, ottenne una nuova misura record di m.\nNel 2009 fu effettuata una misura mediante il robot \"Nereus\", che rilev\u00f2 m.\nL'ultima misura \u00e8 stata effettuata il 7 dicembre 2011 mediante mappatura del fondo marino con un sonar scientifico (\"echosounder\") posto su una nave idrografica; secondo gli autori della ricerca, il punto pi\u00f9 profondo (abisso Challenger), si trova a \u00b1 40 m sotto il livello del mare. Tra l'altro questa misura sarebbe compatibile con quella effettuata dalla nave sovietica \"Vitjaz\" (Abisso Vitjaz' I) nel 1957.\nL'immersione del batiscafo \"Trieste\".\nIn un'immersione senza precedenti il batiscafo della U.S. Navy batiscafo Trieste, di progettazione svizzera e produzione italiana, raggiunse la profondit\u00e0 della fossa il 23 gennaio 1960 alle 13:06. Sul batiscafo erano presenti il tenente di vascello Don Walsh e Jacques Piccard. Come zavorra vennero usati pellet di ferro, mentre per favorire il galleggiamento fu usata benzina, pi\u00f9 leggera dell'acqua. Il riempimento con benzina aveva anche lo scopo di rendere lo scafo incomprimibile. Gli strumenti di bordo individuarono una profondit\u00e0 di 11\u00a0521 m, pi\u00f9 tardi rettificati a 10\u00a0916 m. Sul fondo della fossa Walsh e Piccard furono sorpresi di trovare delle particolari specie di sogliole o platesse, lunghe circa 30\u00a0cm, e anche dei gamberetti. Secondo Piccard, \u00abil fondo appariva luminoso e chiaro, un deserto che faceva trapelare diverse forme di diatomee\u00bb.\nL'immersione del Deepsea Challenger.\nNel 2012 \u00e8 stata organizzata una nuova immersione con il sommergibile Deepsea Challenger, costruito da un'\u00e9quipe australiana con la collaborazione dello Scripps Institution of Oceanography, del Jet Propulsion Laboratory e della Universit\u00e0 delle Hawaii, con il compito di raccogliere campioni e filmare l'ambiente circostante.\nDopo un'immersione di prova effettuata il 7 marzo 2012 nella New Britain Trench (Isole Salomone) a oltre 8\u00a0000 metri di profondit\u00e0, il regista James Cameron il 26 marzo 2012 si \u00e8 immerso raggiungendo con successo il fondo della fossa (- 10\u00a0916 m). Cameron \u00e8 cos\u00ec diventato il terzo uomo nella storia a compiere l'impresa, il primo in solitaria.\nNel maggio 2019 Victor Vescovo, miliardario texano con la passione per l'esplorazione, \u00e8 disceso a bordo di un batiscafo nell'abisso Challenger, toccando il fondo alla profondit\u00e0 di 10\u00a0924 m.\nAbisso Challenger.\nLa depressione deve il suo nome al battello oceanografico HMS Challenger (1858) che durante la spedizione negli anni 1872-1876 fece le prime misurazioni della sua profondit\u00e0. \u00c8 il punto pi\u00f9 profondo della superficie terrestre, situato ad una profondit\u00e0 compresa tra i e i 10\u00a0994\u00a0m sotto il livello del mare. Si trova nell'Oceano Pacifico, in prossimit\u00e0 delle isole Marianne all'estremit\u00e0 sud della fossa delle Marianne (11\u00b022\u2032N 142\u00b036\u2032E). La terra emersa pi\u00f9 vicina \u00e8 l'isola di Fais, una delle isole dello stato di Yap, situata a sud-ovest e l'isola di Guam a 306\u00a0km a nord-est.\nSecondo l'edizione del 2011 del gazzettino GEBCO (\"GEBCO Gazetteer of Undersea Feature Names\") la posizione e profondit\u00e0 del Challenger Deep sono rispettivamente e .\nDiscese.\nSolo cinque discese sono state compiute. Oltre la discesa del batiscafo Trieste e del Deepsea Challenger, ci sono state altre discese di veicoli robotizzati, privi di equipaggio e comandati a distanza dagli scafi Kaik\u014d nel 1995 e Nereus nel 2009.\nIl 7 giugno 2020, grazie alla spedizione dell'esploratore Victor Vescovo, Kathryn Sullivan, astronauta e prima donna della NASA a fare una camminata spaziale, \u00e8 diventata anche la prima donna a scendere nel punto pi\u00f9 profondo degli oceani. "}
{"id": "49415", "revid": "1543377", "url": "https://it.wikipedia.org/wiki?curid=49415", "title": "Giudaismo", "text": "Il giudaismo indica le caratteristiche distintive dell'ethnos ebraica. Il termine deriva dal latino \"Iudaismus\", coniato sul greco \u1f38\u03bf\u03c5\u03b4\u03b1\u03ca\u03c3\u03bc\u03cc\u03c2 e ad esso corrisponde in ebraico \u05d9\u05d4\u05d3\u05d5\u05ea, \"Yahadut\". Tutti questi vocaboli traggono origine dal nome ebraico di persona e di trib\u00f9 \u05d9\u05d4\u05d5\u05d3\u05d4, \"Yehudah\", colui il quale rende lode a Dio ossia \"Giuda\".\nIl termine pu\u00f2 essere utilizzato anche per indicare tutta la storia del popolo ebraico, della sua religione e cultura, ma pi\u00f9 spesso \u00e8 associato a un aggettivo che caratterizza una particolare fase storica: es. \"giudaismo rabbinico\". In altre lingue la parola \"giudaismo\" indica soprattutto la professione religiosa dei giudei e la storia della loro fede, mentre in italiano sono prevalsi per questo significato i termini \"ebraismo\" ed \"ebrei\".\nOrigine del termine.\nIl termine fa riferimento alla trib\u00f9 di Giuda, a cui appartenne la dinastia regale davidica e nel cui territorio si trovava il tempio di Gerusalemme, unico centro legittimo di culto secondo la Torah. Dato che le dieci trib\u00f9 del Regno del Nord subirono un processo di mescolanza con le popolazioni cananee e di sincretismo con la loro religione, Giuda divenne simbolo di purezza etnico-religiosa per l'ebraismo. Dopo la dispersione delle dodici trib\u00f9 di Israele il resto del popolo ebraico si raccolse attorno alla trib\u00f9 di Giuda, rimasta etnicamente compatta e fedele alla Torah, anche perch\u00e9 il suo esilio era stato pi\u00f9 breve. In questo periodo il termine \"popolo di Giuda\" cominci\u00f2 ad essere usato per indicare tutto il popolo ebraico.\nCronologia del giudaismo.\nSecondo un'autorevole periodizzazione la storia del giudaismo si suddivide a grandi linee in:\nAnche altre periodizzazioni sono in uso. Per esempio dal punto di vista culturale/religioso ha senso utilizzare come eventi epocali le costruzioni/distruzioni del Tempio di Gerusalemme. Particolarmente importante in questo quadro \u00e8 il Periodo del Secondo Tempio (538-515 a.C.-70 d.C.), caratterizzato dalla continuit\u00e0 del culto nel tempio di Gerusalemme, pur nell'assenza di una dinastia davidica regnante. La figura dominante diventa allora quella del sommo sacerdote, il capo (\"nasi\", cio\u00e8 \"principe\") di una nuova istituzione: il Sinedrio. \nSimultaneamente per proseguire il culto anche in esilio o nella diaspora e preservare l'identit\u00e0 ebraica nasce la sinagoga, dove scribi e dottori della legge acquistano sempre maggiore importanza.\nDurante il giudaismo del secondo tempio venne completata la redazione di tutti i libri che oggi costituiscono la Tanakh per gli ebrei e l'Antico Testamento per i cristiani. Il giudaismo di questo periodo rispecchia lo sviluppo religioso e culturale degli ebrei deportati a Babilonia da Nabucodonosor e autorizzati a rimpatriare da Ciro o da suoi successori. Ad esso si contrappone la religione e la cultura dei samaritani, i discendenti degli ebrei che non furono deportati e di popolazioni semitiche deportate in Palestina e assimilate dagli ebrei. Essi utilizzano come sacre scritture solo i cinque libri del Pentateuco, con alcune varianti fra cui principalmente la sostituzione del monte Garizim al monte Sion come luogo di culto centrale e prescrittivo.\nLa distruzione del secondo Tempio e la scomparsa di ogni forma di stato ebraico diedero luogo al giudaismo rabbinico, cui si deve la redazione della \"torah orale\" (= Mishnah + Talmud). Lo studio delle Sacre scritture e il culto sinagogale diventano il centro di questo giudaismo, caratterizzato dall'assenza di ogni istituzione politica e da una religione priva del culto templare. Nel giudaismo rabbinico trova origine la Cabala."}
{"id": "49416", "revid": "465169", "url": "https://it.wikipedia.org/wiki?curid=49416", "title": "Cloroplasto", "text": "Il cloroplasto \u00e8 un tipo di organulo presente nelle cellule delle piante e nelle alghe eucariotiche. All'interno di questi organuli si svolge il processo della fotosintesi clorofilliana: l'energia luminosa viene catturata dai pigmenti di clorofilla (e non solo) e viene convertita in energia chimica (ATP e NADPH).\nOrigine.\nSecondo la teoria endosimbiotica dei cloroplasti, suggerita per la prima volta da Konstant\u00edn Merezhkovski (1905) e successivamente avvalorata da Hans Ris (1962) e resa popolare da Lynn Margulis (1981), i cloroplasti si sarebbero originati da un'ancestrale simbiosi tra cianobatteri ed organismi ameboidi eterotrofi. Questi si sarebbero uniti mediante la fagocitosi del cianobatterio da parte dell'organismo ameboide. Con questo meccanismo i piccoli cianobatteri sarebbero stati inglobati ma non digeriti, il simbionte avrebbe poi perso la parete cellulare. Nel tempo la reciproca dipendenza sarebbe divenuta tale da rendere impossibile la via autonoma, cio\u00e8 si sarebbe creato un rapporto di simbiosi obbligatoria.\nDiverse prove sostengono questa teoria. Esistono molteplici similitudini tra plastidi come i cloroplasti e cellule procariotiche: entrambi possiedono DNA procariotico (circolare e privo di istoni), la loro replicazione avviene mediante scissione binaria, inoltre i plastidi sono in grado di sintetizzare proteine ad essi necessarie, la membrana interna dell'involucro dei cloroplasti presenta analogie con il plasmalemma della cellula procariota (ad esempio non contiene colesterolo).\nBench\u00e9 il genoma del cloroplasto sia ridotto rispetto a quello degli attuali cianobatteri, i due genomi hanno numerose caratteristiche in comune. Molti geni mancanti nel genoma del cloroplasto sono presenti nel DNA del nucleo cellulare della cellula vegetale.\nAnche i plastidi delle alghe rosse sono circondati da due membrane.\nIn alcuni gruppi di protisti fotosintetici (alghe brune, alghe dorate, euglenofite, acetabularia mediterranea), i cloroplasti sono rivestiti da tre o quattro membrane. Tale morfologia \u00e8 generalmente spiegata come conseguenza di un evento secondario di endosimbiosi, nella quale una cellula eucariotica avrebbe fagocitato un'altra cellula eucariotica contenente dei cloroplasti.\nSviluppo.\nI cloroplasti si sviluppano a partire da proplastidi, piccoli organuli che non sono in grado di svolgere la fotosintesi clorofilliana. \nI proplastidi si possono differenziare, in base alle necessit\u00e0 delle cellule e dei tessuti della pianta, in: cloroplasti (nelle foglie), leucoplasti (nei tessuti di riserva), cromoplasti (nei petali dei fiori). \nSe una foglia cresce al buio, i proplastidi non sono in grado di formare cloroplasti e si originano ezioplasti: in questi organelli \u00e8 presente un precursore della clorofilla, di colore giallo. Se la foglia viene esposta alla luce, gli ezioplasti diventano rapidamente cloroplasti e la clorofilla viene sintetizzata a partire dal suo precursore.\nStruttura.\nI cloroplasti si presentano generalmente come dischi piatti del diametro di 2-10 micrometri e spessi circa 1 micrometro. Il cloroplasto \u00e8 delimitato da due membrane; la membrana esterna \u00e8 permeabile per la maggior parte delle molecole, mentre quella interna \u00e8 decisamente pi\u00f9 selettiva ed \u00e8 attraversata da proteine di trasporto specifiche. I due doppi strati fosfolipidici sono separati da uno spazio inter membrana.\nIl fluido interno al cloroplasto \u00e8 chiamato stroma: esso contiene molti enzimi coinvolti nel metabolismo dell'organulo, granuli di amido, il DNA circolare e i ribosomi. I ribosomi del cloroplasto sono del tutto simili a quelli presenti nei batteri. \nLa presenza di un genoma e dei ribosomi consentono all'organello di sintetizzare alcune delle proteine che gli sono necessarie, ma non tutte: molte proteine del cloroplasto sono codificate da geni presenti nel nucleo della cellula, tradotte nel citoplasma e poi indirizzate al cloroplasto.\nAll'interno dello stroma si trovano le membrane tilacoidali o tilacoidi, dove avvengono le prime fasi della fotosintesi. Nelle piante le membrane dei tilacoidi possono presentarsi in forma di dischi impilati (i grani dei tilacoidi) oppure come semplici membrane esposte allo stroma (lamellae stromatiche). Le lamellae svolgono la funzione di connettere due o pi\u00f9 grana tra loro. Lo spazio interno ai tilacoidi si chiama \"lumen\".\nLa diversit\u00e0 di struttura riflette anche una diversa ripartizione dei complessi fotosintetici e in particolare dei due fotosistemi. Il fotosistema I (PSI) localizzato a livello delle lamellae stromatiche e il fotosistema II (PSII) nei dischi dei grana."}
{"id": "49418", "revid": "964", "url": "https://it.wikipedia.org/wiki?curid=49418", "title": "Gruppo funzionale", "text": "In chimica organica \u00e8 detto gruppo funzionale una parte della struttura di una molecola caratterizzata da specifici elementi e da una struttura ben definita e precisa, che conferisce al composto una reattivit\u00e0 tipica e simile a quella di altri composti contenenti lo stesso gruppo. In buona sostanza, un gruppo funzionale costituisce \"il centro della reattivit\u00e0 chimica della molecola\". Il concetto di gruppo funzionale \u00e8 analogo a quello di ione e di radicale. \nElenco di alcuni gruppi funzionali.\nTra i gruppi funzionali pi\u00f9 comuni vi sono:\nSu un'unica molecola possono coesistere pi\u00f9 gruppi funzionali diversi come, ad esempio, negli amminoacidi.\nGli atomi di carbonio adiacenti a quello cui il gruppo funzionale \u00e8 legato vengono detti \u03b1, i successivi \u03b2 e cos\u00ec via.\nCorrelazioni sui gruppi funzionali.\nOgni molecola pu\u00f2 essere vista come l'insieme di pi\u00f9 gruppi funzionali associati tra loro. Partendo da questo presupposto, sono state messe a punto delle correlazioni di tipo sperimentale che, partendo dalla conoscenza del tipo e del numero di gruppi funzionali presenti in una molecola, permettono di predire (con una certa approssimazione) il valore delle grandezze chimico-fisiche (ad esempio viscosit\u00e0, tensione superficiale, calore di fusione) del composto preso in esame.\nIn pratica a ogni gruppo funzionale \u00e8 associato un contributo (ottenuto per via sperimentale da misure effettuate su molti composti chimici che contengono il gruppo funzionale in questione), quindi sommando i contributi associati a tutti i gruppi funzionali della molecola in esame si ottiene il valore stimato. Essendo delle correlazioni, il valore della grandezza chimico-fisica cos\u00ec ottenuto pu\u00f2 variare anche sensibilmente dal valore ottenuto da misure sperimentali dirette, quindi questo metodo viene utilizzato solo nel caso in cui non si abbia a disposizione il valore sperimentale oppure se il grado di precisione richiesto dal calcolo non \u00e8 elevato."}
{"id": "49419", "revid": "9", "url": "https://it.wikipedia.org/wiki?curid=49419", "title": "Compact Disc", "text": ""}
{"id": "49420", "revid": "2", "url": "https://it.wikipedia.org/wiki?curid=49420", "title": "Cloroplasti", "text": ""}
{"id": "49422", "revid": "125710326", "url": "https://it.wikipedia.org/wiki?curid=49422", "title": "Flavio Giuseppe", "text": "Conosciuto anche come Flavio Giuseppe, Giuseppe Flavio o semplicemente Giuseppe, scrisse le sue opere in greco.\nCaso raro nel panorama della letteratura classica, il \"corpus\" delle opere di Giuseppe si \u00e8 salvato quasi interamente. La motivazione va ricercata nella grande attenzione che Giuseppe ricevette da parte degli storici cristiani tardoantichi che lo \"usarono\" fino a cristianizzarlo o distorcerne il significato delle opere originarie; l'esempio pi\u00f9 interessante \u00e8 sicuramente quello dello Pseudo-Egesippo, che riadatt\u00f2 la \"Guerra Giudaica\" di Giuseppe con notevoli interpolazioni anti-giudaiche e filo-cristiane.\nBiografia.\nLe notizie sulla vita di Flavio Giuseppe sono desunte dalla sua \"Vita\". Il suo nome ebraico era \"Yosef ben Matityahu\" (\"Giuseppe figlio di Mattia\"); il nome latino \"Titus Flavius Iosephus\" fu da lui assunto in seguito, al momento dell'affrancamento e conseguente conferimento della cittadinanza romana da parte dell'imperatore Tito Flavio Vespasiano.\nNato a Gerusalemme, nella Giudea romana, tra il 37 ed il 38 circa, nel primo anno di regno dell'imperatore Caligola, da una famiglia della nobilt\u00e0 sacerdotale israelita, imparentata con la dinastia degli Asmonei, Giuseppe ricevette una educazione tradizionale ebraica con un forte influsso della cultura greca e latina. In giovent\u00f9 assunse posizioni politiche molto vicine al movimento dei farisei, molto osservante della Torah, ma ostile ai nazionalisti ebrei ed in particolare agli zeloti. Tra il 63 e il 65, durante il periodo del grande incendio di Roma (sebbene non ne abbia mai fatto cenno), si rec\u00f2 nell'Urbe, dove fu ospite alla corte di Poppea rimanendo impressionato dalla potenza militare e dal tenore di vita dei Romani.\nDurante la prima guerra giudaica, iniziata nel 66, fu nominato capo militare delle forze ribelli in Galilea. Quando i ribelli, costretti dai romani ad asserragliarsi a Iotapata, si resero conto dell'imminente sconfitta, pensarono subito al suicidio, pur di non cadere prigionieri nelle mani del nemico, ma Giuseppe li convinse dell'immoralit\u00e0 di tale gesto e propose in alternativa la possibilit\u00e0 che, a turno, ognuno di loro togliesse la vita all'altro; con un particolare e complesso stratagemma (conosciuto oggi in ambito matematico come il Problema di Giuseppe) riguardante l'ordine di questo ciclo di morti, riusc\u00ec a fare in modo da restare l'ultima persona in vita del gruppo di ribelli e, invece di uccidersi, si consegn\u00f2 spontaneamente ai Romani. Durante l'incontro con il comandante delle forze romane in battaglia, Tito Flavio Vespasiano, Giuseppe gli predisse che sarebbe diventato imperatore:\nQuando Vespasiano dispose di mettere Giuseppe sotto custodia con ogni attenzione, volendo inviarlo subito dopo a Nerone, il prigioniero dichiar\u00f2 che aveva da fare un annuncio importante allo stesso Vespasiano, di persona ed a quattr'occhi. Dopo che il comandante romano ebbe allontanato tutti gli altri tranne il figlio Tito e due amici, Giuseppe gli parl\u00f2:\nSul momento Vespasiano rimase incredulo, pensando che Giuseppe lo stesse adulando per aver salva la vita, ma poi, sapendo che anche in altre circostanze Giuseppe aveva fatto predizioni esatte, fu indotto a ritenere che ci\u00f2 che gli aveva annunciato fosse vero, avendo egli stesso in passato pensato al potere imperiale e ricevendo altri segnali che gli presagivano il \"principato\". Alla fine non mise in libert\u00e0 Giuseppe, ma gli don\u00f2 una veste ed altri oggetti di pregio, trattandolo con ogni riguardo anche per le simpatie del figlio Tito.\nL'anno successivo (69 d.C.), quando Vespasiano fu acclamato imperatore dalle truppe di Giudea, Siria, Egitto, Mesia e Pannonia, ora che la fortuna era dalla sua parte e assecondava tutti i suoi desideri, riflett\u00e9 sul giusto destino di essere stato fatto signore del mondo. Fra i molti presagi ricevuti da ogni parte a predirgli l'impero, si ricord\u00f2 delle parole di Giuseppe, che aveva avuto il coraggio di chiamarlo imperatore quando Nerone era ancora in vita. Sapendo che Giuseppe era ancora in prigione, convoc\u00f2 Muciano assieme ad altri generali e amici e, dopo aver ricordato loro la sua perizia militare nell'assedio di Iotapata, accenn\u00f2 alle predizioni di Giuseppe, che al momento aveva sottovalutato, ma che nei fatti risultarono verificate, cosicch\u00e9 sembr\u00f2 che fossero di origine divina.\nDetto ci\u00f2, fece condurre Giuseppe al suo cospetto e diede ordine di togliergli i ceppi. Tito, che stava assistendo alla scena a fianco del padre, gli sugger\u00ec:\nVespasiano accolse la richiesta del figlio e la catena venne spezzata a colpi di scure. Cos\u00ec Giuseppe, ricevuta la libert\u00e0, pot\u00e9 godere del credito di profeta e si leg\u00f2 alla famiglia del \"princeps\", cambiando il suo nome in \"Flavio Giuseppe\".\nFlavio Giuseppe venne usato dai romani a fini propagandistici, per convincere i ribelli ad arrendersi. Trascorse il resto della sua vita a Roma, scrivendo opere che avevano un carattere filo-romano, ma che spiegavano ai lettori anche la storia e le credenze degli ebrei. I suoi scritti sono estremamente importanti dal punto di vista storico, poich\u00e9 sono la principale fonte di informazioni che abbiamo sulla Giudea del I secolo. Mor\u00ec intorno all'anno 100.\nMentre gran parte degli ebrei contemporanei considerarono Flavio Giuseppe come un traditore e apostata, taluni ritengono che egli, in un periodo nel quale le forze esterne minacciavano la totale distruzione del monoteismo ebraico, abbia perseguito con lucidit\u00e0 il fine della sua conservazione, al prezzo di compromessi con il mondo vincente alessandrino-romano.\nOpere.\nAntichit\u00e0 giudaiche.\nIn \"Antichit\u00e0 giudaiche\" Flavio Giuseppe racconta la storia del popolo ebraico dalle origini fino all'epoca immediatamente precedente la guerra giudaica del 66-70. Quest'opera contiene preziose notizie relative ai movimenti religiosi del giudaismo del I secolo, come gli Esseni, i Farisei e gli Zeloti.\nEssa contiene anche il cosiddetto \"Testimonium flavianum\", ovvero un breve passo nel Libro XVIII che menziona la predicazione e la morte di Ges\u00f9, confermando sostanzialmente il resoconto dei Vangeli. Bench\u00e9 questo passo sia stato considerato in passato da alcuni storici, tra i quali E. Sch\u00fcrer e H. Chadwick, in tutto o in parte, una falsificazione inserita in epoca cristiana, la maggioranza degli studiosi odierni ritiene che Giuseppe Flavio abbia effettivamente menzionato Ges\u00f9 in tale passo, al quale furono poi aggiunti ulteriori dettagli da un interpolatore cristiano.. Uno studio del 1971 di Shlomo Pines dell'Universit\u00e0 Ebraica di Gerusalemme su un codice arabo del X secolo sembra confermare che si tratti di un riferimento al Ges\u00f9 Cristo dei Vangeli.\nUn ulteriore riferimento a Ges\u00f9 \u00e8 poi presente nel Libro XX, dove Giuseppe Flavio afferma che Giacomo il Giusto (il fratello di Ges\u00f9) fu condannato a morte dal Sinedrio su ordine del Sommo Sacerdote Anano in seguito alla morte del procuratore Porcio Festo. L'ordine di Anano costituiva una violazione della legge romana e provoc\u00f2 l'ira del nuovo procuratore Lucceio Albino e di re Erode Agrippa II, che destitu\u00ec il Sommo Sacerdote.\nGiuseppe Flavio scand\u00ec gli annali giudaici con i nominativi dei Sommi Sacerdoti del Tempio (in carica uno per anno), cos\u00ec come lo storico Cornelio Tacito fece con i nomi dei Consoli per le sue opere sulla Storia di Roma. Nelle \"Antichit\u00e0 Giudaiche\" vengono puntualmente riportate tutte le nomine e sostituzioni dei Sommi Sacerdoti del Tempio, ad eccezione del periodo compreso fra il 19 e il 36 d.C.: riportano tuttavia, nel libro XVIII, che Anna e Caifa furono in carica dal 6 al 15 e dal 18 al 36 d.C., molto pi\u00f9 a lungo di un anno, cos\u00ec come nei Vangeli).\nGuerra giudaica.\nNella \"Guerra giudaica\" Flavio Giuseppe racconta lo svolgersi della rivolta contro i Romani scoppiata nel 66 e repressa nel 70 (ma alcuni focolai di resistenza durarono ancora per i due-tre anni successivi) dalle legioni comandate da Vespasiano e da suo figlio Tito.\nFlavio Giuseppe sostenne che la rivolta era opera di una piccola banda di zeloti e non, come generalmente si riteneva, una insurrezione popolare. Tuttavia, a causa della presunta volont\u00e0 di attirarsi i favori dei Romani scrivendo testi ad essi favorevoli, oggi gli Ebrei non riconoscono validit\u00e0 storica ai suoi scritti (che tendevano anche a celare le sue responsabilit\u00e0 nell'insuccesso militare). Emerge dai suoi scritti anche una evidente ammirazione per l'Impero romano, il nemico che aveva sconfitto il suo popolo:\nDescrisse anche gli ultimi giorni della fortezza ebraica di Masada, dove la maggior parte di coloro che la stavano difendendo si suicid\u00f2.\nLo zelo filo-romano dell'opera provoc\u00f2 una dura reazione da parte dello storico rivale Giusto di Tiberiade, il quale scrisse a sua volta una \"Storia della Guerra Giudaica\", nella quale criticava duramente l'operato di Giuseppe Flavio. A tali critiche egli rispose nella sua opera autobiografica \"Vita\", nella quale accus\u00f2 Giusto di essere un sovversivo alleato degli zeloti ed un cattivo suddito dell'Impero, ironicamente confermando la sua subordinazione a Roma.\nOpere minori.\nNei due libri \"Contro Apione\", un grammatico alessandrino che aveva scritto contro gli ebrei, riprese i motivi tradizionali dell'apologetica giudaica sull'antichit\u00e0 e sulla superiorit\u00e0 degli ebrei rispetto ai greci.\nGiuseppe scrisse anche un\"'Autobiografia\", nella quale difendeva la sua reputazione nei confronti dei correligionari ebrei, che lo consideravano un traditore.\nCoerente con le Antichit\u00e0 Giudaiche:\nin cui mostra la sua opinione per le famiglie sacerdotali diverse da quella Asmonea-Maccabea, nell'Autobiografia afferma la discendenza sia da parte di madre che di padre, enfatizzando che questa risale alla prima delle 24 famiglie sacerdotali (Ioarib).\nIl brano non fornisce informazioni per ricostruire la discendenza da parte di madre, dagli Asmonei.\nI due libri dei Maccabei ricostruiscono la genealogia dei sommi sacerdoti del periodo asmon\u00ecta, ma non fanno menzione di mogli ed eventuali figlie (con il consueto patronimico \"bar\"=\"figlio di\"). Ci\u00f2 accade sia per Gionata Maccabeo, che per i fratelli Giuda e Simone. Perci\u00f2, non vi sono elementi per verificare nel testo biblico se una figlia del sommo sacerdote Gionata fosse stata sposata a un antenato di Flavio Giuseppe.\nControversie sulla figura di Giuseppe.\nAlcuni studiosi alternativi hanno avanzato l'ipotesi che il personaggio di Giuseppe di Arimatea, pur collocato in uno scenario storico diverso, sia basato in parte su Flavio Giuseppe. Basano l'ipotesi sul fatto che Giuseppe di Arimatea nel vangelo apocrifo di Barnaba \u00e8 chiamato \"Giuseppe di Barimatea\", che sarebbe una storpiatura di Joseph bar Matthias, il nome aramaico di Giuseppe Flavio, oltre che sulla contestata identificazione - ritenuta da essi errata - di Arimatea con Ramla. Questa ipotesi \u00e8 basata anche sulla somiglianza tra alcuni brani dei Vangeli e un passo dell'Autobiografia di Giuseppe Flavio, che allude a un uomo crocifisso \"sopravvissuto\":\nPierre Vidal-Naquet coni\u00f2 il sintagma \"bon usage de la trahison\" (buon uso del tradimento) per comprendere il comportamento di Giuseppe Flavio quando evit\u00f2 con uno stratagemma di togliersi la vita, venendo meno al giuramento fatto ai suoi commilitoni, per poi divenire un attivo collaboratore dell'Impero e impersonare cos\u00ec il prototipo dell'apostata della Nazione giudea: la tattica, sicuramente obliqua e opaca, si sarebbe rivelata nondimeno vincente, perch\u00e9 grazie ad essa Giuseppe, risparmiando la sua esistenza, riusc\u00ec nelle sue opere e soprattutto nella \"Guerra giudaica\" a magnificare la forza d'animo e il coraggio della sua stirpe e tramandare il ricordo del suicidio in massa degli eroici difensori dell'ultimo caposaldo della resistenza ebraica (Masada) contro le legioni di Vespasiano avvenuto nel 74 d. C.."}
{"id": "49423", "revid": "125656863", "url": "https://it.wikipedia.org/wiki?curid=49423", "title": "Hillel", "text": " \nNoto come Hillel il Vecchio e da non confondere con l'omonimo Hillel l'amor\u00e0, Maestro della Ghemar\u00e0, a lui successivo.\nLa vita.\nAppartenente alla stirpe di David da parte di madre, della trib\u00f9 di Beniamino da parte di padre, lasci\u00f2 Babilonia per studiare con i maestri ebrei della Terra d'Israele Shemaiah e Avtalyon, entrambi convertiti all'ebraismo. Il Talmud racconta che, quando l'ingresso alle lezioni era a pagamento, non avendo il giovane studente disponibilit\u00e0 di denaro, dovette una volta salire sul tetto dell'edificio dove si tenevano le lezioni, per ascoltare attraverso il camino; il suo impegno nello studio venne apprezzato dai maestri. Divenne in seguito il membro pi\u00f9 importante delle accademie, raggiungendo i vertici dell'ebraismo in terra d\u2019Israele, primo dei tannaim, i Maestri della Mishnah. Ebbe numerose dispute con un altro capo religioso, Shammai, per il suo atteggiamento pi\u00f9 aperto e meno conservatore, anche nei confronti dei convertiti.\nViene ricordata la sua risposta a un aspirante alla conversione, che desiderava conoscere l'intera Torah: \"Ci\u00f2 che non \u00e8 buono per te non lo fare al tuo prossimo. Il resto \u00e8 commento. Vai e studia (la Torah)\",\nripreso poi da Ges\u00f9 Cristo quando dice \u00ab\"Amerai il prossimo tuo come te stesso\". \nIn verit\u00e0 nel libro di Lev\u00edtico leggiamo : Levitico 19:18 Non farai vendetta e non serberai rancore contro i figli del tuo popolo, ma amerai il tuo prossimo come te stesso. Io sono l'Eterno. (vers. Nuova Diodati laparola.net)\n(Molto prima del rabbino, addirittura lo ha scritto Mos\u00e8) \nNon c'\u00e8 altro comandamento pi\u00f9 importante di questo \u00bb (\"Marco\" 12, 29-31) e richiamato dall'apostolo Paolo: \u00abChi ama il suo simile ha adempiuto la legge. Infatti, il precetto: \"Non commettere adulterio, non uccidere, non rubare, non desiderare\" e qualsiasi altro comandamento, si riassume in queste parole: \"Amerai il prossimo tuo come te stesso\"\u00bb (\"Romani\", 13,8-10). A lui inoltre il Talmud attribuisce il noto detto: \"Se io non sono per me, chi \u00e8 per me? E, se io sono solo per me stesso, cosa sono? E se non ora, quando?\".\nL'influenza del suo insegnamento.\nDopo la sua morte, i suoi seguaci (il Bet Hillel), tra i quali Jochanan Ben Zakkai, divennero la scuola dominante: anche nelle controversie con i seguaci di Shammai (Bet Shammai), si manteneva sempre un profondo rispetto reciproco. La Halakhah segue l'opinione dei primi."}
{"id": "49424", "revid": "585241", "url": "https://it.wikipedia.org/wiki?curid=49424", "title": "Shammai", "text": "\u00c8 stato uno tra i pi\u00f9 famosi maestri delle religione ebraica e fondatore di una scuola. Per vivere faceva il costruttore mentre nel campo religioso ha dato inizio alle prime discussioni di Halakhah con il suo collega Hillel, che come lui era stato studente dei Maestri della generazione precedente, Shemaya e Avtalyon. La sua attitudine era in generale pi\u00f9 conservatrice verso l'Halakhah rispetto a Hillel. \nMentre Hillel era di indole paziente, il rigore intellettuale di Shammai non sopportava i provocatori. In un noto racconto talmudico sui due Maestri, Shammai respinse la domanda provocatrice di un importuno, che egli non considerava serio nella sua richiesta, mentre Hillel fu pi\u00f9 conciliante e diede una risposta, semplice nella formulazione ma ricca di significati (cfr Ghiur). Bench\u00e9 prima l'Halakhah sia secondo l'opinione di Hillel, nell'era messianica essa \u00e8 secondo quella di Shammai (cfr Yosef Karo: Shulchan Arukh), anche nel Mishneh Torah si afferma infatti che ci\u00f2 avviene per i divieti ed i permessi ma non per altra Halakhah.\nDiede origine ad una sua scuola di pensiero chiamata Bet Shammai, che fu protagonista di numerose discussioni talmudiche con gli omologhi interlocutori della scuola di Hillel, Bet Hillel."}
{"id": "49425", "revid": "123807328", "url": "https://it.wikipedia.org/wiki?curid=49425", "title": "Bat kol", "text": "Bat kol \u00e8 una espressione ebraica che letteralmente significa \"figlia di una voce\" e che viene, generalmente, resa in italiano con Voce dal cielo.\nSecondo la religione ebraica la \"Bat kol\" \u00e8 una voce celeste che ha continuato a comunicare i messaggi di Dio all'uomo anche dopo la conclusione del periodo profetico.\nNei vangeli si parla alcune volte di \"Bat kol\": ad esempio, in riferimento al Battesimo di Ges\u00f9, si ode una \"voce dal cielo\" che conferma la figliolanza di Ges\u00f9 (cfr. Mt ).\nIl sommo sacerdote poteva ascoltare una bat kol mentre officiava nel Santo dei Santi e, dopo la distruzione del Tempio, i visitatori delle sue rovine potevano ascoltare una voce celeste che manifestava il lutto di Dio. Nei tempi in cui non c'\u00e8 il sommo sacerdote, n\u00e9 un sinedrio e manca qualunque forma di rispetto verso la Torah, una bat kol risuona per rimproverare il genere umano.\nLe discussioni fra i seguaci di Hillel e quelli di Shammai, furono alla fine risolte a favore dei seguaci di Hillel proprio grazie a una bat kol. La bat kol \u00e8 stata interpretata come la voce di Dio che parla con s\u00e9 stesso e che viene ascoltata per caso da qualcuno."}
{"id": "49426", "revid": "212348", "url": "https://it.wikipedia.org/wiki?curid=49426", "title": "Asmonei", "text": "La dinastia degli Asmonei (in greco , forse dall'ebraico \"\u1e25a\u0161mann\u012bm\", oppure dall'eponimo Asmon, il nome del bisnonno di Mattatia, padre dei Maccabei), fondata da Simone Maccabeo, segn\u00f2 l'inizio del Regno di Giudea, a partire dal 140 a.C., e mantenne il potere civile e religioso fino alla conquista romana, dopo la quale nel 37 a.C. fu posto a governo della regione Erode il Grande.\nPoich\u00e9 i re dovevano idealmente discendere dalla casa di David, i Maccabei, che erano una famiglia di sacerdoti, non avevano un effettivo diritto al potere regale. Il loro regno venne messo in pericolo dall'opposizione dei Farisei, e il Talmud li ricorda appena. La loro ascesa \u00e8 descritta nei libri Primo e Secondo libro dei Maccabei della Bibbia. Sovrani del Regno di Giudea fino alla met\u00e0 del I secolo a.C., restaurarono le istituzioni politiche e religiose dell'antico Israele.\nStoria.\nIn seguito alla vittoriosa ribellione contro il seleucide Antioco IV Ep\u00ecfane, Simone Maccabeo ottenne il titolo ereditario che diede inizio alla dinastia.\nAlla sua morte Giovanni Ircano, figlio di Simone, ampli\u00f2 notevolmente il regno di Giudea portandolo alla sua massima potenza, fino a comprendere l'Idumea, i cui abitanti, gli Edomiti, furono obbligati a convertirsi, e divennero dunque ebrei. Gli succedettero i figli: brevemente Aristobulo I, quindi Alessandro Ianneo, che parteggi\u00f2 per i Sadducei nelle loro lotte contro i Farisei. Sotto il regno di Alessandro Ianneo, un edomita di nome Antipa fu nominato \"strategos\" dell'Idumea, mantenendo questo ruolo anche durante il regno di Salom\u00e8 Alessandra (76\u201367 a.C.). Alessandra Salom\u00e8, che era stata moglie di entrambi i re fratelli, sal\u00ec al trono nel 78 a.C. e favor\u00ec invece i Farisei.\nIl figlio Giovanni Ircano II divenne re e sommo sacerdote, ma fu contrastato dal fratello Aristobulo II; ne scatur\u00ec una guerra civile che offr\u00ec a Roma il pretesto per intervenire. Gerusalemme fu conquistata quindi da Pompeo nel 63 a.C., dopo la quale si aprirono decenni di transizione violenta del potere alla dinastia erodiana, prima con Antipatro, figlio di Antipa, che divenne il principale consigliere e ministro di Giovanni Ircano II, stringendo forti legami con la Repubblica romana, poi con suo figlio Erode. Giulio Cesare nomin\u00f2 Antipatro, suo cliente, procuratore di Giudea nel 47 a.C. A sua volta Antipatro nomin\u00f2 i propri figli Fasaele ed Erode, avuti dalla moglie Cipro, governatori di Gerusalemme e Galilea. Nel 43 a.C. Antipatro fu assassinato; i suoi due figli, rimasti in carica, furono elevati al rango di tetrarchi da Marco Antonio (41 a.C.)."}
{"id": "49429", "revid": "125160840", "url": "https://it.wikipedia.org/wiki?curid=49429", "title": "Jochanan Ben Zakkai", "text": "\"Yochanan Ben Zakkai\", che era discepolo di Hillel, era favorevole a che Gerusalemme assediata si arrendesse ai romani, ma gli Zeloti non erano d'accordo. Perci\u00f2 egli fu portato fuori dalla citt\u00e0 dai suoi seguaci, chiuso in una bara, fingendosi morto, e portato davanti al comandante romano Vespasiano. Yochanan chiese che l'accademia rabbinica di \"Javneh\" venisse risparmiata dai romani quando essi avessero sconfitto la rivolta ebraica. Fu qui che, quando il Tempio cadde in rovina, lui e i suoi colleghi ricostruirono il giudaismo insegnando che le buone azioni avevano sostituito il potere espiatorio dei sacrifici rituali.\nIl nome ebraico \"Yochanan ben Zakkai\", traslitterato in italiano \u00e8 Giovanni figlio di Zaccheo. Il significato del nome Giovanni \u00e8 \"grazia di Yahweh\" , mentre Zaccheo, in aramaico antico, significa il \"giusto\", il corrispondente dell'ebraico \"zaddik\" o \"tzaddik\" . Zaccheo \u00e8 un diminutivo di Zaccaria (\"Zekarya\" in ebraico). Il nome Yochanan \u00e8 una contrazione di \"Jehochanan\" o \"Jehohanan\". \"Yochanan\" talvolta si ritrova anche traslitterato in Yohanan o Ioanan .\nSecondo il \"Talmud\", Yochanan ben Zakkai visse 120 anni, dal 40 a.C., fino all'80 d.C. La sua vita sarebbe suddivisa in tre improbabili periodi di 40 anni ciascuno, tra i quali solo nell'ultimo periodo avrebbe predicato.\nSempre secondo il \"Talmud\", Yochanan aveva 6 discepoli (principali): Hanina Ben Dosa (Anania figlio di Dosa), Eliezer ben Hyrcanus (Lazzaro figlio di Ircano), Joshua ben Hananiah (Giosu\u00e8 figlio di Anania), Yosi (Iose, diminutivo di Giuseppe, Yosef in ebraico), Shim\u00e9on ben Nathanel (Simeone figlio di Nataniele/Natanaele) ed Eleazar ben Arakh (Eleazaro/Eleazzaro/Lazzaro figlio di Arakh).\nIl primo fra questi discepoli, Hanina ben Dosa, cur\u00f2 il figlio di Yochanan. Comunque il figlio del rabbino (\"rabb\u00ec\" in ebraico) Yochanan ben Zakkai mor\u00ec prima del padre (\"abb\u00e0\" in aramaico antico, vedi il \"Nuovo Testamento\", il termine con cui Ges\u00f9 il Cristo si riferisce al Dio degli Ebrei).\nSono state avanzate diverse ipotesi circa l'identit\u00e0 di Yochanan e dei suoi discepoli. Zakkai, il padre di Yochanan, \u00e8 stato identificato con Zaccheo il pubblicano neotestamentario di Gerico .\nMolte altre teorie sono state avanzate, anche se le \"prove\" a sostegno di queste sono scarse o inesistenti: per esempio Zakkai \u00e8 stato identificato con Zaccaria, padre del Battista. Lo stesso Yochanan \u00e8 stato identificato con Jehochanan me-Gush Halav (Giovanni di Giscala), con Giovanni Battista e con l'apostolo Giovanni Evangelista.\nQueste tre identificazioni devono essere errate per i seguenti motivi: Giovanni di Giscala combatt\u00e9 con i rivoluzionari ebrei durante la Prima guerra giudaica , mentre Yochanan ben Zakkai si oppose ad essa. Giovanni Battista nacque nell'8 a.C. () e mor\u00ec sotto Tiberio (principe/imperatore dal 14 d.C. al 37 d.C.), mentre Yochanan nacque, almeno secondo il \"Talmud\", nel 40 a.C. e mor\u00ec nell'80 d.C. Inoltre, Giovanni Evangelista mor\u00ec intorno al 100 d.C. e scrisse il suo libro delle rivelazioni (), dopo l'80 d.C., data in cui mor\u00ec Jehochanan ben Zakkai."}
{"id": "49430", "revid": "124325176", "url": "https://it.wikipedia.org/wiki?curid=49430", "title": "Tempio di Gerusalemme", "text": "Il Tempio di Gerusalemme o Tempio Santo (, \"Bet HaMikdash\", tiberiense: \"Be\u1e6f HamMiqd\u0101\u0161\", aschenazita: \"Beis HaMikdosh\"; : \"Beit al-Quds\" o \u0628\u064a\u062a \u0627\u0644\u0645\u0642\u062f\u0633: \"Bait-ul-Muqaddas\"; Ge'ez: \u1264\u1270 \u1218\u1245\u12f0\u1235: Bet\u00e4 M\u00e4qd\u00e4s) fu un insieme di strutture situate sul Monte del Tempio nella Citt\u00e0 Vecchia di Gerusalemme, sito attuale della Cupola della Roccia. Il Tempio, ricostruito diverse volte nel corso dei secoli, funzion\u00f2 come luogo di culto per gli Israeliti ed infine per gli ebrei l\u00ec stanziati, l'edificio sacro pi\u00f9 importante dell'ebraismo.\nLa parola ebraica per la vera e propria costruzione \u00e8 \"Beit HaMikdash\" o \"Beit haMiqdash\", ovvero la casa della Santificazione, tuttavia essa \u00e8 indicata nella Bibbia ebraica anche con altri nomi quali \"Beit A-donai\", ovvero \"casa di Dio\" o semplicemente \"Beiti\" ovvero la \"Mia casa\" (di Dio).\nIl primo tempio di Gerusalemme, secondo la Bibbia, venne edificato da re Salomone secondo il volere di re David, il quale ne aveva avuto indicazione da Dio stesso. Nonostante il desiderio del sovrano di vedere il completamento della sua costruzione, fu appunto suo figlio, e suo successore al trono del Regno di Giuda e Israele, a vederlo ultimato.\nDescrizione.\nAltre opinioni.\nSecondo i calcoli fatti da Giuseppe Flavio:\nIl Terzo Tempio.\nNel 362 l'imperatore Giuliano progett\u00f2 di ricostruire il tempio di Gerusalemme e affid\u00f2 il compito ad Alipio di Antiochia, gi\u00e0 prefetto vicario in Britannia. Ammiano Marcellino cos\u00ec racconta l'episodio: \nEbraismo.\nCon la distruzione del Secondo Tempio, nella religione ebraica, ebbero termine i sacrifici che solamente nel Tempio si compivano; e con essi la maggior parte dei compiti dei Sacerdoti e dei Leviti che l\u00ec esplicavano le loro attivit\u00e0: nel servizio santo per Dio il popolo d'Israele, tanto nel Santuario quanto tramite la Preghiera, lo studio della Torah ed il suo insegnamento nell'osservanza delle Mitzvot in genere, viene contraddistinto in modo particolare in mezzo alle altre 70 Nazioni.\nLa distruzione del Tempio segna quindi una tappa cruciale nella pratica del Giudaismo, cos\u00ec come \u00e8 oggi conosciuto, con un'attivit\u00e0 di culto pubblico non pi\u00f9 sacrificale ma incentrato nel culto sinagogale e nell'osservanza e nello studio del Tanakh, la Torah scritta, del Talmud che \u00e8 identificato come Torah Orale e negli altri testi della Tradizione e del canone ebraici o rabbinici.\nIl Muro Occidentale, detto anche \"muro del pianto\", luogo di preghiera e di pellegrinaggio dopo la distruzione del Secondo Tempio, \u00e8 diventato dopo il 1967 come una vasta sinagoga a cielo aperto. La parte scoperta del Muro Occidentale rappresenta tuttavia solo un quarto della sua lunghezza totale.\nGli ebrei osservanti non si recano sul monte Moriah, luogo del Tempio, per evitare di mettere piede sullo spazio consacrato. La Torah vieta alle persone che hanno contratto impurit\u00e0 di oltrepassare il perimetro che delimitava il monte del Tempio senza prima essersi purificate. Infatti, dopo la distruzione del Tempio, sono venuti meno gli strumenti decretati dalla Torah per la purificazione necessaria. Attualmente alcuni ebrei hanno potuto accedere a questa parte, sembra compatibilmente con alcune regole Halakhiche specifiche e particolari per questo evento.\nL'ebraismo tradizionale anela a un'eventuale ricostruzione del Tempio, il Terzo Tempio di Gerusalemme, con il quale comincer\u00e0 un'era di pace per tutta l'umanit\u00e0: l'era messianica. Maimonide spiega che non si pu\u00f2 sapere come ci\u00f2 avverr\u00e0 esattamente, perch\u00e9 i dettagli di questo avvenimento non sono stati rivelati \"totalmente\". Nell'era messianica il Messia ebreo parteciper\u00e0 inoltre all'instaurazione del Terzo Tempio.\nCristianesimo.\nIl Tempio \u00e8 citato pi\u00f9 volte nel Nuovo Testamento: Ges\u00f9 vi si rec\u00f2 pi\u00f9 volte durante la sua vita.\nGli Apostoli di Ges\u00f9 hanno continuato a frequentare il Tempio anche dopo la sua resurrezione. Quando Gerusalemme divent\u00f2 una citt\u00e0 cristiana, il luogo del Tempio fu lasciato in rovina ma fu costruita al bordo della spianata una chiesa, Santa Maria la nuova, in ricordo della presentazione di Ges\u00f9 al Tempio (questa chiesa sar\u00e0 distrutta dai musulmani per potervi costruire la Moschea al-Aqsa).\nIslam.\nSulla spianata dove sorgeva il Tempio gli arabi hanno costruito due importanti monumenti: la Moschea al-Aqsa e la Cupola della Roccia (l'area \u00e8 oggi chiamata dai musulmani spianata delle moschee). Questi due monumenti sono tra i principali luoghi santi per l'Islam (dopo quelli a Mecca e Medina)."}
{"id": "49431", "revid": "281779", "url": "https://it.wikipedia.org/wiki?curid=49431", "title": "Sadducei", "text": "I sadducei costituirono un'importante corrente spirituale del medio giudaismo (fine del periodo del secondo Tempio), e anche una distinta fazione politica verso il 130 a.C. sotto la dinastia asmonea. Rappresentata eminentemente dall'aristocrazia delle antiche famiglie, nell'ambito delle quali venivano reclutati i sacerdoti dei ranghi pi\u00f9 alti, nonch\u00e9, in particolare, il Sommo sacerdote, la corrente dei Sadducei si richiamava, nel proprio nome, all'antico e leggendario Zadok (o anche Sadoq o Zadoq), sommo sacerdote al tempo di Salomone. Cercavano di vivere un giudaismo illuminato; politicamente erano realisti e quindi, a differenza degli zeloti, cercavano di trovare un compromesso anche con il potere romano.\nStoria.\nDei sadducei e della loro spiritualit\u00e0 non conosciamo molto, perch\u00e9 la loro fazione, ritenuta colpevole di collaborazionismo nei confronti dei romani, fu letteralmente sterminata durante la rivolta giudaica del I secolo. Quel poco che sappiamo ci \u00e8 stato tramandato da Flavio Giuseppe che ha raccontato la prima guerra giudaica che, oltre ad essere una lotta di liberazione dalla dominazione straniera, In ogni caso, dopo la catastrofe nazionale giudaica del 70 d.C., culminata nella distruzione di Gerusalemme e del suo secondo Tempio, l'ebraismo riemerge coagulandosi attorno alla corrente spirituale dei farisei, avversaria dei sadducei e di questi ultimi non vi \u00e8 alcuna traccia. \nSui sadducei cala, quindi, un velo che assomiglia molto ad una sorta di \"damnatio memoriae\": per i cristiani, infine, i sadducei rimasero indelebilmente associati alle figure di Caifa ed Anna, rispettivamente, il sommo sacerdote che fece arrestare e condannare a morte Ges\u00f9 e un precedente sommo sacerdote (in carica al tempo in cui Ges\u00f9 avrebbe avuto 12 anni e sarebbe stato ritrovato dai genitori ad insegnare nel tempio).\nDottrina.\nSulla dottrina dei sadducei non ci \u00e8 pervenuto alcun testo scritto, pertanto non \u00e8 possibile tracciarne un quadro preciso. Secondo quanto riferito da Giuseppe Flavio, essi sostenevano che si dovessero considerare valide solo le norme contenute nella cosiddetta Legge scritta, ossia quanto tramandato nei libri della Bibbia ebraica, o Torah, mentre i farisei ritenevano valide anche certe norme contenute nella Legge orale, ossia la tradizione interpretativa della Torah, trasmessa in maniera verbale dalle generazioni precedenti. A differenza dei farisei, che credevano nel giudizio dopo la morte con la ricompensa dei giusti e il castigo dei malvagi, i sadducei negavano l'immortalit\u00e0 dell'anima e l'esistenza di pene e premi nello Sheol; Secondo quanto riportato dai Vangeli sinottici, i sadducei, al contrario dei farisei, non credevano alla risurrezione dei morti. Pare che non accettassero nemmeno la dottrina degli angeli.\nSebbene i sadducei siano scomparsi dalla scena storica nel I secolo d.C., , che ruppero con l'ebraismo rabbinico nell'VIII secolo; tuttavia una questione fondamentale distingue le due sette: i Caraiti credono nella resurrezione, nell'immortalit\u00e0 dell'anima e nelle ricompense e punizioni dopo la morte.\nMovimenti eretici.\nSadducei arabi\nAl-J\u0101\u1e25i\u1e93 ci riferisce di un gruppo ebraico eretico chiamato \"Saduqiyya\" (sadducei) che si trovavano in Yemen, in Siria e in territori bizantini. Dice anche che il loro nome deriva da un uomo il cui nome era Zadok ( l'allievo di \"Antigono di Sokho\") e che essi ritenevano che 'Uzayr era il figlio di Dio.\nIbn Hazm invece di racconta che i Al Saduqiyyh: Questa setta si associa con una persona chiamata Saduq (Zadok). A differenza di tutti gli altri ebrei, essi considerano Uzayr (Ezra) come il figlio di Dio. vivevano in Yemen- (\"Ibn Hazm Kitab al-Fasl fi al-Milal wa al-Ahwa wa al-Nihal\")."}
{"id": "49432", "revid": "599013", "url": "https://it.wikipedia.org/wiki?curid=49432", "title": "Cg", "text": ""}
{"id": "49436", "revid": "599013", "url": "https://it.wikipedia.org/wiki?curid=49436", "title": "Ch", "text": ""}
