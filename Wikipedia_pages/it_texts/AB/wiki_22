{"id": "43587", "revid": "1005847", "url": "https://it.wikipedia.org/wiki?curid=43587", "title": "Quattro Pilastri del Partito Verde", "text": "I partiti verdi mondiali sono impegnati ai seguenti Quattro Pilastri:\nIn tedesco, si parla di \"Die Gr\u00fcnen: oekologisch, sozial, basisdemokratisch, gewaltfrei\".\nDefiniti dalla fondazione de I Verdi nel 1979-1980, furono successivamente dal Partito Verde Statunitense che, insieme al Partito Verde Canadese, li ha ampliati nei Dieci Valori Chiave del Partito Verde.\nVengono spesso invocati come ordine del giorno formale, o nella definizione di un processo di decisione per consenso interno ai Partiti Verdi, o delle politiche di riduzione del danno che essi sostengono.\nAmpiamente adottati come base di un processo consensuale soprattutto nel movimento ecologista, nel movimento pacifista nel movimento no-global e negli ambienti politici della giustizia sociale e della giustizia trasformativa.\nI quattro pilastri sono generalmente considerati interdipendenti, consolidandosi a vicenda in modi poco apparenti, e sorgono da interessi comuni del movimento pacifista e del movimento ecologista osservati nelle azioni politiche.\nSembra ragionevolmente impossibile definire un processo consensuale che protegga l'ecologia o che assicuri l'utilizzo sostenibile nel lungo-termine degli \"interessi\" sul capitale naturale che non dipenda in ultima analisi da tutti e quattro i pilastri. Ci\u00f2 in quanto i pilastri appaiono interdipendenti, nel senso che ciascuno di essi sostiene gli altri. I quattro pilastri si consolidano per creare una solida base per la riduzione del danno, la de-escalation, ed altre necessit\u00e0 per la risoluzione dei conflitti, come pilastri fisici che sostengano un soffitto - o un pavimento.\nValori fondamentali tra i valori chiave.\nTalvolta vengono ampliati con sei valori dipendenti per costituire dieci Valori Chiave, soprattutto dai verdi di lingua inglese. Per comprendere i Quattro Pilastri, e perch\u00e9 questi sono fondamentali mentre gli altri sono solo \"chiave\" \u00e8 importante considerarli nel contesto politico:\nLa metafora dei pilastri.\nI Quattro Pilastri rievocano i Cinque Pilastri dell'Islam per scopo e struttura - un tentativo consapevole da parte dei Verdi di riconciliare i principali filoni del pensiero religioso e mettersi in contatto con le vittime tradizionali dell'imperialismo e del colonialismo. Questa metafora \u00e8 deliberata, cos\u00ec come l'uso nei circoli Verdi di un linguaggio evocativo dei popoli indigeni e colonizzati.\nPotere spirituale.\nQuesto \u00e8 un tema comune dei Verdi: il riferimento a fonti di potere spirituali. I Verdi (soprattutto quelli al di fuori dei Partiti Verdi) spesso descrivono il loro movimento come dotato di ideali culturali e spirituali, alcuni ereditati dai movimenti idealistici degli anni '60. Molti di questi movimenti ricercavano una fede pacifista universale basata sull'ecologia, o almeno una tolleranza tra fazioni pacifiste-ecologiste di molte fedi.\nAmministrazione.\nIn contrasto all'Ebraismo e al Cristianesimo, che mettono in primo piano il \"dominio su tutta la terra\" (nella Genesi - la parola ebraica significa letteralmente \"calpestare\"), l'Islam (che etimologicamente invece significa \"sottomissione\") inizia con la richiesta da parte di Allah di \"Leggere\" e poi di assumersi l'\"amministrazione\" della Terra (non il \"dominio\" come nell'Ebraismo e nel Cristianesimo) e di rispettare le \"nazioni\" di altre specie. Di conseguenza la metafora dei Pilastri \u00e8 appropriata sia per la riconciliazione dei popoli che per il riferimento all'amministrazione.\nI pilastri come agenda.\nI Verdi moderni sono pragmatisti alla ricerca del consenso: molti di essi stanno abbandonando \"la sinistra\" e la sua retorica in favore di un'etica geo-libertaria altrettanto compatibile coi Quattro Pilastri di qualsiasi movimento \"top-down\". Usati in questo modo, i Quattro Pilastri divengono una struttura organizzativa per i meeting Verdi, che assicura che il progresso verso ciascun pilastro sia misurato ad intervalli regolari.\nI pilastri in pratica.\nL'appoggio sempre pi\u00f9 diffuso ai Verdi ha riunito vegetariani, cacciatori, affaristi, comunisti, e persone di tutte le fedi religiose. I contrasti tra questi valori, ideali e priorit\u00e0 concorrenti hanno condotto per\u00f2 ad un conflitto morale, che viene risolto mediante l'etica e la politica, partendo dal basso, mediante processi consensuali, nel Movimento e in tutti i Partiti Verdi. Per capire completamente i Quattro Pilastri ed i Partiti Verdi, \u00e8 importante esaminare esattamente come si combinano per risolvere tali problemi:\nValori e violenza.\nCon l'evoluzione dei Partiti Verdi, l'elenco iniziale dei quattro valori fondamentali (i Pilastri) \u00e8 stato ampliato nei \"Dieci Valori Chiave\" della Global Greens Charter approvata a Canberra il 16 aprile 2001. Alcuni si oppongono a qualsiasi imposizione di dichiarazioni di valori, in lingua inglese, sugli altri Verdi - oppure lo considerano finanche un atto di violenza anti-consensuale. Procedere oltre i Quattro Pilastri rimane controverso in alcuni circoli Verdi. In particolare, qualsiasi compromesso sulla violenza sembra odioso a molti al di fuori dei circoli di partito, che non hanno avuto la responsabilit\u00e0 di controllare reali poteri statali. Che \u00e8, naturalmente, l'intento dichiarato dei Partiti Verdi, che prendono il potere allo scopo di mantenere la pace, ma intendono usare a tale scopo le forze dell'ordine.\nCi\u00f2 mette in risalto le importanti differenze tra verdi di movimento (o dei \"Pilastri\") e verdi di partito (o \"Legalisti\"):\nLegge e guerra.\nLa Guerra alle Droghe, la Guerra al Terrorismo, ed il progresso delle tecnologie utili al conflitto (come l'intelligenza artificiale e forse molecole interamente nuove) sottolineano la divisione sempre pi\u00f9 netta tra Verdi di \"partito\" e di \"movimento\":\nMolto ovviamente, uno di questi \"Dieci Valori Chiave\" o \"Quattro Pilastri\" \u00e8 chiaramente inappropriato per un Partito Verde al potere in uno stato moderno, rispetto ad un impotente movimento di protesta. Anche se molti argomentano che Gandhi, Capo Seattle, Martin Luther King, ed altre importanti influenze sui Verdi hanno potuto razionalizzare l'autodifesa e il mantenimento del \"potere di punire\" anche se solo a scopo di astensione, \u00e8 un fatto evidente che i Partiti Verdi che vedono un ruolo continuativo per il governo, la regolamentazione, l'esercito, la polizia e la legge non sono dediti alla \"Non-Violenza\" in quanto tale, anche se tutti sono contrari alle \"Guerre\".\nCarne e vegetarismo.\nUna divisione analoga si osserva sugli stili alimentari, in quanto molti Verdi si rifiutano di mangiare carne o usare altri prodotti di origine animale. Un approccio di \"movimento\" \u00e8 diffondere i valori vegani (un approccio di \"partito\" \u00e8 rendere facilmente disponibili i sostituti di carne e latticini ed eliminare i sussidi che scoraggiano l'efficienza energetica nell'agricoltura) senza giudicare i modi di vita indigeni o altre diete carnivore. I Partiti Verdi pertanto non possono diffondere direttamente la Non-Violenza, ma devono impegnarsi indirettamente nella de-escalation, nella pacificazione, nella mediazione dei conflitti. Nessun Partito Verde manca di applicare questi processi, con o senza prediche.\nRiduzione del danno.\nMa i processi legali comportano il rispondere alla violenza con una risposta meno violenta, o la \"riduzione del danno\". Come hanno scoperto i Verdi tedeschi (in un gabinetto di coalizione con i social democratici tedeschi durante la guerra al terrorismo condotta dagli americani), l'esercizio del potere effettivo in una democrazia implica dei compromessi.\nSembra probabile che i Dieci Valori Chiave o i Quattro Pilastri rimarranno largamente immutati, ma la Pace o la De-escalation o la Riduzione del Danno potrebbe prendere il posto della Non-Violenza per gli scopi dell'organizzazione dei Partiti Verdi. Anche se naturalmente i meeting dei Partiti Verdi restano non-violenti, stabiliscono politiche che sarebbero usate per guidare processi violenti come le forze dell'ordine o la costruzione di infrastrutture.\n\u00c8 probabile che i movimenti pacifisti ed ecologisti che non sostengono tattiche legalmente-violente o difensivamente-violente continueranno a predicare e seguire i Valori o i Pilastri nella forma originale ispirata da Gandhi, forse usando le parole originali indiane \"Satyagraha\" e \"Ahimsa\" che denotano i processi della Non-Violenza.\nPriorit\u00e0.\nMentre i \"pilastri\" devono tutti essere egualmente forti per funzionare, e per definizione non possono essere compromessi, i \"valori\" vengono per definizione bilanciati per raggiungere obiettivi locali.\nComunque vengano chiamati i valori o gli equilibri o i diritti o i pilastri, questi saranno ordinati sempre pi\u00f9 diversamente per coloro che prendono vie elettorali e non-elettorali verso il potere: i Partiti Verdi sembrano sempre pi\u00f9 interessati alla produzione e al consumo locale, alla fine dei \"sussidi sporchi\" ed alla sovranit\u00e0 urbana.\nAl centro l'azione.\nIntanto, il Movimento Verde nel suo complesso cerca di raggiungere la pace mediante l'ecologia, e ci\u00f2 non pu\u00f2 avvenire senza drastici cambiamenti nei valori della gente: la fede, la preghiera, la \"decima\", il digiuno, il pellegrinaggio ed altre caratteristiche delle religioni si osservano sempre pi\u00f9 nelle azioni di disobbedienza civile. La politica di \"campagne aperte\" di Greenpeace, annunciata nel 2001 , ha condotto rapidamente a numerosi tentativi preliminari di ordinare i valori in un'\"Etica Verde\" che chiarirebbe le priorit\u00e0 a cui un individuo ha acconsentito 'dal corpo all'ecoregione'.\nPilastri della conservazione.\n\u00c8 in progetti come la conservazione dei popoli delle Grandi Scimmie, di altri popoli indigeni e delle foreste tropicali, la piantagione di alberi di ulivo nel Medio Oriente, e la difesa dei Grandi Cetacei (delfini e balene) che si pu\u00f2 osservare la moralit\u00e0 comune a tutti i Verdi. Sempre pi\u00f9, studiosi come Thomas Homer-Dixon identificano nella mancanza di Saggezza Ecologica le radici del conflitto umano, della Violenza e della mancanza di Giustizia Sociale. Senza questi presupposti, la Democrazia Partecipativa non pu\u00f2 essere affidabile.\nEcologia.\nMentre l'ecologia e la pace divengono priorit\u00e0 sempre pi\u00f9 importanti, sembra probabile che i \"Quattro Pilastri dei Verdi\" diventeranno una base dell'unit\u00e0 delle fedi, persino un'\"Etica Universale\" come quella proposta dalla United Religions Initiative. Il concorrente maggiore per ogni essere vivente sono quelli della sua stessa specie. Mettendo per prima l'ecologia, sostengono i Verdi, scegliamo la strada di terminare i conflitti, prendendo solo ci\u00f2 che serve quando ne abbiamo bisogno, piuttosto che accaparrarselo per il commercio o per l'uso successivo o semplicemente perch\u00e9 siamo ansiosi verso il futuro. La garanzia di essere alloggiati, nutriti ed ascoltati \u00e8 necessaria per alleviare quest'ansiet\u00e0 e prevenire questo accaparramento. I Verdi concordano che il rispetto pratico per l'ecologia \u00e8 impossibile senza l'effetto degli altri Pilastri, almeno fino a un certo punto.\nUnificare i pilastri in un processo consensuale.\nLo stesso processo di risoluzione dei conflitti riguardanti le definizioni o l'interdipendenza dei Quattro Pilastri dipende fondamentalmente da tutti e quattro di essi: il potere statale, paramilitare o della criminalit\u00e0 organizzata, il problema principale degli approcci non-violenti, \u00e8 sostenuto in gran parte perch\u00e9 le tasse pagano per la ridistribuzione e la giustizia sociale. Per servire a questi scopi senza violenza \u00e8 necessaria una profonda comprensione della de-escalation dei conflitti e della riduzione del danno. Questo a sua volta richiede di bilanciare la giustizia ecologica per soddisfare le popolazioni locali (che in pratica hanno il controllo completo delle ecologie naturali che senza di loro non possono essere protette) attraverso la democrazia partecipativa. Combinare tutti e quattro i pilastri in un processo consensuale riduce al minimo il danno all'ecologia, alla societ\u00e0, ed alle ambizioni delle popolazioni locali."}
{"id": "43588", "revid": "15756", "url": "https://it.wikipedia.org/wiki?curid=43588", "title": "Shamisen", "text": "Lo \u00e8 uno strumento musicale giapponese a tre corde, della famiglia dei liuti, utilizzato per l'accompagnamento durante le rappresentazioni del teatro Kabuki e Bunraku.\nLo strumento.\nIl progenitore dello \"shamisen\" era il \"sangen\" (o \"sanxian\" in cinese) e proveniva dall'Asia centrale. Costituito da una cassa rotondeggiante ricoperta di pelle di serpente e tre corde che venivano pizzicate con le dita, esso era solitamente utilizzato nella musica per il teatro e come accompagnamento di ballate popolari.\nIl \"sangen\" venne introdotto in Giappone dalla Cina probabilmente nel periodo Muromachi (tra il XV ed il XVI secolo d.C.). Sebbene non vi siano notizie definitive si ritiene che lo \"sangen\" arriv\u00f2 prima presso le isole Ryukyu (nell'attuale prefettura di Okinawa) nella fine del XIV secolo ed acquist\u00f2 una certa popolarit\u00e0 allorch\u00e9 venne impiegato come accompagnamento dei brani vocali locali, popolari e di corte. Presso quest'area, lo strumento mantenne intatte le sue caratteristiche originarie ma venne chiamato \"sanshin\".\nSuccessivamente si ritiene che esso arriv\u00f2 presso il porto Sakai di Osaka tra il 1558 ed il 1569. Da l\u00ec lo strumento si diffuse nel resto del Giappone ove venne denominato \"jabisen\" (\u86c7\u76ae\u7dda) che significa \"strumento a corde in pelle di serpente\". Si pensa che i primi ad impiegare lo \"sangen\" furono i \"biwa hoshi\", ovvero musicisti ciechi che cantavano brani vocali accompagnati dal \"biwa\", e che furono essi ad introdurre le successive modifiche allo strumento ed anche la consuetudine di suonarlo per mezzo di un plettro (\"bachi\", \u64a5).\nLe altre modifiche che vennero apportate allo strumento consistettero nell'aumento della grandezza della cassa di risonanza e nel cambiamento della forma di quest'ultima, che divenne quadrata, e nell'uso di pelle di gatto o di cane. Anche la forma del manico venne modificata.\nLa diffusione dello \"shamisen\" in Giappone fu tale da farlo diventare uno degli strumenti pi\u00f9 rappresentativi ed importanti di tutta la musica tradizionale giapponese e venne utilizzato in molti generi musicali e teatrali tra cui si ricordano: lo \"jiuta\", il \"j\u014druri\" ed il \"nagauta\".\nCol tempo allo strumento vennero affiancate differenti modifiche a seconda del genere musicale per cui esso veniva impiegato. Fu cos\u00ec che si svilupp\u00f2:\nSuccessivamente si aggiunsero altre modifiche nel gruppo degli \"hosozao\" e dei \"chuzao\".\nLo shamisen \u00e8 uno strumento ad intonazione relativa, ovvero l'altezza delle note cambia a seconda delle preferenze ed esistono anche differenti modi di accordarlo. I tipi di accordatura pi\u00f9 utilizzati sono:\nSebbene di per s\u00e9 lo shamisen sia un cordofono, in alcuni generi (come il \"nagauta\") il \"bachi\" viene sbattuto su un rinforzo semicircolare della cassa armonica (chiamato \"bachigawa\") e nel \"gidayubushi\" viene, invece, colpita la pelle di gatto della cassa funzionando, cos\u00ec, anche da strumento a percussione.\nIn Italia, il compositore e polistrumentista Paolo Cotrone \u00e8 il primo europeo ad aver ottenuto il titolo di Natori con il nome di \"\u6775\u5bb6\u5f25\u8776\u30ce\u5d50 / Kine ie Ya Ch\u014d No Ran\"."}
{"id": "43597", "revid": "122917375", "url": "https://it.wikipedia.org/wiki?curid=43597", "title": "Rocca di Cashel", "text": "La Rocca di Cashel (in lingua inglese \"Rock of Cashel\"), conosciuta anche come Rocca di San Patrizio (\"St. Patrick's Rock\") o Cashel dei Re (\"Cashel of the Kings\"), \u00e8 una suggestiva rocca vicina all'abitato di Cashel, nella Contea di Tipperary, Repubblica d'Irlanda. Si tratta di uno dei siti archeologici pi\u00f9 famosi d'Irlanda.\nCashel \u00e8 la versione anglicizzata del termine gaelico \"caiseal\", che significa fortezza, probabilmente in riferimento all'antica funzione di baluardo della resistenza celtica contro la cristianizzazione della zona.\nSulla ventosa cima della rocca sorge un imponente complesso archeologico circondato da antiche fortificazioni. Le mura poderose inglobano una torre rotonda completa, un'abbazia oggi priva delle strutture di copertura, le rovine della sede arcivescovile, edificata sopra ad insediamenti notevolmente pi\u00f9 antichi. Incuneata al centro del complesso giace un'estesa cattedrale gotica, ancora solo parzialmente coperta dalle sue volte.\nIl paesaggio che si pu\u00f2 godere dalla rocca \u00e8 notevole. Le rovine, relativamente ben conservate, sono circondate da un esteso prato collinare irto di croci celtiche. L'antichissima abitudine, diffusa ovunque in Irlanda, di ricavare le tombe tra le rovine delle antiche chiese (o addirittura all'interno), in un ordine apparentemente casuale, pare sia durata a Cashel fino al 1984 circa.\nStoria.\nLe prime documentazioni storiche risalgono al IV secolo, quando la zona fu scelta come base dai membri del clan E\u00f3ganachta, provenienti dal Galles, che conquistarono gran parte del Munster e divennero signori della regione. Per circa quattrocento anni la rocca contese a Tara la posizione di centro di potere in Irlanda.\nIl clan fu cristianizzato nel V secolo con l'arrivo di San Patrizio, il quale riusc\u00ec a convertire il leader del clan Aengus. La rocca venne cos\u00ec conosciuta come St. Patrick's Rock.\nNel X secolo la rocca fu conquistata dagli O'Brien e nel 1101 il re Muircheartach O'Brien don\u00f2 la rocca alla Chiesa, con il fine di ingraziarsi le potenti sfere ecclesiastiche locali e per impedire al clan rivale, gli Eoghanachta, di riconquistare la rocca. Sarebbe stato infatti impossibile chiedere alla Chiesa di restituire loro la rocca.\nNel 1647, nel corso delle guerre confederate irlandesi, la rocca cadde in mano all'esercito inglese di Oliver Cromwell, guidato da Murrough O'Brien, I conte di Inchiquin, che la saccheggi\u00f2 e la devast\u00f2. Agli inizi del XVIII secolo la Chiesa protestante la rilev\u00f2 per 20 anni e questo fu l'ultimo periodo in cui la rocca fu usata ufficialmente come luogo di culto. Il tetto dell'abbazia fu rimosso nel 1749 per ordine dell'allora vescovo di Cashel della Church of Ireland (anglicana), Arthur Price.\nLeggende.\nLa leggenda vuole che la rocca sia stata donata alla chiesa da un re irlandese pagano grazie all'opera di San Patrizio. Durante il battesimo del re, il santo accidentalmente trafisse con il suo pastorale un piede del sovrano, il quale - ritenendo fosse parte del rituale quale prova di coraggio - afferr\u00f2 il mitico bastone e si perfor\u00f2 il piede.\nCuriosit\u00e0.\nIl luogo, particolarmente turistico, \u00e8 molto apprezzato dai fotografi per la scenograficit\u00e0 della rocca e per la mutabilit\u00e0 del paesaggio circostante durante il cambio delle stagioni.\nLa rocca \u00e8 utilizzata per rappresentare la Meraviglia del popolo dei Celti in \"\""}
{"id": "43600", "revid": "767487", "url": "https://it.wikipedia.org/wiki?curid=43600", "title": "Capitan Conan", "text": "Capitan Conan (\"Capitaine Conan\") \u00e8 un film del 1996 diretto da Bertrand Tavernier.\nIl soggetto \u00e8 tratto dall'omonimo romanzo di Roger Vercel.\nTrama.\n1918, fronte Balcanico nella prima guerra mondiale. Il contingente francese di stanza nei Balcani fronteggia l'esercito bulgaro, ormai in rotta e sconfitto. \nLa scena si apre sul Mont Sokol, che i francesi devono prender per costringere alla resa i bulgari.\nL'esercito francese ottiene una decisiva vittoria e la resa della Bulgaria. A distinguersi tra le file francesi \u00e8 Conan, irriducibile e violento capitano che si autodefinisce un \"lupo\" e un \"guerriero\" che ha fatto della guerra il suo scopo di vita. Costui guida una truppa scelta di spietati guastatori d'assalto ex carcerati, incaricati di aprire la strada a tutti gli altri, con furiosi assalti alle trincee nemiche all'arma bianca e la follia di chi non ha niente da perdere. Amico di Conan \u00e8 l'ufficiale Norbert, istruito e diplomatico.\nFirmato l'armistizio, l'esercito francese smobilita e se ne va di stanza a Bucarest. Gli uomini di Conan, resi crudeli e abbruttiti dalla guerra, si abbandonano a violenze e saccheggi con efferato sadismo. Viene inviato ad indagare sull'accaduto proprio il tenente Norbert. L'amicizia fra i due viene messa a dura prova dai risultati dell'indagine, che riconosce la colpevolezza dei soldati di Conan, che vengono condannati a lievi pene, anche grazie all'intervento di Conan, che li difende fino all'ultimo.\nNonostante la Grande Guerra sia finita, la squadra di Conan continua a dover sottostare alla rigida disciplina dell'esercito, comandato da ufficiali inetti e attenti solo alle divise da indossare nelle occasioni ufficiali, sempre pronti a mandare alla corte marziale i loro uomini stanchi di combattere e traumatizzati dalla guerra. L'armata francese continua a vagare in andirivieni continuo da un posto all'altro. Infine viene inviata lungo il confine con la Russia, dilaniata dalla guerra civile russa. I francesi in un ultimo sanguinoso combattimento respingono truppe dell'Armata Rossa sconfinate in Romania. Norbert osserva disgustato Conan, che con occhi folli e brandendo un pugnale, infierisce sui cadaveri dei nemici e incita i suoi a inseguire i bolscevichi ormai in fuga.\nIl film si chiude in Francia, dopo la fine delle ostilit\u00e0, con Norbert, ormai affermato professore di liceo, che va a trovare Conan. Egli \u00e8 ormai malato mortalmente di cirrosi e ridotto a una larva umana, avvilito e senza pi\u00f9 alcun segno di volont\u00e0. Conan gli confessa di pensare che i migliori sono coloro che sono morti in battaglia, mentre coloro che sono ancora vivi sono ridotti in condizioni pietose come lui. Infatti tutti i superstiti come lui, abituati per anni a uccidere e sperimentare sulla propria pelle le atrocit\u00e0 della guerra, ora non hanno pi\u00f9 alcun amore verso la vita civile e sono rimasti segnati indelebilmente da tutte le cose orribili che hanno visto e sperimentato."}
{"id": "43615", "revid": "93556", "url": "https://it.wikipedia.org/wiki?curid=43615", "title": "Ossezia Settentrionale-Alania", "text": "La Repubblica dell'Ossezia Settentrionale-Alania (; in osseto: \u0426\u00e6\u0433\u0430\u0442 \u0418\u0440\u044b\u0441\u0442\u043e\u043d\u044b \u0410\u043b\u0430\u043d\u0438\u0439\u044b \u0420\u0435\u0441\u043f\u0443\u0431\u043b\u0438\u043a\u00e6, \"C\u00e6gat Irystony Alanijy Respublik\u00e6\") \u00e8 una repubblica della Federazione Russa situata nel Caucaso Settentrionale. \nLa popolazione dell'Ossezia Settentrionale \u00e8 prevalentemente Cristiana ortodossa con una minoranza musulmana. Le lingue parlate sono l'osseto e il russo.\nGeografia fisica.\nConfina a Nord con il Kraj di Stavropol', a Est con Cecenia e Inguscezia, a Sud con la Georgia e il territorio conteso dell'Ossezia del Sud e a Ovest con la Cabardino-Balcaria.\nL'Ossezia Settentrionale-Alania si estende nella parte centrale del versante nord del Grande Caucaso su una superficie di 8 000\u00a0km\u00b2, risultando cos\u00ec al 68\u00ba posto per estensione tra le varie entit\u00e0 amministrative della Federazione Russa.\nLa parte settentrionale della Repubblica, occupata dal Mozdokskij rajon si estende su una piccola porzione della piana di Stavropol', mentre il 22% del territorio \u00e8 occupato da foreste.\nFiumi.\nTutti i fiumi presenti in questo territorio fanno parte del bacino del Terek; i principali sono:\nMontagne.\nTutte le montagne presenti sul suolo osseto fanno parte del Massiccio del Caucaso; la montagna pi\u00f9 elevata \u00e8 il Monte Kazbek (5.033 m), seguito dal Monte Dzhimara (4.780 m) e dal Monte Ulipata (4.638 m).\nStoria.\nDall'et\u00e0 antica al XIX secolo.\nIl territorio dell'Ossezia Settentrionale \u00e8 abitato da migliaia di anni, grazie alla fertilit\u00e0 delle sue terre e per il fatto di trovarsi su un passaggio chiave delle vie commerciali che attraversano il Caucaso. Gli antenati degli attuali abitanti del paese erano una popolazione chiamata Alani, un popolo guerriero nomade di lingua Iranica. Una parte degli Alani si stabilirono nel Caucaso intorno al VII secolo d.C. Nel IX secolo, il regno di Alania era cresciuto ed era stato convertito al Cristianesimo da missionari Bizantini. Un arcivescovado fu insediato nell'Alania Occidentale sotto l'autorit\u00e0 del Patriarcato di Costantinopoli e numerose chiese vennero erette. L'Alania divenne un potente stato del Caucaso, traendo grossi benefici dalla presenza sul suo territorio della leggendaria Via della Seta che conduceva in Cina.\nDal Medioevo in poi, l'Alania fu assediata da nemici esterni e sub\u00ec diverse invasioni. Le invasioni dei Mongoli e dei Tartari nel XIII secolo decimarono la popolazione, che era ormai nota come Osseti. L'Islam fu introdotto nel XVII secolo per mano dei Kabardiani, una popolazione caucasica musulmana. In seguito incursioni ad opera del Khanato di Crimea dominato dai Mongoli e da parte dell'Impero Ottomano spinsero l'Alania/Ossezia a stringere alleanza con la Russia nel corso del XVIII secolo. L'Ossezia Settentrionale fu tra le prime aree del Caucaso Settentrionale a finire sotto la dominazione russa, a partire dal 1774, e la capitale, Vladikavkaz, fu il primo avamposto militare russo nella regione. Nel 1806 l'Ossezia era completamente sotto il controllo russo.\nLa dominazione russa.\nLa venuta dei Russi port\u00f2 a un rapido sviluppo della regione, con la fondazione di industrie e la costruzione di collegamenti stradali e ferroviari per superare l'isolamento del territorio. La Via militare Georgiana, ancora oggi un collegamento chiave attraverso le montagne, fu costruita nel 1799 e una linea ferroviaria venne poi costruita tra Vladikavkaz e Rostov sul Don in Russia. La cultura tradizionale osseta conobbe inevitabilmente un processo di \"russificazione\", ma al tempo stesso i nuovi legami con la Russia e l'occidente diedero un contributo al fiorire della cultura locale; i primi libri in osseto vennero stampati verso la fine del XVIII secolo. L'Ossezia divent\u00f2 parte della regione russa della Terskaya a met\u00e0 del XIX secolo.\nDopo la rivoluzione russa del 1917, l'Ossezia Settentrionale entr\u00f2 a far parte, nel 1921, dell'effimera Repubblica Sovietica delle Montagne. Nel luglio 1924 divent\u00f2 la Regione Autonoma dell'Ossezia Settentrionale e poi fu trasformata nella Autonoma Repubblica Socialista Sovietica dell'Ossezia Settentrionale (ASSR), all'interno della Repubblica Federale Socialista Sovietica della Russia, nel dicembre 1936. Durante la Seconda guerra mondiale, l'Ossezia Settentrionale fu toccata dall'onda lunga dell'invasione russa da parte della Germania nazista; i Tedeschi cercarono di prendere Vladikavkaz nel novembre 1942 ma furono respinti. La parte del Distretto di Prigorodnyj situata sulla riva destra del fiume Terek era parte dell'Inguscezia, ma \u00e8 stata assegnata all'Ossezia nel 1944 a seguito delle deportazioni degli Ingusci in Asia centrale volute da Stalin. Bench\u00e9 fosse stato loro permesso di tornare sulla loro terra, il territorio non \u00e8 mai stato restituito all'Inguscezia, causando notevole tensione nell'area. \nLa fine dell'URSS e l'indipendenza.\nUna legge approvata nel 1982 di fatto proibisce agli ingusci di ottenere permessi di residenza nella repubblica. Il massiccio arrivo di profughi osseti dal sud nei primi anni novanta ed i conseguenti scontri tra i due gruppi ha spinto molti ingusci a tornare in Inguscezia. Con la dissoluzione dell'Unione Sovietica l'Ossezia Settentrionale divent\u00f2 la prima repubblica autonoma della RSFSR a dichiarare l'indipendenza, il 20 giugno 1990 (sebbene faccia ancora stabilmente parte della Federazione Russa. La fine dell'URSS ha creato problemi agli osseti, che si sono ritrovati divisi tra l'Ossezia del Nord, che fa parte della Federazione Russa, e l'Ossezia del Sud, che fa parte della Repubblica di Georgia. Dopo aver conseguito l'indipendenza, nel 1991, la Georgia ha abolito l'enclave autonoma osseta provocando la migrazione di buona parte della popolazione verso l'Ossezia del Nord. Circa 100.000 profughi osseti del sud sono stati reinseriti nell'Ossezia del Nord, diventando motivo di occasionali conflitti con la popolazione prevalentemente inguscia del Distretto di Prigorodnyj.\nLo scontro con l'Ossezia del sud.\nOltre agli effetti degli scontri in Ossezia del Sud, l'Ossezia del Nord deve anche preoccuparsi dell'estendersi dei combattimenti dalla vicina Cecenia. Il pi\u00f9 cruento avvenimento finora registrato \u00e8 quello del sequestro della Scuola Numero Uno (SNO) avvenuto nel settembre 2004 nella citt\u00e0 di Beslan: centinaia di persone, tra cui 186 bambini, sono morte quando un commando di terroristi musulmani ceceni ha preso in ostaggio un'intera scuola.\nLo stato dell'Ossezia del Sud non nega l'ipotesi di costituire uno stato unitario (Ossezia) con l'Ossezia del Nord, tuttavia questa non ha mai espresso il desiderio di distaccarsi dal governo centrale russo per rendersi indipendente; pertanto, nel caso in cui accettasse la proposta, l'Ossezia del Sud sarebbe costretta a rinunciare alla sua indipendenza per chiedere l'adesione alla Federazione Russa.\nSociet\u00e0.\nEvoluzione demografica.\nPopolazione: 710.000, di cui 415.000 Osseti e 200.000 Russi.\nEra anche presente una consistente comunit\u00e0 Inguscina, ma con la dissoluzione dell'Unione Sovietica e l'esplosione dei conflitti interetnici nella regione la maggior parte di essa ha abbandonato il paese.\nGeografia antropica.\nSuddivisioni amministrative.\nLa suddivisione amministrativa della Repubblica dell'Ossezia settentrionale-Alania \u00e8 costituita da 8 \"rajon\" (distretti) e da una citt\u00e0 posta sotto la giurisdizione della Repubblica: si tratta della capitale, Vladikavkaz (\u0412\u043b\u0430\u0434\u0438\u043a\u0430\u0432\u043a\u0430\u0437). Questa si suddivide a sua volta in 4 municipal'nyj rajon:\n\"Rajon\".\nL'Ossezia settentrionale \u00e8 divisa in 8 \"rajon\".\nCitt\u00e0.\nNel territorio della Repubblica dell'Ossezia settentrionale sono presenti 6 centri con \"status\" di citt\u00e0, di cui una (la capitale Vladikavkaz) posta sotto la diretta giurisdizione della Repubblica e non appartenente a nessun \"rajon\":\nInsediamenti di tipo urbano.\nL'unico centro della repubblica con \"status\" di insediamento di tipo urbano \u00e8 il centro di Zavodskoj, appartenente al distretto urbano della capitale Vladikavkaz.\nEconomia.\nNonostante la precariet\u00e0 derivante dalla larga presenza di rifugiati, l'Ossezia settentrionale \u00e8 la repubblica pi\u00f9 prospera del Caucaso del Nord. L'urbanizzazione e lo sviluppo industriale sono i pi\u00f9 alti rilevabili nell'area, con la presenza di industrie metallurgiche (piombo, zinco, tungsteno, ecc.), elettroniche, chimiche, e alimentari.\nLe riserve naturali comprendono minerali, legname da costruzione, energia idroelettrica, e riserve di gas e petrolio non intaccate. L'attivit\u00e0 agricola \u00e8 per lo pi\u00f9 caratterizzata da allevamenti, in particolare capre e pecore, dalla coltivazione di granaglie, frutta e cotone."}
{"id": "43621", "revid": "287204", "url": "https://it.wikipedia.org/wiki?curid=43621", "title": "Congettura di Poincar\u00e9", "text": "La congettura di Poincar\u00e9 \u00e8 stata considerata durante tutta la seconda met\u00e0 del XX secolo uno dei pi\u00f9 importanti problemi della topologia, dimostrato da Grigorij Jakovlevi\u010d Perel'man nel 2002.\nMotivazione ed enunciato della congettura.\nNel 1904 Henri Poincar\u00e9 stava lavorando ai fondamenti di quella che poi sarebbe stata chiamata topologia algebrica. In particolare, studiava le propriet\u00e0 e caratteristiche topologiche della sfera.\nPoincar\u00e9 aveva sviluppato uno strumento matematico chiamato omologia, che distingueva e permetteva quindi di classificare topologicamente tutte le variet\u00e0 di dimensione 2. Congettur\u00f2 inizialmente un fenomeno analogo in dimensione 3, ovvero che l'omologia distinguesse almeno la sfera tridimensionale dalle altre variet\u00e0. Si accorse molto presto di essere in errore, dato che riusc\u00ec a costruire una 3-variet\u00e0, chiamata successivamente sfera di Poincar\u00e9, con la stessa omologia della 3-sfera ma non omeomorfa ad essa. Spazi di questo tipo (ve ne sono in verit\u00e0 infiniti) vengono ora chiamati \"sfere di omologia\".\nPoincar\u00e9 svilupp\u00f2 allora un nuovo strumento, in un certo senso pi\u00f9 raffinato, chiamato gruppo fondamentale. Si domand\u00f2 quindi se questo strumento fosse sufficiente a distinguere la 3-sfera dalle altre variet\u00e0 tridimensionali. Poincar\u00e9 non ha mai dichiarato esplicitamente di credere nell'affermazione seguente, per\u00f2 questa \u00e8 passata alla storia come la congettura di Poincar\u00e9.\nEnunciato.\nL'enunciato della congettura \u00e8 il seguente:\nIn altri termini, la congettura dice che la 3-sfera \u00e8 l'unica variet\u00e0 tridimensionale \"senza buchi\", ossia \u00e8 l'unica variet\u00e0 di dimensione 3 dove qualsiasi cammino chiuso pu\u00f2 essere contratto fino a diventare un punto.\nStoria delle soluzioni proposte.\nDa Whitehead a Thurston.\nInizialmente, questo problema fu trascurato finch\u00e9 nel 1930 J.H.C. Whitehead ravviv\u00f2 l'interesse sulla congettura proponendo una prima soluzione. Successivamente, si rese conto che la soluzione non era corretta, ma comunque i suoi studi portarono alla scoperta di interessanti esempi di variet\u00e0 che portarono alle variet\u00e0 di Whitehead.\nTra gli anni cinquanta e sessanta, molti matematici si cimentarono nell'impresa, ma, pur ottenendo importanti risultati nel campo della topologia e delle variet\u00e0, non riuscirono a dimostrare o a confutare la congettura.\nCol tempo, la congettura acquist\u00f2 la fama di essere una congettura molto difficile da dimostrare, pur possedendo una formulazione relativamente semplice. Questo indusse i matematici pi\u00f9 famosi a essere molto cauti negli annunci legati alla congettura di Poincar\u00e9, dato che errori a volte molto sottili rendevano le dimostrazioni inutili. Nonostante le mille cautele, negli anni ottanta e novanta, vi furono annunci con fantomatiche soluzioni, che si rivelarono errate. Contemporaneamente, la Congettura di Poincar\u00e9 fu inserita da William Thurston come parte di una congettura pi\u00f9 grande che riguarda tutte le 3-variet\u00e0: la congettura di geometrizzazione.\nIl Clay Institute e Perel'man.\nNel 2000, il Clay Mathematics Institute decise di includere la congettura di Poincar\u00e9 tra i Problemi per il millennio e quindi di offrire un milione di dollari a chi avesse dimostrato la congettura stessa. Questo premio evidenzia ulteriormente la portata della congettura di Poincar\u00e9, soprattutto ai fini pratici: tutti i problemi del Millennium Prize avrebbero immediate applicazioni, sia teoriche che tecnologiche. La congettura di Poincar\u00e9 avrebbe ripercussioni sulle possibili topologie della teoria delle stringhe e delle varie altre teorie della gravitazione quantistica.\nSembr\u00f2 che la congettura di Poincar\u00e9 potesse essere il primo premio assegnato. Nell'aprile del 2002, infatti, un primo articolo di M.J.Dunwoody propose una prima dimostrazione, che tuttavia si rivel\u00f2 errata. Successivamente, due articoli di Grigorij Jakovlevi\u010d Perel'man dell'Istituto Matematico di Steklov di San Pietroburgo sembrarono pi\u00f9 promettenti. Nel primo, Perel'man dichiar\u00f2 di aver dimostrato la pi\u00f9 generale congettura di geometrizzazione di Thurston, portando avanti un programma intrapreso da Richard Hamilton. Nel 2003, pubblic\u00f2 un secondo articolo, iniziando una serie di conferenze negli Stati Uniti.\nNel 2004, le sue tecniche furono analizzate e crearono un notevole interesse, anche per alcuni collegamenti con argomenti di fisica teorica, e portarono a far credere il suo come il pi\u00f9 serio attacco che la congettura di Poincar\u00e9 avesse mai ricevuto.\nTra il 2003 e il 2006, furono pubblicate o messe in rete alcune esposizioni dettagliate del lavoro di Perel'man, redatte da alcuni matematici: prima alcune note di Kleiner e Lott, quindi, nella primavera del 2006, un articolo di Huai-Dong Cao e Xiping Zhu sull\"'Asian Journal of Mathematics\" e un articolo di Morgan e Tian. I lavori di Perel'man furono quindi riconosciuti dalla comunit\u00e0 matematica adeguati per la dimostrazione, ma il russo rifiut\u00f2 sia la Medaglia Fields, il 22 agosto 2006, sia il premio Clay da un milione di dollari.\nLa congettura di Poincar\u00e9 nelle altre dimensioni.\nUna formulazione della congettura di Poincar\u00e9 a \"n\" dimensioni \u00e8 la seguente:\nQuesta definizione \u00e8 equivalente alla congettura di Poincar\u00e9 nel caso \"n\" = 3. Le difficolt\u00e0 maggiori sorgono per le dimensioni \"n\" = 3 e \"n\" = 4. Il caso con \"n\" = 1 \u00e8 banale, e il caso con \"n\" = 2 \u00e8 stato dimostrato con facilit\u00e0. Stephen Smale dimostr\u00f2 i casi con \"n\" \u2265 7 nel 1960 e successivamente estese la dimostrazione a \"n\" \u2265 5; per questi lavori vinse la medaglia Fields nel 1966. Michael Freedman risolse la congettura nel caso \"n\" = 4 nel 1982 e ricevette per questo la medaglia Fields nel 1986.\nLa congettura di geometrizzazione.\nLa congettura di Poincar\u00e9 \u00e8 legata alla classificazione delle variet\u00e0 a 3 dimensioni. Per la \"classificazione delle variet\u00e0 a 3 dimensioni\" generalmente si intende la capacit\u00e0 di creare una lista contenente tutte le variet\u00e0 possibili senza omeomorfismi o ripetizioni. Avere come risultato una classificazione \u00e8 equivalente a definire se una variet\u00e0 \u00e8 omeomorfa ad un'altra variet\u00e0.\nLa congettura di geometrizzazione di Thurston contiene come caso particolare la congettura di Poincar\u00e9. Essa implica anche la capacit\u00e0 di classificare qualsiasi variet\u00e0 a 3 dimensioni."}
{"id": "43625", "revid": "697352", "url": "https://it.wikipedia.org/wiki?curid=43625", "title": "Alejandro Amen\u00e1bar", "text": "Biografia.\nNato a Santiago del Cile il 31 marzo del 1972 da padre cileno e da madre spagnola, Amen\u00e1bar si trasfer\u00ed con la propria famiglia a Madrid, in Spagna, l'anno successivo a quello del famigerato golpe di Pinochet, scoppiato nel paese nel settembre del 1973, che di fatto pose fine alla presidenza del socialista Salvador Allende. Studia alla Facolt\u00e0 di Scienze dell'informazione dell'Universit\u00e0 Complutense di Madrid, ma presto lascia l'universit\u00e0 e dirige i suoi primi cortometraggi.\nIl suo primo lungometraggio, \"Tesis\" (1996), ottiene un grande successo in Spagna e vince sette premi Goya. Il suo secondo film, \"Apri gli occhi\" (1997) lo conferma come un nuovo talento, ed ottiene un grande successo anche all'estero. Nel 2001, Tom Cruise ne produce un remake ad Hollywood, diretto da Cameron Crowe, intitolato \"Vanilla Sky\", nel quale Cruise recita assieme a Pen\u00e9lope Cruz, che aveva gi\u00e0 recitato nello stesso ruolo, quello di Sofia, nella pellicola di Amen\u00e1bar, accanto a Eduardo Noriega. Il film seguente, \"The Others\" (2001) con Nicole Kidman, \u00e8 il suo primo film in inglese, e vince otto premi Goya.\nNel 2004 si \u00e8 aggiudicato alla 61\u00aa Mostra del cinema di Venezia il Gran premio della giuria con \"Mare dentro\", un film sulla vita di Ram\u00f3n Sampedro, interpretato da Javier Bardem. Con lo stesso film vince anche, nel 2005, il premio Oscar per il miglior film straniero. Il suo seguente lungometraggio, \"Agora\", \u00e8 ambientato nell'Egitto dell'ultima fase dell'Impero romano. Il film narra delle vicende che portarono all'assassinio della filosofa neoplatonica e matematica Ipazia di Alessandria, per mano dei parabolani.\nVita privata.\nAmen\u00e1bar, che scrive anche la sceneggiatura e la musica di tutti i suoi film, si definisce ateo, dopo un'educazione cattolica e una successiva condizione di agnosticismo. Nel 2004 ha fatto coming out dichiarando la propria omosessualit\u00e0. Nel 2015 si \u00e8 sposato con il compagno David Blanco."}
{"id": "43631", "revid": "1305772", "url": "https://it.wikipedia.org/wiki?curid=43631", "title": "Giacinto", "text": ""}
{"id": "43634", "revid": "767487", "url": "https://it.wikipedia.org/wiki?curid=43634", "title": "Insieme aperto", "text": "Il concetto di insieme aperto si trova in matematica in molti ambiti e con diversi gradi di generalit\u00e0. Intuitivamente, un insieme \u00e8 aperto se \u00e8 possibile spostarsi sufficientemente poco in ogni direzione a partire da ogni punto dell'insieme senza uscire dall'insieme stesso. In realt\u00e0, seguendo le definizioni generali ci si pu\u00f2 allontanare abbastanza da questa idea intuitiva; attraverso la definizione di insieme aperto si possono definire concetti come \"vicino\", \"lontano\", \"attaccato\", \"separato\"; definizioni non intuitive di insiemi aperti corrisponderanno a situazioni matematiche in cui questi concetti vengono utilizzati in modo non intuitivo.\nSpazi topologici.\nLa topologia \u00e8 l'ambito pi\u00f9 generale in cui si incontrano gli insiemi aperti; in questo contesto il concetto di insieme aperto viene considerato fondamentale; preso un insieme X, se una qualunque collezione T di sottoinsiemi di X soddisfa le propriet\u00e0 riportate sotto, X diventa uno spazio topologico, T viene chiamata topologia di X e gli insiemi di T, per definizione, i suoi aperti.\nPerch\u00e9 la collezione T sia una topologia deve valere:\nLo spazio topologico viene indicato specificando la coppia (X,T). \u00c8 da notare che se si considera uno stesso insieme X con due diverse topologie T e T', si hanno due spazi topologici diversi; tuttavia in molti casi, in cui la struttura topologica emerge in modo \"naturale\", indicare l'insieme \u00e8 sufficiente per individuare lo spazio topologico.\nSpazi metrici.\nIn uno spazio metrico formula_1, un sottoinsieme formula_2 di formula_3 si dice aperto se, per ogni formula_4, esiste un numero reale formula_5 tale che i punti che distano da formula_6 per meno di formula_7 appartengono ancora a formula_2. Formalmente: se formula_9, allora formula_10. Gli aperti metrici cos\u00ec definiti costituiscono una topologia di formula_3 secondo la definizione precedente: in questo modo ogni spazio metrico \u00e8 dotato in modo naturale di una struttura di spazio topologico, e tutti gli aperti metrici possono essere considerati aperti topologici (\"ma non viceversa\").\nSpazio euclideo.\nLo spazio euclideo formula_12 \u00e8 un particolare spazio metrico. Un insieme aperto formula_2 dello spazio euclideo \u00e8 un insieme tale che per ogni formula_6 di formula_2 esiste una palla di raggio formula_16 centrata in formula_6, interamente contenuta in formula_2.\nIn particolare, un intervallo in formula_19 \u00e8 aperto se \u00e8 del tipo formula_20, dove formula_21 e formula_22 possono anche essere rispettivamente formula_23 e formula_24.\nInsieme chiuso.\nA ogni definizione di insieme aperto corrisponde una definizione di insieme chiuso. In generale, un insieme \u00e8 chiuso se e solo se \u00e8 il complementare di un insieme aperto; nell'ambito degli spazi topologici questa \u00e8 esattamente la propriet\u00e0 definitoria, negli altri ambiti si danno definizioni a parte e questa propriet\u00e0 viene provata come un teorema."}
{"id": "43635", "revid": "1516566", "url": "https://it.wikipedia.org/wiki?curid=43635", "title": "Glauco", "text": ""}
{"id": "43641", "revid": "9", "url": "https://it.wikipedia.org/wiki?curid=43641", "title": "Mar Jonio", "text": ""}
{"id": "43646", "revid": "399", "url": "https://it.wikipedia.org/wiki?curid=43646", "title": "Scala (musica)", "text": "Nella teoria musicale, una scala \u00e8 una successione di suoni nell'ambito di un'ottava, di cui l'ultimo \u00e8 una ripetizione del primo esattamente un'ottava sopra. Si chiama scala ascendente una scala in cui l'altezza delle note cresce, e scala discendente una in cui l'ordine \u00e8 decrescente. Una stessa scala pu\u00f2 presentare alterazioni differenti se considerata nel tratto ascendente o in quello discendente.\nStoria.\nLa musica occidentale, dall'et\u00e0 greca ad oggi, si \u00e8 basata su scale diatoniche a sette suoni che dividono l'ottava in cinque toni e due semitoni. In Grecia, per un certo periodo, venne seguito il genere enarmonico, che prevedeva scale con intervalli di 1/4 di tono. In epoca barocco-classica, fece la sua apparizione l'intervallo di 1 tono e 1/2 (2\u00aa aumentata). Al periodo barocco risale il perfezionamento della scala detta \"temperata\" dovuto alla teorizzazione di Werckmeister nel 1691, che in seguito trov\u00f2 conferma con l'opera di Johann Sebastian Bach, il \"Clavicembalo ben temperato\" del 1722 e 1744. Alla fine del secolo XIX lo studio della musica popolare e antica spinse i compositori a scegliere scale diverse da quelle impiegate correntemente: la scala maggiore e la scala minore. Nel XX secolo questa tendenza fu rafforzata grazie al blues. La musica pop ha favorito la diffusione di altre scale, utilizzate in particolari generi musicali o presso specifiche etnie.\nCaratteristiche.\nConcepita come una serie di intervalli, viene di norma definita come modo, anche se il concetto di modo implica un particolare comportamento melodico delle note componenti la scala, dato dal maggiore o minor grado di attrazione. Le note di una scala sono anche definite come \"gradi\" della scala.\nLe scale conosciute sono numerose: scale diverse hanno un diverso numero di suoni (scale a cinque suoni, a sette suoni, ...) e diverse specie di intervalli. Popolazioni diverse adoperano scale diverse e una stessa popolazione pu\u00f2 aver adottato differenti scale nel corso della storia, per motivi culturali e per l'utilizzo di differenti sistemi di accordatura (o temperamenti).\nSpesso le scale sono costrutti teorici, costruiti \"a tavolino\" a volte sulla base di complesse relazioni matematiche/formali, tuttavia molta musica (soprattutto contemporanea o extraeuropea) \u00e8 costruita con un approccio meno teorico.\nL'accordatura.\nAttraverso i secoli l'accordatura della scala diatonica tradizionale, costruita secondo l'intonazione pitagorica, ha subito rettifiche che hanno modificato l'ampiezza di alcuni intervalli: tali correzioni hanno via via portato a modulare la scala diatonica prima seguendo gli armonici naturali (dando vita all'intonazione naturale), poi guardando alla comodit\u00e0 di esecuzione (col temperamento equabile).\nClassificazione.\nLe scale possono essere classificate secondo diversi criteri, fra cui:\nDi seguito, una lista delle principali scale musicali."}
{"id": "43650", "revid": "6923", "url": "https://it.wikipedia.org/wiki?curid=43650", "title": "MacOS Server", "text": "In informatica macOS Server (precedentemente chiamato Mac OS X Server e OS X Server) \u00e8 una versione separata del sistema operativo macOS sviluppato da Apple Inc. che offre ulteriori programmi per la gestione e la manutenzione di un server.\nDescrizione.\nLa versione server del macOS \u00e8 basata sullo stesso kernel della versione base, da cui si differenzia per i programmi forniti. La versione server \u00e8 infatti dotata di:\nTutti i programmi sono accessibili tramite interfaccia grafica per permettere una semplice e veloce configurazione. La versione server supporta e gestisce nativamente i server della famiglia Xserve e Xserve RAID, oltre a integrarsi perfettamente con Xsan, la soluzione SAN di Apple. Quasi tutti i servizi si basano su software Open source e quindi potrebbero essere utilizzati anche da un utente domestico sulla versione base del macOS, che in questo caso non disporrebbe per\u00f2 dei programmi di configurazione grafica forniti da Apple; pertanto la gestione e la manutenzione del server diventerebbe un'operazione molto simile a quella che viene eseguita sui sistemi GNU/Linux, prevalentemente testuale.\nVersioni.\nLa prima versione del sistema operativo, Mac OS X Server 1.0, \u00e8 basato su Rhapsody 5.3, nato dall'unione di OPENSTEP prodotto da NeXT Computer e di Mac OS 8.5.1. Pertanto la GUI era un ibrido tra le due diverse interfacce grafiche. Era comunque possibile utilizzare applicazioni di MAC OS in una finestra separata, grazie all'utilizzo di un runtime layer chiamato Blue Box.\nIl 21 maggio 2001, Apple distribuisce la nuova versione del suo sistema operativo basato su Mac OS X Cheetah. Da essa seguirono le diverse versioni server basate su Mac OS X, distribuite in contemporanea con le corrispondenti \"release\" del sistema base."}
{"id": "43651", "revid": "486946", "url": "https://it.wikipedia.org/wiki?curid=43651", "title": "A Clockwork Orange", "text": ""}
{"id": "43657", "revid": "287204", "url": "https://it.wikipedia.org/wiki?curid=43657", "title": "Congettura di Poincar\u00e8", "text": ""}
{"id": "43658", "revid": "125288973", "url": "https://it.wikipedia.org/wiki?curid=43658", "title": "Papa Pelagio I", "text": "Biografia.\nPeriodo precedente al pontificato.\nProveniente da una nobile famiglia romana, suo padre Giovanni sembra sia stato vicario di una delle due diocesi civili, o distretti, nelle quali era stata divisa l'Italia.\nPelagio accompagn\u00f2 papa Agapito I a Costantinopoli, e venne da questi nominato apocrisario della Chiesa romana nella capitale dell'impero.\nQuando papa Vigilio, suo predecessore, si rec\u00f2 a Costantinopoli su ordine dell'imperatore Giustiniano I, Pelagio torn\u00f2 a Roma, incaricato della guida temporanea della Sede apostolica. Durante quel periodo Totila, re dei Goti, pose la citt\u00e0 sotto assedio. Pelagio attinse al suo patrimonio personale per il bene della popolazione colpita dalla carestia, cercando di indurre il re a proclamare una tregua. Il tentativo diplomatico fall\u00ec, ma quando, il 17 dicembre 546, Totila riusc\u00ec ad entrare nell'Urbe, Pelagio lo incontr\u00f2 in San Pietro e lo convinse a risparmiare la vita della popolazione, bench\u00e9 la citt\u00e0 fosse sistematicamente saccheggiata.\nTornato a Costantinopoli per concordare una pace tra Totila e Giustiniano I, in realt\u00e0 si preoccup\u00f2 soprattutto di fare pressioni su papa Vigilio affinch\u00e9 salvaguardasse l'ortodossia della Chiesa contro le posizioni dell'imperatore e il suo editto di condanna dei \u201cTre Capitoli\u201d, approvato dal concilio di Costantinopoli del 553. Per questo Giustiniano non tard\u00f2 molto a farlo arrestare.\nMorto papa Vigilio, Pelagio fu scarcerato e rientr\u00f2 a Roma, che era ormai nell'orbita bizantina. Mentre finora si era opposto agli sforzi di Giustiniano di ottenere un compromesso tra le varie correnti teologiche, parteggiando per la difesa dei \"Tre Capitoli\", come la gran parte della Chiesa d'Occidente, tornato a Roma Pelagio adott\u00f2 e propugn\u00f2 la posizione dell'Imperatore. Questo voltafaccia gli valse l'appoggio di Giustiniano per l'elezione al papato, e infatti venne consacrato il 16 aprile 556. La reputazione della Chiesa nell'Italia settentrionale, in Gallia e altrove nell'Europa occidentale risent\u00ec parecchio di questa situazione, e i successori di Pelagio nei 50 anni seguenti dovettero spendere molte energie per riparare al danno.\nPontificato.\nDi fronte alle voci insistenti che lo ritenevano responsabile, se non addirittura esecutore materiale, della morte di papa Vigilio, fu costretto a giurare solennemente la propria innocenza sulla tomba del martire Pancrazio, castigatore degli spergiuri, e poi, dopo una solenne processione, nella basilica di San Pietro.\nNella Gallia dei Franchi ormai convertiti, pi\u00f9 che altrove, la sua elezione incontr\u00f2 parecchie resistenze, tanto che lo stesso re Childeberto I chiese a Pelagio una professione di fede ai principi dell'ortodossia. La risposta fu molto evasiva e non completamente sincera: tutte le polemiche derivavano da problemi tipicamente orientali che non avrebbero mai potuto influire sull'unit\u00e0 della Chiesa, senza alcun accenno a sostanziali questioni di fede; era anzi da condannare chiunque si fosse allontanato, anche poco, dai principi affermati nel Concilio di Calcedonia. E comunque il popolo Franco non doveva lasciarsi turbare da discorsi o scritti che facessero sospettare posizioni diverse della Chiesa.\nPoco convincente era anche quando tentava di difendersi dalle accuse di voltafaccia che qualcuno, come il vescovo di Arles gli lanciava, proclamando la sua estrema sofferenza nell'aver preso decisioni frutto di profonda riflessione.\nMa nulla si pu\u00f2 rimproverare a Pelagio quando svolgeva il suo ruolo di vescovo di Roma; fece infatti tutto quanto era in suo potere per alleviare la povert\u00e0 e lo squallore in cui i cittadini erano caduti, anche quelli che un tempo erano ricchi e nobili, e in cui la citt\u00e0, vittima di saccheggi e carestie, si trovava a vivere. Roma aveva bisogno di tutto, e la Prammatica Sanzione (\"Pragmatica sanctio pro petitione Vigilii\") da poco promulgata da Giustiniano, conferiva al papa quelle funzioni civili di amministratore delle finanze e della giustizia anche laica che, in mancanza di un potere centrale visibile, gli consentirono di limitare le sofferenze della popolazione. La lungimiranza di Pelagio in questo ruolo di amministratore laico, oltre che di guida spirituale, gli fece intraprendere la costruzione di una nuova chiesa (quella che poi sarebbe diventata la Basilica dei Santi XII Apostoli), e poi di altre ancora. Pu\u00f2 sembrare un controsenso, in una citt\u00e0 in cui la popolazione versava in uno stato di estrema miseria, ma, osserva il Gregorovius, \u201cla costruzione di chiese, cui si attese col massimo fervore, divenne presto l'unica attivit\u00e0 pubblica della citt\u00e0 e giov\u00f2 soprattutto agli strati poveri della popolazione che in tal modo ebbero lavoro e salari \u2026 colei che era stata la capitale del mondo divenne la citt\u00e0 santa dell'umanit\u00e0. Preti e monaci vi costruivano incessantemente chiese e conventi e dominavano completamente la vita pubblica.\u201d. Del resto, prosegue Gregorovius, \u201cesaurito ormai ogni interesse politico, l'energia vitale che ancora rimaneva ai Romani si volse esclusivamente al servizio della Chiesa.\u201d\nL'opera civile di Pelagio attenu\u00f2 in parte le ombre sul suo pontificato, figlio di un compromesso, e gli consent\u00ec di mantenere il potere nonostante le polemiche che non riusc\u00ec comunque a sopire. I suoi tentativi di minimizzare la portata dei fatti non furono convincenti, e ne deriv\u00f2 uno scisma con le sedi vescovili di Milano ed Aquileia, i cui reggenti non ritennero di poter accettare le giustificazioni addotte dal papa e vollero marcare la differenza con la sede di Roma.\nMorte.\nPelagio mor\u00ec il 4 marzo 561, dopo quattro anni, dieci mesi e diciotto giorni di pontificato. Fu sepolto nella Basilica di San Pietro in Vaticano. Il suo epitaffio lo celebra come \"rector apostolicae fidei\", che in un secolo terribile si \u00e8 preso cura della Chiesa, si \u00e8 adoperato per rendere chiare le decisioni dei Padri, ha risolto molte povert\u00e0 sociali."}
{"id": "43661", "revid": "125288713", "url": "https://it.wikipedia.org/wiki?curid=43661", "title": "Papa Giovanni III", "text": "Biografia.\nDi origine romana, proveniva da una famiglia distinta, essendo il figlio di un certo Anastasio che portava il titolo di \"illustris\", senatore romano e governatore provinciale. Viene citato anche come Catelino, ma non \u00e8 chiaro se si tratti del cognome, di un soprannome o del suo vero nome; in quest'ultimo caso sarebbe il secondo papa ad aver adottato un nome diverso da quello originario, dopo papa Giovanni II.\nAnche se regn\u00f2 per quasi tredici anni, periodo dunque abbastanza lungo, molto poco si sa del suo pontificato, che cadde nei tempi burrascosi dell'invasione longobarda, e praticamente tutte le registrazioni del suo pontificato sono state distrutte. Di lui abbiamo solo qualche scarsa notizia tramandata da papa Gregorio I, all'epoca diacono.\nPontificato.\nPur essendo molto vicino alla corte di Bisanzio, Giovanni dovette aspettare quattro mesi prima che l'imperatore romano d'Oriente Giustiniano confermasse la sua elezione. Dovette tenere una difficile politica di equilibrio fra Longobardi e Bizantini per riuscire a salvaguardare la Chiesa in Italia e impedire che Roma fosse soffocata dalla miseria e dalle malattie.\nI Longobardi, che provenivano dalla Pannonia e appartenevano alla setta ariana, erano calati in Italia nel 568 sotto la guida di Alboino, conquistando rapidamente tutte le citt\u00e0 del nord e poi dell'interno, mentre i Bizantini mantenevano il possesso delle coste. Nel 572 Alboino era stato assassinato da una congiura ordita dalla moglie Rosmunda. Alla morte del successore Clefi nel 574 segu\u00ec un decennio di grande anarchia, durante il quale pi\u00f9 di trenta duchi longobardi si contesero il potere sull'Italia.\nFu un periodo molto buio per la Chiesa; molti cristiani furono martirizzati, il monastero di Montecassino venne distrutto, moltissime chiese furono saccheggiate. Per proteggere Roma, che gi\u00e0 nel 573 era stata assediata dal duca Faroaldo I di Spoleto, Giovanni III (secondo quanto riportato dal \"Liber Pontificalis\") dovette recarsi a Napoli per chiedere l'aiuto dell'esarca bizantino Narsete. Costui accorse, ma poich\u00e9 a Roma non c'era pi\u00f9 un esercito bizantino, il suo ruolo di salvatore della citt\u00e0 dovette essere piuttosto contenuto. A quanto pare bast\u00f2 comunque la sua presenza per evitare che la situazione degenerasse e che la citt\u00e0 divenisse longobarda.\nQuesto periodo fu descritto cos\u00ec da papa Gregorio I:\nTermin\u00f2 la costruzione della basilica dei Santi Filippo e Giacomo (che poi divenne la Basilica dei Santi XII Apostoli), e la elev\u00f2 a titolo cardinalizio. Furono inoltre restaurati e ingranditi i cimiteri dei martiri e si stabil\u00ec che il pane, il vino e le candele, necessarie per la celebrazione delle messe a Roma, fossero forniti dalla chiesa di San Giovanni in Laterano.\nTra le poche notizie che riguardano Giovanni III si inserisce anche l'episodio dei due vescovi della Gallia Salonio d'Embrun e Sagittario di Gap. Appena ottenuta l'ordinazione vescovile, i due vescovi avevano cominciato a comportarsi in maniera violenta, commettendo prevaricazioni e delitti ai danni della popolazione. Dopo una sommossa popolare causata dal loro atteggiamento venne convocato un sinodo a Lione nel 567, in cui furono entrambi deposti. Forti del fatto che il re Franco Gontrano non era del tutto ostile nei loro confronti, si appellarono a Giovanni III chiedendo la revoca della destituzione. Il papa, lasciatosi convincere dalla loro professione di innocenza e dalle lettere in loro favore del re Gontrano, ordin\u00f2 la loro riabilitazione. Persistendo per\u00f2 nella stessa condotta, un nuovo sinodo convocato a Chalon-sur-Sa\u00f4ne nel 579 li condann\u00f2 definitivamente, e il re ordin\u00f2 che fossero entrambi rinchiusi in un monastero senza avere pi\u00f9 contatti con l'esterno.\nGiovanni III conferm\u00f2 le risoluzioni del II Concilio ecumenico di Costantinopoli e le difese con molto zelo.\nNel 572 si compose finalmente lo scisma con la diocesi di Milano, che era nato durante il pontificato di papa Pelagio I, ma rimase quello con la Chiesa di Aquileia.\nMorte.\nNel \"Liber Pontificalis\" venne registrato che mor\u00ec il 7 luglio 574. Fu sepolto in San Pietro."}
{"id": "43665", "revid": "125288732", "url": "https://it.wikipedia.org/wiki?curid=43665", "title": "Papa Benedetto I", "text": "Storia.\nBenedetto Bonosio, figlio di tal Bonifacio, eletto con il nome di Benedetto I, fu il 62\u00ba papa della chiesa cattolica. Successe a Papa Giovanni III nell'agosto 574, ma dovette aspettare quasi undici mesi per la consacrazione, che poteva avvenire solo con la conferma dell'imperatore di Costantinopoli, a causa delle comunicazioni dissestate e a lungo ostacolate dai Longobardi accampati nei pressi di Roma. Egli occup\u00f2 infatti lo scranno papale proprio durante le incursioni longobarde e durante la serie di piaghe e carestie che esse provocarono.\nRiusc\u00ec comunque ad inviare una delegazione a Costantinopoli per chiedere aiuto all'imperatore Giustino II (565-578), ma ebbe scarso successo, perch\u00e9 le truppe mandate a Roma furono insufficienti per fronteggiare i Longobardi; ottenne per\u00f2 che l'imperatore mandasse dall'Egitto navi cariche di grano, ma il sollievo che esse portarono, per quanto grande, fu di breve durata.\nSotto l'aspetto pastorale fu eccezionalmente attivo, in quanto nomin\u00f2 ventuno vescovi; cerc\u00f2 d'essere in buoni rapporti col duca longobardo di Spoleto, finch\u00e9 pot\u00e9 esigere da lui la restituzione di certe propriet\u00e0 terriere al monastero di San Marco, nei pressi di Roma.\nPoche delle registrazioni storiche compiute fuori Roma, che ci aiutano a comprendere la storia del Papato, sopravvivono del regno di Benedetto, e ci\u00f2 forse a causa della distruzione portata dai Longobardi in Italia, per cui ne esistevano comunque poche gi\u00e0 allora. Sappiamo che fu lui a far uscire dal monastero il monaco Gregorio e a ordinarlo diacono per rafforzare il suo corpo amministrativo, preparando cos\u00ec il terreno al futuro Papa Gregorio I.\nMor\u00ec il 30 luglio 579 e fu sepolto nella sagrestia della basilica di San Pietro."}
{"id": "43668", "revid": "228587", "url": "https://it.wikipedia.org/wiki?curid=43668", "title": "Pero", "text": ""}
{"id": "43670", "revid": "2045975", "url": "https://it.wikipedia.org/wiki?curid=43670", "title": "Corale", "text": "Il corale \u00e8 una forma musicale, tipica degli inni religiosi e particolarmente diffusa nella Chiesa luterana, allorch\u00e9 fu deciso di tradurre i canti liturgici dal latino al tedesco poich\u00e9 la maggioranza della popolazione non conosceva la lingua latina.\nI corali hanno una melodia piuttosto semplice e sono abbastanza facili da cantare, in quanto le parti sono per lo pi\u00f9 condotte in forma omoritmica. Generalmente hanno le strofe in rima e la melodia si ripete strofa per strofa. La musica di alcuni corali veniva presa addirittura da melodie profane mentre, altre, furono scritte dallo stesso Martin Lutero.\nMolte delle melodie per i corali sono derivate dal canto gregoriano, a volte con piccole modifiche, o adattate alle nuove parole. Un esempio in proposito \u00e8 il famoso corale utilizzato da Johann Sebastian Bach nella sua Cantata BWV 4, \"Christ lag in Todesbanden\", che usa la stessa musica, con parole diverse, della sequenza pasquale in uso presso la Chiesa Cattolica \"Victimae Paschali Laudes\".\nSebbene i corali fossero in origine destinati al canto a cappella nelle chiese, diversi compositori arrangiarono e armonizzarono le melodie per pi\u00f9 voci e con accompagnamento strumentale. Johann Sebastian Bach armonizz\u00f2 molte melodie di corali per coro a quattro voci, composto da soprano, contralto, tenore e basso. Tali inni venivano anche utilizzati nelle cantate, passioni ed altre opere, assieme ad arie, recitativi, cori e altre forme musicali. I corali bachiani sono 389 e per nessuno di questi il compositore tedesco ha utilizzato una melodia originale. Bach utilizz\u00f2 di frequente le melodie dei corali all'interno di opere pi\u00f9 vaste, intrecciandoli tra loro e spesso utilizzandoli nel tessuto contrappuntistico accanto ad altri temi.\nUn altro uso della musica dei corali nella musica classica \u00e8 quello di preludio corale, un brano generalmente per organo realizzato per essere suonato prima di un corale, come un'introduzione. Un preludio al corale generalmente include la melodia del corale, a volte rendendola il tema di un piccolo insieme di variazioni, spesso trattando il tema stesso come una sorta di \"cantus firmus\" al quale altre linee di contrappunto si aggiungono man mano. Uno dei primi compositori a scrivere preludi ai corali \u00e8 stato Dietrich Buxtehude. Anche Bach scrisse molti preludi ai corali, che costituiscono probabilmente i migliori esempi del genere. Compositori pi\u00f9 recenti che hanno scritto delle opere utilizzando questa forma comprendono Johannes Brahms e Max Reger.\nCollegamenti esterni.\nIl canto corale nella scuola veneziana http://www.fondazionepremioaltino.it/il%20canto%20corale%20nella%20scuola%20veneziana/il%20canto%20corale%20nella%20scuola%20veneziana.htm"}
{"id": "43694", "revid": "125173301", "url": "https://it.wikipedia.org/wiki?curid=43694", "title": "Battaglia di Hastings", "text": "La battaglia di Hastings (pronuncia ; in anglosassone: \"Gefeoht \u00e6t H\u00e6stingum\" e in normanno: \"Bat\u00e2le d\u00e9 Hastings)\" ebbe luogo il 14 ottobre 1066 a circa 13\u00a0km da Hastings, tra le truppe di Aroldo II, re dell\u2019Inghilterra Anglosassone, e Guglielmo (detto poi Il Conquistatore), duca di Normandia come Guglielmo II, per il controllo dell'Inghilterra.\nL'evento che port\u00f2 alla battaglia fu la morte senza figli del re Edoardo il Confessore avvenuta nel gennaio 1066, che diede inizio a una lotta per la successione tra diversi pretendenti al trono dell'Inghilterra. Aroldo fu incoronato re poco dopo la morte di Edoardo, ma dovette affrontare le invasioni di Guglielmo, suo fratello Tostig e il re norvegese Harald Hardrada di Norvegia. Hardrada e Tostig sconfissero un esercito di anglosassoni frettolosamente raccolto nella battaglia di Fulford il 20 settembre 1066, e furono a loro volta sconfitti da Aroldo nella battaglia di Stamford Bridge cinque giorni dopo. La morte di Tostig e Hardrada a Stamford Bridge lasci\u00f2 Guglielmo come unico importante avversario di Aroldo. Mentre Aroldo e le sue forze si stavano riprendendo, Guglielmo fece sbarcare le sue forze d'invasione nel sud dell'Inghilterra a Pevensey il 28 settembre 1066 e stabil\u00ec una testa di ponte per la conquista del regno. Aroldo fu costretto a marciare rapidamente verso sud, raccogliendo forze mentre procedeva.\nI numeri esatti delle forze presenti alla battaglia sono sconosciuti poich\u00e9 anche le stime moderne variano notevolmente. La composizione delle forze \u00e8 pi\u00f9 chiara; l'esercito anglosassone era composto quasi interamente da fanteria e aveva pochi arcieri, mentre solo circa la met\u00e0 della forza d'invasione era di fanteria, il resto diviso equamente tra cavalleria e arcieri. Aroldo sembra aver cercato di attaccare a sorpresa Guglielmo, ma gli esploratori normanni intercettarono il suo esercito e riferirono il suo arrivo al duca, che marci\u00f2 da Hastings al campo di battaglia per affrontare l'avversario. La battaglia dur\u00f2 circa dalle 9 del mattino fino al tramonto. I primi sforzi degli invasori per rompere le linee anglosassoni ebbero scarso effetto; quindi, i Normanni adottarono la tattica di finta ritirata per poi sorprendere i loro inseguitori. La morte di Aroldo, avvenuta probabilmente verso la fine della battaglia, port\u00f2 alla sconfitta e la ritirata della maggior parte del suo esercito. Dopo ulteriori marce e alcune scaramucce, Guglielmo fu incoronato re il giorno di Natale del 1066.\nContinuarono a esserci ribellioni e resistenza contro il governo di Guglielmo, ma Hastings segn\u00f2 effettivamente il culmine della conquista dell'Inghilterra da parte del conquistatore. I dati sulle vittime sono difficili da ottenere, ma alcuni storici stimano che 2.000 invasori morirono insieme a circa il doppio di quel numero di anglosassoni. Guglielmo fond\u00f2 un monastero sul luogo della battaglia, in cui l'altare maggiore della chiesa era presumibilmente ubicato nel punto in cui mor\u00ec Aroldo.\nPremesse.\nIl Ducato di Normandia.\nNel 911, il sovrano carolingio Carlo III permise a un gruppo di vichinghi di stabilirsi in Normandia sotto il loro capo Rollone . Dopo il loro insediamento vennero assimilati rapidamente: si adattarono alla cultura indigena, rinunciarono al paganesimo convertendosi al cristianesimo e si sposarono con la popolazione locale. Nel tempo, le frontiere del ducato si espansero a ovest. Nel 1002, il re Etelredo II spos\u00f2 Emma, la sorella di Riccardo II, duca di Normandia . Il loro figlio Edoardo il Confessore trascorse molti anni della sua giovinezza in esilio alla corte della Normandia, salendo al trono inglese nel 1042, e dopo essere salito al potere si circond\u00f2 di consiglieri normanni come cortigiani, soldati e chierici, e che mise in posizioni di potere, in particolare nel clero. \u00c8 possibile che questi abbiano incoraggiato le ambizioni di Guglielmo al trono. Edoardo era senza figli e fu coinvolto in un conflitto con il formidabile Godwin, conte di Wessex e i suoi figli.\nLa crisi di successione.\nLa morte di re Edoardo il 5 gennaio 1066 non lasci\u00f2 un chiaro erede e diversi contendenti rivendicarono il trono d'Inghilterra. Il successore immediato di Edoardo fu il conte di Wessex, Aroldo Godwinson, il pi\u00f9 ricco e potente degli aristocratici anglosassoni e figlio di Godwin, il precedente contendente al trono di Edoardo. Venne eletto re d'Inghilterra dal Witan, assemblea composta dai principali nobili ed ecclesiastici del regno, e incoronato da Ealdred, l'arcivescovo di York, sebbene la propaganda normanna affermasse che la cerimonia fosse stata eseguita da Stigand, l'arcivescovo di Canterbury, eletto in modo non canonico. Aroldo fu subito sfidato da due potenti governanti vicini. Il duca Guglielmo di Normandia affermava che Edoardo lo aveva scelto come suo successore e che Aroldo aveva giurato di rispettare questa disposizione. Harald di Norvegia contest\u00f2 la successione. La sua pretesa al trono era basata su un accordo tra il suo predecessore Magnus I e il precedente re d'Inghilterra Canuto, per cui, se uno dei due fosse morto senza erede, l'altro avrebbe ereditato sia l'Inghilterra che la Norvegia. Guglielmo e Harald Hardrada iniziarono immediatamente a radunare truppe e navi per invasioni separate.\nL'invasione norvegese.\nAll'inizio del 1066, il fratello esiliato di Aroldo, Tostig Godwinson, fece irruzione nell'Inghilterra sud-orientale con una flotta che aveva reclutato nelle Fiandre, a cui in seguito si unirono altre navi provenienti delle Orcadi. Minacciato dalla flotta di Aroldo, Tostig si spost\u00f2 a nord e fece irruzione nell'Anglia orientale e nel Lincolnshire. Fu ricacciato sulle sue navi dai fratelli Edwin, conte di Mercia e Morcar, conte di Northumbria. Abbandonato dalla maggior parte dei suoi seguaci, si ritir\u00f2 in Scozia, dove trascorse la met\u00e0 dell'anno reclutando nuove forze. Hardrada invase l'Inghilterra settentrionale all'inizio di settembre, guidando una flotta di oltre 300 navi che trasportavano forse 15.000 uomini. L'esercito di Hardrada venne ulteriormente potenziato con le forze di Tostig. Avanzando su York, i norvegesi occuparono la citt\u00e0 dopo aver sconfitto un esercito nell'Inghilterra del Nord sotto Edwin e Morcar il 20 settembre nella battaglia di Fulford .\nL'esercito anglosassone.\nL'esercito anglosassone aveva una struttura regionale, le unit\u00e0 del \"fyrd\" (la leva locale) erano composte da uomini con un proprio pezzo di terra, reclutate e guidate da un signore locale, che fosse esso un conte, un vescovo o uno sceriffo. Gli uomini del \"fyrd\" erano equipaggiati dalla loro comunit\u00e0 per soddisfare le richieste del re. Per ogni cinque hide, (unit\u00e0 di terra nominalmente in grado di sostenere una famiglia), un uomo avrebbe dovuto servire. Sembra che la centana fosse la principale unit\u00e0 in cui era organizzato il \"fyrd\" . Nel complesso, al richiamo alle armi il paese poteva fornire circa 14.000 uomini per il \"fyrd\". Il fyrd di solito prestava servizio per due mesi, tranne nei casi di emergenza. Era raro che l'intero \"fyrd\" nazionale venisse richiamato; nei 22 anni precedenti fu fatto solo tre volte, nel 1051, 1052 e nel 1065. Il re aveva anche una propria guardia personale, conosciuta come gli huscarli, che formavano la spina dorsale delle forze del regno. Anche alcuni conti possedevano una contingente personale di Huscarli. Gli uomini del Thegn, l'\u00e9lite dei proprietari terrieri locali, combattevano direttamente sotto il re o erano accorpati alle forze di un conte o di un altro magnate. Il \"fyrd\" e gli huscarl combattevano entrambi a piedi, la principale differenza tra loro era l'armatura, di livello superiore per gli huscarl. L'esercito anglosassone non sembra aver avuto un numero significativo di arcieri.\nAroldo aveva trascorso la met\u00e0 del 1066 sulla costa meridionale con un grande esercito e una flotta in attesa dell'invasione di Guglielmo. La maggior parte delle sue forze era composta da milizie che dopo 2 mesi dovevano essere mandate a casa per il raccolto, quindi l'8 settembre Aroldo conged\u00f2 la milizia e la flotta. Venuto a conoscenza dell'invasione norvegese si precipit\u00f2 a nord, radunando le forze mentre procedeva, e colse di sorpresa il nemico, sconfiggendolo nella battaglia di Stamford Bridge il 25 settembre. Harald Hardrada e Tostig furono uccisi e i norvegesi subirono perdite cos\u00ec pesanti che solo 24 delle 300 navi originali usate per l'invasione servirono per portare via i sopravvissuti. La vittoria anglosassone fu ottenuta tuttavia a caro prezzo, poich\u00e9 l'esercito di Aroldo rimase in uno stato martoriato e indebolito.\nI preparativi per l'invasione.\nGuglielmo assembl\u00f2 una grande flotta di invasione e form\u00f2 un esercito con truppe della Normandia e dal resto della Francia, con contingenti provenienti dalla Bretagna e dalle Fiandre. Trascorse quasi nove mesi nei suoi preparativi, poich\u00e9 doveva costruire una flotta dal nulla. Secondo alcune cronache normanne, si assicur\u00f2 anche il sostegno diplomatico, sebbene l'accuratezza delle fonti sia stata oggetto di dibattito storico. L'affermazione pi\u00f9 famosa \u00e8 che papa Alessandro II diede uno stendardo papale come segno di sostegno, tuttavia questa informazione appare solo nel racconto di Guglielmo di Poitiers, e non in narrazioni pi\u00f9 vicine temporalmente. Nell'aprile 1066 la cometa di Halley apparve nel cielo e fu avvistata in tutta Europa. I resoconti contemporanei collegarono l'apparizione della cometa con la crisi della successione in Inghilterra.\nGuglielmo radun\u00f2 le sue forze a Saint-Valery-sur-Somme, che furono pronte ad attraversare la Manica intorno al 12 agosto. Ma la traversata fu ritardata per alcune settimane, forse per il maltempo o forse per evitare di essere intercettati dalla potente flotta inglese. I Normanni attraversarono l'Inghilterra pochi giorni dopo la vittoria di Aroldo sui norvegesi, in seguito alla dispersione delle forze navali di Aroldo, e sbarcarono a Pevensey nel Sussex il 28 settembre. Alcune navi furono portate fuori rotta e sbarcarono a Romney, dove i Normanni combatterono contro il fyrd locale. Dopo lo sbarco, le forze normanne costruirono un castello in legno a Hastings, dal quale partirono attacchi alla regione circostante. Altre fortificazioni furono erette a Pevensey.\nLe forze normanne a Hastings.\nI numeri esatti e la composizione della forza di Guglielmo sono sconosciuti. Un documento contemporaneo afferma che Guglielmo aveva 776 navi, ma potrebbe essere una cifra gonfiata. Le cifre fornite dalle fonti dell'epoca per le dimensioni dell'esercito sono molto esagerate, variando da 14.000 a 150.000. Gli storici moderni hanno offerto una serie di stime per la dimensione delle forze di Guglielmo: 7.000-8.000 uomini, 1.000-2.000 dei quali di cavalleria; 10.000-12.000 uomini; 10.000 uomini, 3.000 dei quali di cavalleria; o 7.500 uomini. L'esercito consisteva di cavalieri, fanti, e tiratori (arcieri o balestrieri), con un numero circa uguale di cavalleria e arcieri e di fanti pari in numero agli altri due tipi messi insieme. Elenchi successivi dei compagni di Guglielmo il Conquistatore sono esistenti, ma la maggior parte \u00e8 imbottita di nomi extra; solo circa 35 persone nominate possono essere identificate in modo affidabile come se fossero state con Guglielmo a Hastings. Di questi 35, 5 sono noti per essere morti nella battaglia:. Roberto di Vitot, Engenulfo di Laigle, Roberto fitzErneis, Ruggero figlio di Turold e Taillefer\nL'armatura principale utilizzata era quella dell'usbergo, solitamente lungo fino al ginocchio, con spacchi per consentire la cavalcata, alcuni con maniche fino ai gomiti. Alcuni usbergo potrebbero essere stati fatti di scaglie attaccate a una tunica, con le scaglie di metallo, corno o pelle indurita. Il copricapo era solitamente un elmo di metallo conico con una fascia di metallo che si estendeva verso il basso per proteggere il naso. Sia Cavalieri che fanti portavano scudi. Lo scudo del fante era solitamente rotondo e di legno, con rinforzi in metallo. I cavalieri portavano uno scudo a forma di aquilone e di solito erano armati di lancia. La lancia in resta (portata piegata contro il corpo sotto il braccio destro), era una tecnica relativamente nuova e probabilmente non venne usata ad Hastings; il terreno infatti era sfavorevole per effettuare lunghe cariche di cavalleria. Sia la fanteria che la cavalleria di solito combattevano con una spada dritta, lunga e a doppio taglio. La fanteria potrebbe aver utilizzato anche giavellotti e lunghe lance. Alcuni cavalieri potrebbero aver usato una mazza piuttosto che una spada. Gli arcieri avrebbero potuto usare un arco o una balestra e la maggior parte di loro non avrebbe avuto l'armatura.\nL'avanzata di Aroldo.\nDopo aver sconfitto Harald Hardrada e suo fratello Tostig nel nord, Aroldo lasci\u00f2 gran parte delle sue forze in zona, inclusi Morcar ed Edwin, e fece marciare il resto del suo esercito a sud per affrontare l'invasione normanna. Non \u00e8 chiaro il momento in cui il re sassone venne a sapere dello sbarco di Guglielmo, ma probabilmente fu mentre era in viaggio verso sud. Aroldo si ferm\u00f2 a Londra, e rimase l\u00ec per circa una settimana prima di Hastings, quindi \u00e8 probabile che abbia trascorso circa una settimana nella sua marcia verso sud, facendo una media di 43 Chilometri al giorno, per le circa 320 Chilometri. Aroldo si accamp\u00f2 a Caldbec Hill la notte del 13 ottobre, vicino a quello che \u00e8 stato descritto come un \"melo\". Questa posizione era a circa 13 chilometri dal castello di Guglielmo a Hastings. Alcuni dei primi resoconti franchi dell'epoca menzionano uno o vari emissari inviati dal re anglosassone a Guglielmo, il che \u00e8 probabile fosse avvenuto. Tuttavia i rapporti diplomatici non portarono a nulla.\nSebbene Aroldo abbia tentato di sorprendere i Normanni, gli esploratori di Guglielmo riferirono l'arrivo del nemico al duca. Gli esatti eventi che precedono la battaglia sono oscuri, con resoconti contraddittori nelle fonti, ma tutti concordano sul fatto che Guglielmo condusse il suo esercito dal suo castello e avanz\u00f2 verso il nemico. Aroldo aveva preso una posizione difensiva in cima alla Senlac Hill (nell'attuale comune di Battle, nell'East Sussex), a circa 9,7 chilometri dal castello di Guglielmo a Hastings.\nL'esercito anglosassone a Hastings.\nIl numero esatto di soldati nell'esercito di Aroldo \u00e8 sconosciuto. I documenti contemporanei non forniscono cifre affidabili; alcune fonti normanne danno un numero da 400.000 a 1.200.000 uomini dalla parte di Aroldo. Le fonti inglesi generalmente danno cifre molto basse per l'esercito di Aroldo, forse per far sembrare la sconfitta anglosassone meno devastante. Gli storici recenti hanno suggerito cifre comprese tra i 5.000 e i 13.000, e la maggior parte degli storici moderni sostiene una cifra pi\u00f9 precisa di 7.000-8.000 Questi uomini sarebbero stati un misto di \"fyrd\" e huscarl. Si conoscono i nomi di solo una ventina di persone presenti sul lato inglese, inclusi due fratelli del sovrano Gyrth e Leofwine, e altri due parenti, di questi 20 ne morirono 8\nL'esercito anglosassone era costituito interamente da fanteria, \u00e8 possibile che alcuni combattenti di alto rango siano arrivati a cavallo a Hastings, ma che abbiano poi combattuto a piedi. Il nucleo dell'esercito era costituito dagli huscarl, soldati professionisti a tempo pieno. La loro armatura consisteva in un elmo conico, un usbergo, e uno scudo, che poteva essere sia circolare o a forma di aquilone. La maggior parte degli huscarl combatteva con l'ascia da battaglia danese a due mani, ma poteva anche portare una spada. Il resto dell'esercito era composto da prelievi del \"fyrd\", sempre fanti ma armati meno pesantemente e non professionisti. La maggior parte della fanteria avrebbe fatto parte del muro di scudi, in cui tutti gli uomini nelle prime file bloccavano insieme i loro scudi. Dietro di loro ci sarebbero stati uomini con l'ascia e tiratori con giavellotti e archi.\nBattaglia.\nLuogo.\nPoich\u00e9 molti dei resoconti principali a volte si contraddicono a vicenda, \u00e8 impossibile fornire una descrizione della battaglia totalmente accurata. Gli unici fatti certi sono che i combattimenti iniziarono alle 9\u00a0di sabato 14 ottobre 1066 e che la battaglia dur\u00f2 fino al tramonto. Quest ultimo avvenne alle 16:54, con il campo di battaglia per lo pi\u00f9 buio alle 17:54 e in piena oscurit\u00e0 entro le 18:24. Quella notte la luna non sorse fino alle 23:12, quindi una volta che il sole tramont\u00f2, c'era poca luce sul campo di battaglia. Guglielmo di Jumi\u00e8ges riferisce che il duca Guglielmo mantenne il suo esercito armato e pronto contro un attacco notturno a sorpresa per l'intera notte precedente. La battaglia ebbe luogo a 11 chilometri a nord di Hastings, nell'odierna citt\u00e0 di Battle, tra le due colline di Caldbec Hill a nord e Telham Hill a sud. L'area era molto boscosa, con una palude nelle vicinanze. Il nome tradizionalmente dato alla battaglia \u00e8 insolito, erano presenti diverse localit\u00e0 molto pi\u00f9 vicini al campo di battaglia rispetto a Hastings. La \"cronaca anglosassone\" definisce la battaglia come quella \"al melo canuto\". 40 anni dopo, la battaglia fu descritta dal cronista anglo-normanno Orderico Vitale come \"di Senlac\", un adattamento normanno-francese della parola dell'inglese antico \"Sandlacu\", che significa \"acqua sabbiosa\". Questo potrebbe essere stato il nome del corso d'acqua che attraversa il campo di battaglia. La battaglia veniva gi\u00e0 chiamata \"bellum Hasestingas\" o \"Battaglia di Hastings\" nel 1086, nel Domesday Book.\nL'alba fu alle 6:48. Sono quella mattina e le notizie sulla giornata registrano che era insolitamente luminoso. Le condizioni meteorologiche non vengono registrate. Il percorso che l'esercito anglosassone prese a sud verso il campo di battaglia non \u00e8 noto con precisione. La scoperta di un importante tesoro sepolto vicino a un'antica strada romana da Rochester a Hastings nel 1876 ha suggerito che questa potrebbe essere stata la strada intrapresa, ma \u00e8 anche possibile che Aroldo avesse seguito un'altra strada romana che collega Londra a Lewes per poi passare per strade secondarie Alcuni resoconti della battaglia indicano che i Normanni avanzarono da Hastings al campo di battaglia, ma il racconto contemporaneo di Guglielmo di Jumi\u00e8ges colloca i Normanni sul luogo della battaglia la sera prima. La maggior parte degli storici propende per la prima visione, ma MK Lawson sostiene che il racconto di Guglielmo di Jumi\u00e8ges sia corretto.\nSchieramento.\nLe forze di Aroldo si schierarono in una piccola e densa formazione in cima a un ripido pendio, con i fianchi protetti da boschi e la fronte dal terreno paludoso. La linea potrebbe essersi estesa abbastanza da arrivare a lambire un ruscello vicino. La prima linea anglosassone si dispose in un muro di scudi per proteggersi dagli attacchi nemici Le fonti differiscono sul sito esatto in cui gli inglesi combatterono: alcune fonti affermano il sito dell'abbazia, ma alcune fonti pi\u00f9 recenti suggeriscono che fosse Caldbec Hill.\nSi sa di pi\u00f9 sullo schieramento normanno. Il duca Guglielmo sembra aver organizzato le sue forze in tre gruppi, o \"battaglie\", che corrispondevano grosso modo alle loro origini. Alla sinistra erano disposti i Bretoni, insieme alle truppe dell'Angi\u00f2,del Poitou e del Maine . Questa divisione era guidata da Alano il Rosso, un parente del conte di Bretagna. Il centro era tenuto dai Normanni, sotto il comando diretto del duca e con molti dei suoi parenti raggruppati attorno al partito ducale. La divisione finale, a destra, era composta dai Franchi, insieme ad alcuni uomini della Piccardia, di Boulogne e delle Fiandre . La destra era comandata da Guglielmo fitzOsbern e dal conte Eustachio II di Boulogne . Le prime linee erano composte da arcieri, con dietro una fila di fanti armati di lance. Probabilmente c'erano alcuni balestrieri e frombolieri insieme agli arcieri. La cavalleria era tenuta in riserva e non era previsto che un piccolo gruppo di ecclesiastici e servi situati alla base di Telham Hill prendesse parte ai combattimenti.\nLa disposizione scelta da Guglielmo per le sue forze implica che avesse pianificato di aprire la battaglia con l'azione degli arcieri in prima fila che avrebbero dovuto indebolire il nemico con le frecce, a questo avrebbe fatto seguito l'azione della fanteria che si sarebbe impegnata in un combattimento ravvicinato, per aprire brecce nelle linee inglesi. Le brecce sarebbero poi state sfruttate per agevolare lo sfondamento della linea anglosassone con una carica di cavalleria e inseguire i soldati in fuga..\nL'inizio della battaglia.\nLa battaglia si apr\u00ec con il tiro degli arcieri normanni contro il muro di scudi avversario, con scarso effetto. La disposizione in salita dell'avversario faceva s\u00ec che le frecce oltrepassassero i loro bersagli e volassero sopra la cima della collina, e se colpivano il bersaglio avevano scarso effetto a causa del muro di scudi. La scarsit\u00e0 di arcieri da parte inglese ostacolava gli arcieri normanni, poich\u00e9 c'erano poche frecce tirate dagli inglesi cadute per terra da parte normanna da raccogliere e riutilizzare. Dopo l'attacco degli arcieri, Guglielmo invi\u00f2 i fanti all'attacco. Vennero accolti da una raffica di proiettili, non frecce ma lance, asce e pietre. La fanteria non fu in grado di forzare aperture nel muro di scudi e la cavalleria avanz\u00f2 in appoggio. Anche la cavalleria non riusc\u00ec a fare progressi e inizi\u00f2 una ritirata generale, attribuita alla divisione bretone alla sinistra di Guglielmo. Si sparse la voce che il duca fosse stato ucciso, il che aument\u00f2 la confusione generale. Le forze inglesi iniziarono a inseguire gli invasori in fuga, ma Guglielmo cavalc\u00f2 attraverso le sue truppe, mostrando il suo viso e urlando che era ancora vivo. Il duca quindi condusse un contrattacco contro le forze inglesi inseguitrici; alcuni inglesi si radunarono su un poggio prima di essere sopraffatti. \nNon si sa se gli anglosassoni si diedero all'inseguimento per ordine di Aroldo o per iniziativa spontanea. Wace riferisce che Aroldo ordin\u00f2 ai suoi uomini di rimanere nelle loro formazioni, ma nessun altro resoconto fornisce questo dettaglio. L'Arazzo di Bayeux raffigura la morte dei fratelli di Aroldo Gyrth e Leofwine, avvenuta poco prima della battaglia intorno alla collina. Ci\u00f2 potrebbe significare che i due fratelli guidarono l'inseguimento. Il \"Carmen de Hastingae Proelio\" racconta una storia diversa per la morte di Gyrth: afferma che mor\u00ec per mano di Guglielmo, che forse lo confuse per suo fratello, mentre invece Guglielmo di Poitiers afferma che i corpi dei tre fratelli siano stati trovati vicini l'uno all'altro, il che implica che morirono alla fine della battaglia. \u00c8 possibile che se i due fratelli fossero morti all'inizio del combattimento, e i loro corpi fossero stati portati ad Aroldo, questo spiegherebbe il loro ritrovamento vicino al corpo di Aroldo dopo la battaglia. Lo storico militare Peter Marren ipotizza che se Gyrth e Leofwine sono morti all'inizio della battaglia, ci\u00f2 potrebbe aver spinto Aroldo a resistere e combattere fino alla fine.\nLe finte ritirate.\nIl primo pomeriggio \u00e8 stato probabilmente segnato da un'interruzione dei combattimenti, il tempo per i soldati di mangiare e riposare. Guglielmo sembra aver colto l'occasione per elaborare una nuova strategia, forse ispirata agli eventi della mattinata: cercare di creare brecce nelle linee nemiche incitando i soldati inglesi a inseguire i normanni che avrebbero finto di fuggire. Se i normanni avessero potuto inviare la loro cavalleria contro il muro di scudi e quindi attirare gli inglesi in ulteriori inseguimenti, avrebbero potuto formarsi dei vuoti nella linea anglosassone. Guglielmo di Poitiers dice che la tattica \u00e8 stata usata due volte. Alcuni storici ritengono che sia stato inventato solo dopo Hastings, e che i cronisti cercassero di giustificare la fuga delle truppe normanne, ci\u00f2 \u00e8 improbabile poich\u00e9 non era la prima volta che accadeva. Fu una tattica utilizzata da altri eserciti normanni durante il periodo, ad esempio ad Arques intorno al 1052, a Messina nel 1060 o a Cassel nel 1071. Alcuni storici hanno sostenuto che la storia dell'uso della finta ritirata come tattica deliberata sia stata inventata dopo la battaglia; tuttavia la maggior parte degli storici concorda sul fatto che sia stato utilizzata dai Normanni a Hastings.\nAnche se le finte ritirate non infransero le linee, causarono la morte di diversi huscarl che componevano il muro di scudi, questi furono sostituiti da soldati del \"fyrd\" , che mantennero la loro posizione nonostante il loro scarso addestramento e equipaggiamento. Sembra che gli arcieri siano stati nuovamente utilizzati prima e durante un assalto della cavalleria e della fanteria guidate dal duca. Sebbene fonti del XII secolo affermino che agli arcieri fu ordinato di sparare ad angolo alto per sparare sopra la parte anteriore del muro dello scudo, non c'\u00e8 traccia di tale azione nei resoconti pi\u00f9 contemporanei. Non si sa quanti assalti siano stati lanciati contro le linee inglesi, ma alcune fonti registrano varie azioni sia dei normanni che degli inglesi avvenute durante i combattimenti del pomeriggio. Il \"Carmen\" afferma che al duca Guglielmo fossero morti due cavalli durante i combattimenti, ma il racconto di Guglielmo di Poitiers afferma che ne morirono tre.\nLa morte di Aroldo.\nSembra che Aroldo sia morto alla fine della battaglia, sebbene i resoconti nelle varie fonti siano contraddittori. Guglielmo di Poitiers menziona solo la sua morte, senza fornire dettagli su come sia avvenuta. L'Arazzo non \u00e8 utile in questo caso, in quanto mostra una figura con una freccia che sporge dal suo occhio accanto a un combattente che cade mentre viene colpito con una spada. Su entrambe le fonti c'\u00e8 una dichiarazione \"Qui \u00e8 stato ucciso re Aroldo\". Non \u00e8 chiaro quale figura debba essere Aroldo, o se si intendono entrambe. La prima menzione scritta del racconto tradizionale di Aroldo che muore per una freccia nell'occhio risale al 1080, e proviene da una storia dei Normanni scritta da un monaco italico, Amato di Montecassino. Guglielmo di Malmesbury afferma che Aroldo mor\u00ec per una freccia nell'occhio che and\u00f2 nel cervello e che allo stesso tempo venne ferito da un cavaliere. Wace ripete la versione della freccia nell'occhio. Il \"Carmen\" afferma che il duca Guglielmo uccise Aroldo, ma questo \u00e8 improbabile, poich\u00e9 un fatto del genere sarebbe stato segnalato anche in altre fonti. Il racconto di Guglielmo di Jumi\u00e8ges \u00e8 ancora pi\u00f9 improbabile, poich\u00e9 Aroldo muore al mattino, durante i primi combattimenti. The \"Chronicle of Battle Abbey\" afferma che nessuno sapeva chi ha ucciso Aroldo, come \u00e8 successo nella stampa della battaglia. Un moderno biografo di Aroldo, Ian Walker, afferma che Aroldo probabilmente mor\u00ec per una freccia nell'occhio, anche se dice che \u00e8 anche possibile che Aroldo sia stato colpito da un cavaliere normanno mentre era ferito a morte a un occhio. Un altro biografo di Aroldo, Peter Rex, dopo aver discusso i vari racconti, conclude che non \u00e8 possibile dichiarare come mor\u00ec Aroldo.\nLa morte di Aroldo lasci\u00f2 le forze anglosassoni senza leader e iniziarono a crollare. Molti di loro fuggirono, ma i soldati della casa reale anglosassone si radunarono attorno al corpo di Aroldo e combatterono fino alla fine. I Normanni iniziarono a inseguire le truppe in fuga, e ad eccezione di un'azione di retroguardia in un sito noto come \"Malfosse\", la battaglia era finita. L'esatta natura degli eventi della Malfosse e la sua esatta ubicazione rimangono controverse. Sembra che i soldati inglesi si siano radunati nei pressi di un luogo fortificato o di una rete di trincee e che abbiano ferito gravemente Eustacchio di Boulogne prima di essere sopraffatti dai normanni.\nCause della vittoria normanna.\nLa sconfitta di Aroldo \u00e8 probabilmente dovuta a diverse circostanze. Una era la necessit\u00e0 di difendersi da due invasioni quasi simultanee. Alla sconfitta contribu\u00ec anche il fatto che Aroldo avesse congedato le sue forze nell'Inghilterra meridionale l'8 settembre. Molti storici incolpano Aroldo per essersi affrettato a sud e non aver radunato pi\u00f9 forze prima di affrontare Guglielmo a Hastings, ma non \u00e8 certo che le sue forze fossero troppo inferiori numericamente per non poter vincere contro le forze di Guglielmo. Contro questi argomenti e a anche contro l'ipotesi un esercito anglosassone esausto, la durata della battaglia, durata un'intera giornata, mostra che le forze inglesi non erano stanche della loro lunga marcia. Tra le motivazioni della veloce avanzata di Aroldo verso Hastings, c'\u00e8 la possibilit\u00e0 che Aroldo non si fidasse dei conti Edwin di Mercia e Morcar di Northumbria una volta che il nemico Tostig fu sconfitto, e per questo il re rifiut\u00f2 di portare loro e le loro forze a sud. Gli storici moderni hanno sottolineato che una delle ragioni per la corsa alla battaglia di Aroldo era contenere le devastazioni di Guglielmo nelle campagne e tagliarli la testa di ponte sull'isola.\nLa maggior parte delle cause della sconfitta risiede probabilmente negli eventi della battaglia. Guglielmo era il leader militare pi\u00f9 esperto, e inoltre la mancanza di cavalleria da parte inglese consent\u00ec ad Aroldo di compiere meno opzioni tattiche. Alcuni scrittori hanno criticato Aroldo per non aver sfruttato l'opportunit\u00e0 offerta dalla presunta morte di Guglielmo all'inizio della battaglia. Gli inglesi sembrano aver sbagliato a non restare rigorosamente sulla difensiva, perch\u00e9 quando inseguirono i normanni in ritirata esposero i fianchi all'attacco nemico. Non \u00e8 chiaro se ci\u00f2 fosse dovuto all'inesperienza dei comandanti inglesi o all'indisciplina dei soldati. Alla fine, la morte di Aroldo sembra essere stata decisiva, poich\u00e9 segn\u00f2 lo sbando delle sue truppe. Lo storico David Nicolle ha detto in merito all'esercito di Guglielmo: \"ha dimostrato \u00a0 - non senza difficolt\u00e0 \u00a0 - la superiorit\u00e0 della tattica mista di fanteria e cavalleria franco-normanna rispetto alle tradizioni di fanteria germanico-scandinava degli anglosassoni. \"\nConseguenze.\nIl giorno dopo la battaglia, il corpo di Aroldo fu identificato, dall'armatura indossata o dai segni sul suo corpo. Il suo stendardo personale fu presentato a Guglielmo, e successivamente inviato al papato. I corpi dei morti anglosassoni, inclusi alcuni dei fratelli di Aroldo, furono lasciati sul campo di battaglia, anche se alcuni furono rimossi dai parenti in seguito. I morti normanni furono sepolti in una grande fossa comune, che non \u00e8 stata ritrovata. Le cifre esatte delle vittime non sono note. Tra gli inglesi nominati nella battaglia, il numero di morti implica che il tasso di mortalit\u00e0 fosse di circa il 50% di quelli impegnati, anche se questo potrebbe essere troppo alto. Dei normanni nominati che hanno combattuto a Hastings, uno su sette sarebbe morto, ma questi erano tutti nobili, ed \u00e8 probabile che il tasso di morte tra i soldati comuni fosse pi\u00f9 alto. Sebbene le cifre di Orderico Vitali siano molto esagerate, il suo rapporto di una vittima su quattro pu\u00f2 essere accurato. Marren ipotizza che forse 2.000 Normanni e 4.000 Inglesi furono uccisi a Hastings. I rapporti affermano che alcuni dei morti inglesi furono ritrovati sulla collina anni dopo. Sebbene gli studiosi abbiano pensato a lungo che i resti non sarebbero stati recuperabili, a causa del terreno acido, recenti ritrovamenti hanno messo in dubbio quest'idea. Uno scheletro ritrovato in un cimitero medievale, era stato originariamente associato alla battaglia di Lewes del XIII secolo, ora si pensa che sia invece associato a Hastings.\nUna storia racconta che Gytha, la madre di Aroldo, offr\u00ec al duca vittorioso una quantit\u00e0 d'oro pesante come il corpo del figlio per la sua custodia, ma l'offerta fu rifiutata. Guglielmo ordin\u00f2 che il corpo di Aroldo fosse gettato in mare, ma non \u00e8 chiaro se ci\u00f2 sia avvenuto. Un'altra storia racconta che Aroldo fu sepolto in cima a una scogliera. L'abbazia di Waltham, fondata da Aroldo, in seguito afferm\u00f2 che il suo corpo venne segretamente sepolto l\u00ec. Altre leggende affermavano che Aroldo non mor\u00ec a Hastings, ma fugg\u00ec e divenne un eremita a Chester.\nGuglielmo si aspettava di ricevere la sottomissione dei nobili inglesi sopravvissuti dopo la battaglia, ma invece Edgardo Atheling un altro esponente della casata di Wessex fu proclamato re dal witan, con il sostegno dei conte Edwin e Morcar, di Stigando, l'arcivescovo di Canterbury e Ealdred, l'arcivescovo di York. Guglielmo quindi avanz\u00f2 su Londra, marciando lungo la costa del Kent, sconfisse una forza anglosassone che l'aveva attaccato a Southwark ma non riusc\u00ec a prendere d'assalto il London Bridge, questo lo costrinse a dover passare per un percorso pi\u00f9 tortuoso per raggiungere la capitale.\nGuglielmo risal\u00ec la valle del Tamigi per attraversare il fiume a Wallingford, dove ricevette la sottomissione di Stigand. Si rec\u00f2 poi a nord-est lungo le Chiltern Hills, prima di avanzare verso Londra da nord-ovest, combattendo in ulteriori scontri con le forze della citt\u00e0. I leader inglesi si arresero a Guglielmo a Berkhamsted, nell'Hertfordshire. Guglielmo fu acclamato re d'Inghilterra e incoronato da Ealdred il 25 dicembre 1066, nell'Abbazia di Westminster .\nNonostante la sottomissione dei nobili inglesi, la resistenza al governo di Guglielmo continu\u00f2 per diversi anni. Ci furono ribellioni nell'Exeter alla fine del 1067, un'invasione da parte dei figli di Aroldo a met\u00e0 del 1068 e una rivolta in Northumbria nel 1068. Il 1069 vide nuovi disordini in Northumbria, l'arrivo di una flotta d'invasione danese e nuove rivolte nel sud e nell'ovest dell'Inghilterra. Guglielmo schiacci\u00f2 i vari focolai di rivolta, la sua reazione energica culmin\u00f2 nella devastazione del nord dell'Inghilterra durata dalla fine del 1069 all'inizio del 1070. Un'ulteriore ribellione nel 1070 da parte di Hereward il Fuorilegge fu repressa a Ely.\nL'Abbazia di Battle venne fondata da Guglielmo sul luogo della battaglia. Secondo fonti del XII secolo, Guglielmo fece voto di fondare l'abbazia, e l'altare maggiore della chiesa fu collocato nel luogo in cui mor\u00ec Aroldo. Pi\u00f9 probabilmente, la fondazione fu imposta a Guglielmo dai legati papali nel 1070. La topografia del campo di battaglia \u00e8 stata alterata dai successivi lavori di costruzione dell'abbazia, e il pendio difeso dagli inglesi \u00e8 ora molto meno ripido di quanto non fosse al momento della battaglia; anche la sommit\u00e0 del crinale \u00e8 stata realizzata e livellata. Dopo lo dissoluzione dei monasteri in Inghilterra, le terre dell'abbazia passarono a proprietari terrieri secolari, che la utilizzarono come residenza o casa di campagna. Nel 1976 la tenuta fu messa in vendita e acquistata dal governo con l'aiuto di alcuni donatori americani che desideravano onorare il 200\u00ba anniversario dell'indipendenza americana. Il campo di battaglia e i terreni dell'abbazia sono attualmente di propriet\u00e0 e amministrati da English Heritage e sono aperti al pubblico. L'Arazzo di Bayeux \u00e8 un racconto ricamato degli eventi che hanno portato a Hastings, probabilmente commissionato da Oddone di Bayeux subito dopo la battaglia, forse per essere appeso al palazzo vescovile di Bayeux. Nei tempi moderni le rievocazioni annuali della battaglia di Hastings hanno attirato migliaia di partecipanti e spettatori sul luogo della battaglia originale."}
{"id": "43700", "revid": "1812835", "url": "https://it.wikipedia.org/wiki?curid=43700", "title": "Carica (fisica)", "text": "Il termine carica, in fisica, si riferisce a un'osservabile che origina dalla conservazione di numeri quantici. Risale storicamente al VII secolo a.C., quando vennero osservati per la prima volta i fenomeni di elettrostatica legati alla carica elettrica.\nNel formalismo della fisica delle particelle i numeri quantici di carica possono essere invertiti tramite un operatore di carica \"C\".\nLa carica pu\u00f2 essere definita anche con il formalismo della teoria dei campi:\ndove \"t\" \u00e8 il tempo, \"j\"0 la corrente, \"L\" la densit\u00e0 di lagrangiana, \"\u03c6\" il campo fisico.\nQuesta quantit\u00e0, in base al teorema di Noether, risulta una costante del moto:"}
{"id": "43702", "revid": "661246", "url": "https://it.wikipedia.org/wiki?curid=43702", "title": "264 a.C.", "text": ""}
{"id": "43710", "revid": "1652635", "url": "https://it.wikipedia.org/wiki?curid=43710", "title": "Automobile", "text": "Lautomobile \u00e8 un veicolo munito di ruote che, spinto da un motore solitamente a combustione interna e condotto da un guidatore, \u00e8 in grado di spostarsi autonomamente sulla superficie terrestre allo scopo di trasportare un limitato numero di passeggeri o merci. \nNella lingua italiana il termine \"automobile\" deriva pressoch\u00e9 con la stessa accezione dal francese \"automobile\" , composto dal greco \"\u03b1\u1f50\u03c4\u03cc\u03c2\" (\"aut\u00f2s\") \"stesso, di s\u00e9, da s\u00e9\", e dall'aggettivo latino \"mob\u012dlis\", \"mobile, che si muove\", pertanto con il significato \"che si muove da s\u00e9\". Spesso nel linguaggio comune \u00e8 utilizzato come sinonimia di autovettura.\nEvoluzione concettuale.\nA cavallo tra il XIX e il XX secolo, nell'epoca pionieristica del motorismo, il termine \"automobile\" era usato al maschile e \"gli automobili\" erano tutti i veicoli, sia terrestri che natanti, destinati al trasporto di persone o cose e mossi da motori a scoppio, a vapore ed elettrici.\nL'ambiguit\u00e0 grammaticale del termine - diffusosi dalla Francia in Italia nel 1876 come aggettivo, e quindi concordabile tanto al femminile (\"vettura automobile\", \"carrozza automobile\") quanto al maschile (\"carro automobile\", \"veicolo automobile\") - si accentu\u00f2 intorno al 1890 con il suo sostantivarsi. Inizialmente parve affermarsi il genere grammaticale maschile, come attestato dal \"Dizionario moderno\" di Alfredo Panzini (edito nel 1905) che, alla voce \"Automobile\", affermava: \u00abIl genere maschile tende a prevalere\u00bb.\nDel resto non mancarono le conferme letterarie, a cominciare da Filippo Tommaso Marinetti che, nel suo \"Manifesto del futurismo\" (pubblicato su \"Le Figaro\" del 20 febbraio 1909), scriveva nell'articolo 4 che \u00abun automobile da corsa [\u2026] un automobile ruggente [\u2026] \u00e8 pi\u00f9 bello della Vittoria di Samotracia\u00bb, mentre nel suo \"romanzo profetico in versi liberi\" \"L'aeroplano del Papa\" (1914) ricordava prima che \u00abgli automobili di piazza sono belli e orgogliosi\u00bb e citava poi \u00abgli automobili dei generali\u00bb. Similmente Guido Gozzano, al verso 11 della poesia \"Tot\u00f2 Mer\u00f9meni\" (nella raccolta \"I\u00a0colloqui\", 1911), declamava: \"s'arresta un automobile fremendo e sobbalzando\".\nIn seguito, nel linguaggio comune sia scritto che parlato, prevalse il femminile, a tale trasformazione linguistica contribu\u00ec anche l'autorevole opinione di Gabriele D'Annunzio che, in una lettera inviata nel 1920 al senatore Giovanni Agnelli, si esprimeva a favore della declinazione al femminile del termine.\nIn alcuni ambiti ristretti, se non proprio specialistici, \u00e8 invece ancora possibile ritrovare l'uso eccezionale del maschile ove si voglia indicare il concetto generico di un qualsiasi \"veicolo\" a trazione meccanica, non necessariamente a quattro ruote n\u00e9 necessariamente terrestre, ritornando in pratica al significato ottocentesco \"degli\" automobili, magari proprio per sottolineare un'accezione volutamente pi\u00f9 ampia o quanto meno diversa rispetto a quella corrente \"delle\" automobili. \u00c8 il caso ad esempio di una certa terminologia burocratica, ma anche del premio internazionale \"Gli Automobili\", istituito dall'Automobile Club di Perugia e assegnato anche al campione di motociclismo Giacomo Agostini.\nLa successiva evoluzione linguistica registrata dalla parola (ancora una volta a partire dalla Francia, gi\u00e0 nel 1898) \u00e8 stata la sua abbreviazione in auto, comune nel linguaggio parlato (per esempio, in espressioni come \"auto blu\") e ampiamente documentata in articoli, studi, libri e in molti titoli di periodici (esempi: \"Auto\", \"La mia auto\", \"Tutto auto\", \"Auto oggi\"). In questa forma abbreviata entra spesso a far parte, come primo elemento, di numerose parole composte relative all'automobile, sia come sinonimi (ad esempio \"automezzo\", \"autoveicolo\", \"autovettura\") sia per indicarne particolari tipi (\"autoambulanza\", \"autobus\", \"autocisterna\" ecc.) o altre realt\u00e0 comunque ad essa connesse (\"autodromo\", \"autorimessa\", \"autostop\" ecc.). \nCome ulteriore evoluzione linguistica, in molti casi il primo elemento \"auto-\" viene soppresso pi\u00f9 o meno di frequente (autoambulanza \u2192 ambulanza, autobetoniera \u2192 betoniera, autobus \u2192 bus, autocorriera \u2192 corriera, autocaravan \u2192 caravan). Simile \u00e8 il fenomeno dell'ellissi che d\u00e0 per esempio il sostantivo \"utilitaria\" dalla locuzione \"automobile utilitaria\".\nImpatto ambientale.\nLe auto contribuiscono in modo significativo all'inquinamento ambientale sia durante l'uso sia una volta rottamate, dovendo tenere conto dell'intera analisi del ciclo di vita.\nPi\u00f9 dell\u201980% del materiale che compone un\u2019autovettura \u00e8 integralmente riciclabile. Infatti \u00e8 possibile riciclare: \nCi sono stabilimenti dove si producono auto con l\u2019energia ricavata dai pannelli solari. \nL\u2019Ue nel 2015 ha stabilito che si deve riciclare il 95% del peso di un\u2019auto. Nel 2018 ha pubblicato un report secondo cui ogni anno 4 milioni di veicoli sfuggono alla rottamazione influendo pesantemente sull'impatto ambientale.\nAlcune persone con il riciclo creativo riutilizzando buona parte delle auto rottamate per creare vari oggetti.\nLa ricarica a induzione magnetica \u00e8 uno dei principali oggetti di studio per ricaricare le auto elettriche in modo veloce e poco inquinante, una tecnologia che consente di ricaricare la batteria con la tecnologia wireless ricaricando l\u2019auto dai pavimenti di un garage o anche quando il veicolo \u00e8 in movimento, grazie a degli appositi sistemi posizionati sulle autostrade."}
{"id": "43711", "revid": "188323", "url": "https://it.wikipedia.org/wiki?curid=43711", "title": "Indicatore di direzione", "text": "L'indicatore di direzione, comunemente detto freccia o lampeggiatore, \u00e8 un terminale del dispositivo di segnalazione, in dotazione a un veicolo stradale, avente la principale funzione di segnalare preventivamente a terzi i mutamenti della direzione di marcia del veicolo stesso.\nL'attivazione contemporanea di tutti i lampeggiatori di un veicolo ha lo scopo di segnalare una situazione di emergenza dovuta ad un guasto o altro, da cui l'espressione popolare \"fermo con le quattro frecce\".\nEtimologia.\nIl termine popolare \"freccia\", in questa accezione, deriva dalla tipologia degli indicatori di direzione montati sulle autovetture fino agli anni '40 del XX secolo. \nTali indicatori, infatti, consistevano in bacchette metalliche, vagamente a forma di dardo, incernierate sulle due fiancate della carrozzeria che fuoriuscivano a scatto, al comando manuale del conducente, per segnalare al veicolo successivo l'eventuale cambio di direzione.\nNegli anni '50, quando le frecce a bacchetta furono sostituite da indicatori luminosi a luce intermittente, a \"freccia\" venne affiancato il sinonimo \"lampeggiatore\".\nDescrizione.\nGli indicatori di direzione sono tipicamente delle luci arancioni presenti sia anteriormente che posteriormente. L'intera copertura in plastica della lampadina deve essere arancione, oppure pu\u00f2 essere trasparente, ma deve contenere una lampadina arancione. In alcuni casi tuttavia possono essere di colore diverso: negli Stati Uniti molti veicoli hanno due (una per lato) luci di colore rosso che fungono sia da stop che da indicatori di direzione posteriori; in Italia molte auto (come la Fiat Nuova 500), grazie ad una norma (abrogata nel 1977) che imponeva che le frecce anteriori fossero di colore bianco, utilizzavano un'unica luce a doppio filamento come indicazione di direzione e luce di posizione anteriore.\nNumero.\nLe frecce sono disposte sul veicolo e possono andare da un numero minimo di 4 indicatori direzionali, come nel caso delle motociclette, ad un numero massimo di circa 8 frecce, come nel caso dei bus, mentre nelle automobili abbiamo generalmente 6 frecce, disposte due davanti, due dietro (come le motociclette) e due laterali, che possono trovarsi sulle fiancate o negli specchietti retrovisori.\nIntermittenza.\nL'intermittenza delle frecce viene determinata dal dispositivo d'intermittenza e dalla potenza delle frecce. Infatti nella maggior parte dei casi la potenza d'assorbimento delle frecce influisce sulla frequenza d'intermittenza, la quale diminuisce con l'aumentare della potenza; a causa di questo solitamente una lampadina bruciata (che inevitabilmente determina un calo della potenza assorbita) porter\u00e0 a un'intermittenza pi\u00f9 veloce, inoltre a volte pu\u00f2 capitare che una volta sostituita una freccia (o anche una qualsiasi lampadina) con un modello diverso si ha un'intermittenza diversa e in alcuni casi quasi nulla (come nel caso di frecce a led). Per risolvere quest'ultimo problema o inconveniente \u00e8 sufficiente mettere in parallelo alle nuove frecce una resistenza che assorba la differenza di potenza che si ha tra le vecchie frecce e le nuove frecce.\nQuesto perch\u00e9 le resistenze messe in parallelo formano quella parte di carico elettrico che \u00e8 venuto meno con le nuove frecce; per poter determinare di quanto deve essere il carico della resistenza (una per ogni lato), bisogna calcolare la differenza di potenza (per un solo lato) tra le frecce direzionali originali e le nuove frecce, per poter ottenere questo carico bisogna procurarsi una resistenza elettrica con un determinato valore ohm, che si ottiene con il quadrato della tensione diviso per la differenza della potenza da assorbire, calcolata prima e dopo la modifica dell'impianto. Bisogna inoltre assicurarsi che la resistenza da utilizzare supporti la corrente/potenza che la investe.\nStoria.\nGli indicatori di direzione sono detti anche frecce perch\u00e9 i primi realizzati, che furono montati agli inizi degli anni venti, erano delle sagome a forma di freccia della lunghezza di circa 20\u00a0cm, alloggiate sulle fiancate dei veicoli.\nDivennero luminose nel corso degli anni, ed erano formate da un contorno metallico con i lati di plastica arancione ed una lampadina alloggiata all'interno.\nPer indicare l'intenzione di svolta, la freccia veniva fatta sporgere dalla fiancata tramite l'azionamento di un interruttore, per lo pi\u00f9 tramite elettromagnete.\nL'obbligo della loro presenza (installazione) avvenne con tempi differenti a seconda dei veicoli, gli ultimi ad avere l'obbligo d'installazione furono i veicoli a due o tre ruote a partire dal 1\u00ba novembre del 1995.&lt;br&gt;I veicoli precedenti possono continuare a circolare senza dover applicare gli indicatori di direzione, ma non possono essere utilizzati per le prove d'esame\nAlternativa.\nIn caso di malfunzionamento o se si guida un mezzo sprovvisto di tale dispositivo \u00e8 possibile utilizzare le braccia per segnalare il cambio di carreggiata. In caso di svolta, il braccio da utilizzare quando si guida un ciclomotore o motociclo dovr\u00e0 essere laterale alla svolta (braccio destro=freccia a destra) il quale deve essere teso e ben visibile, perpendicolare al busto, mentre in caso di guida di un'auto o camion, per l'indicazione a sinistra (nei paesi con guida a sinistra) la procedura sar\u00e0 la stessa, mentre nel caso di svolta a destra si dovr\u00e0 tenere il braccio piegato a 90\u00b0 con la mano rivolta verso l'alto. Per quanto riguarda la bicicletta od il ciclomotore, in U.S.A. il braccio dev'essere teso verso il basso con la mano parallela al suolo."}
{"id": "43712", "revid": "339392", "url": "https://it.wikipedia.org/wiki?curid=43712", "title": "Veicolo", "text": ""}
{"id": "43715", "revid": "125989357", "url": "https://it.wikipedia.org/wiki?curid=43715", "title": "Eyes Wide Shut", "text": "Eyes Wide Shut \u00e8 un film del 1999 prodotto, scritto e diretto da Stanley Kubrick, qui al suo ultimo lavoro come regista. \u00c8 anche l'ultima pellicola girata insieme dalla coppia Nicole Kidman-Tom Cruise.\nTratto liberamente dal romanzo \"Doppio sogno\" di Arthur Schnitzler, il film usc\u00ec postumo negli Stati Uniti d'America il 16 luglio 1999 e fu presentato in anteprima europea alla 56\u00aa Mostra di Venezia (della quale fu il film d'apertura) il 1\u00ba settembre 1999.\nEyes Wide Shut letteralmente significa \u201cocchi spalancati chiusi\u201d ed \u00e8 chiaramente un ossimoro. In gergo si riferisce a una persona, spesso ingenua o sprovveduta, che si rifiuta di vedere qualcosa in piena vista a causa di nozioni preconcette o tab\u00f9. Il titolo potrebbe alludere alla sessualit\u00e0 dei protagonisti nel voler/non voler \u201cvedere\u201d le fantasie sessuali che li turbano.\nTrama.\nBill e Alice, una coppia benestante newyorchese, partecipano al party prenatalizio di un loro amico, il ricco faccendiere Victor Ziegler. Lui giovane e avvenente medico, dopo essere stato avvicinato da due belle ragazze, viene chiamato a soccorrere in incognito una tale Amanda, vittima di overdose mentre si trovava in compagnia del padrone di casa. Alice, nel frattempo, respinge le gentili avance di un maturo e ambiguo ungherese Sandor Szavost, preoccupata dell'assenza di suo marito, visto poco prima in compagnia delle due ragazze.\nLa sera successiva, marito e moglie parlano della festa sotto l'effetto della marijuana e la discussione assume toni aspri. Se Bill sostiene la propria fiducia nella reciproca fedelt\u00e0, Alice pare alterarsi, raccontandogli di una loro vacanza estiva quando, colpita dall'avvenenza di un giovane ufficiale di Marina, fantastic\u00f2 su un rapporto sessuale con lui, nonch\u00e9 la fuga dal tetto coniugale. Bill ne resta fortemente turbato quando una telefonata dalla famiglia di un suo assistito appena deceduto, lo distoglie da questa situazione critica. Giunto in casa del defunto per porgere le condoglianze alla figlia Marion, Bill riceve un'esplicita dichiarazione d'amore che egli declina con fermezza.\nScosso dai recenti avvenimenti, Bill vaga per la New York notturna fino a farsi adescare da Domino, una giovane prostituta che lo porta a casa sua, pagandola ma senza consumare perch\u00e9 viene raggiunto con il cellulare da Alice che non lo vede rincasare. Di nuovo in strada, Bill entra in un locale di musica jazz, dove incontra Nick Nightingale, un pianista ex compagno di universit\u00e0 e rivisto al party di Ziegler. Questi gli parla di un prossimo lavoro in un luogo segreto, un esclusivo convito orgiastico dove deve suonare a occhi bendati.\nCurioso pi\u00f9 che mai, nonostante le preghiere di Nick, Bill viene a conoscenza di alcuni dettagli, come la parola d'ordine \"Fidelio\", l'indirizzo e l'obbligo di indossare una maschera. Di sua iniziativa, l'uomo si reca quindi presso un noleggiatore di costumi slavo, il signor Milich, imbattendosi in un'ennesima situazione scabrosa: la figlia adolescente del negoziante viene sorpresa in compagnia di due maturi giapponesi. Il signor Milich, in uno scoppio d'ira, minaccia di denunciare i due uomini, prima di servire Bill.\nNoleggiato il costume, Bill raggiunge in taxi una sontuosa villa dove assiste a un'inquietante funzione in cui un officiante, attorniato da baccanti nude, intona un canto che risuona cupamente nel salone, dove tutti gli astanti sono parimenti coperti da una maschera. Inoltrandosi nelle altre sale, Bill assiste a scene di accoppiamenti di ogni tipo, quando una delle baccanti, gi\u00e0 avvicinatasi a lui dopo la funzione, lo avverte del grave pericolo che corre e lo esorta a fuggire, ma Bill viene fermato e condotto da alcuni uomini al cospetto dell'officiante e degli astanti per essere interrogato.\nBill viene cos\u00ec smascherato come intruso ma la donna inaspettatamente interviene da un loggione, offrendosi di espiare la pena al suo posto e ottenendo che egli venga allontanato senza danni, a condizione di non fare menzione ad alcuno di quanto visto. Bill terribilmente spaventato fa rientro a casa, dove trova Alice immersa in un sogno in cui ride sommessamente per ridestarsi in un gran pianto. La donna gli racconta di aver sognato di essere posseduta dapprima dal giovane ufficiale e poi da tanti altri uomini di fronte al marito impotente, uno scenario assai simile a quello da lui vissuto poche ore prima. Bill l'indomani inizia a indagare, apprendendo che Nick \u00e8 stato prelevato a forza dall'albergo in cui alloggiava. Tornando dal signor Milich a restituire il costume, lo slavo lascia intendere di far prostituire sua figlia, mostrandosi riconciliato con i due signori sorpresi la sera prima.\nSempre pi\u00f9 determinato a venire a capo al mistero, Bill si reca al cancello della villa dove riceve un messaggio pi\u00f9 perentorio che intimidatorio. Torna poi con un piccolo regalo dalla prostituta Domino per apprendere dalla sua coinquilina che \u00e8 partita dopo aver appreso di essere sieropositiva. Bill si accorge di essere pedinato cos\u00ec si rifugia in una sala da t\u00e8. Leggendo un giornale viene a sapere della morte per overdose di una tale Amanda Curran, notizia che lo spinge presso un obitorio riconoscendo la ragazza che aveva salvato in casa di Ziegler.\nL'uomo viene convocato in casa del faccendiere che gli rivela alcuni dettagli sul convito, parlandogli di una setta segreta di personaggi altolocati e rimproverandolo per la sua maldestra intrusione con la complicit\u00e0 di Nick, pesantemente redarguito e allontanato, confermando l'identit\u00e0 della ragazza da lui salvata e lasciando intendere - o credere - che sia la stessa ad aver salvato lui. La ragazza sarebbe morta comunque per droga. Le minacce e la presunta punizione, conclude Ziegler, altro non sono che una macabra messa in scena per terrorizzarlo.\nTornato a casa, Bill ritrova la moglie che dorme accanto alla maschera da lui indossata la notte precedente e, piangendo, le annuncia di volerle raccontare tutto. La confessione si conclude all'alba. La mattina stessa la coppia si trova con la figlia Helena in un negozio di giocattoli. Alice dice al marito quanto sia un bene essersi destati dai propri sogni, aggiungendo che resta una cosa importante da fare: \"scopare\".\nProduzione.\nPreproduzione.\n\"C'\u00e8 inoltre un romanzo di Arthur Schnitzler, \"Doppio sogno\", che vorrei fare ma su cui non ho ancora cominciato a lavorare\". Cos\u00ec dichiarava Stanley Kubrick a Michel Ciment nel corso di un'intervista all'epoca dell'uscita di \"Arancia meccanica\". Il testo di Schnitzler, scoperto agli inizi degli anni cinquanta, l'aveva profondamente affascinato (\"Esplora l'ambivalenza sessuale di un matrimonio felice e cerca di equiparare l'importanza dei sogni e degli ipotetici rapporti sessuali con la realt\u00e0\"), al punto di decidere di trasformarlo, dopo \"\", nel suo successivo progetto cinematografico.\nNell'aprile del 1971 un comunicato della Warner Bros. (la casa di produzione con la quale Kubrick avrebbe realizzato tutti i suoi film a partire da \"Arancia meccanica\"), dichiarava che il nuovo film del regista sarebbe stato, appunto, \"Traumnovelle\" (titolo originale dell'opera di Schnitzler).\nDistolto dal progetto dall'intenzione di portare sullo schermo il romanzo di Anthony Burgess (mentre nel frattempo pensava di realizzare, e accantonava il monumentale film su Napoleone Bonaparte) Kubrick avrebbe tenuto in serbo il testo schnitzleriano fino al 1994, quando decideva di contattare lo scrittore Frederic Raphael, gi\u00e0 collaboratore di Stanley Donen e John Schlesinger, per trarne una sceneggiatura.\nIl clamore e la curiosit\u00e0 morbosa intorno al progetto del regista, di nuovo al lavoro nove anni dopo \"Full Metal Jacket\" (le riprese di \"Eyes Wide Shut\" iniziano il 4 novembre del 1996 e si concludono il 3 febbraio 1998), il fatto di avere scelto come protagonisti due star come Tom Cruise e Nicole Kidman, ai tempi sposati anche nella realt\u00e0 (si sarebbero separati a breve, restando questo film l'apice della carriera in coppia), nonch\u00e9 la sua morte improvvisa meno di una settimana dopo averne completato il montaggio, hanno fatto del suo ultimo film, prima ancora di essere visto, uno dei pi\u00f9 chiacchierati e attesi della storia del cinema.\nRiprese.\nIl Greenwich Village di Manhattan \u00e8 ricostruito negli studi cinematografici londinesi di Borehamwood. Secondo un'intervista con Cruise, la ricostruzione manca della grande sporcizia e dei numerosi sacchi della spazzatura presenti sui marciapiedi. Da notare una cassetta della posta ricorrente in diverse scene e recante lo stesso graffito.\nPrevisti due mesi, le riprese ne durarono quindici (due settimane solo per filmare la scena dell'acquisto e la lettura del giornale).\nCast.\nSky du Mont, nel ruolo del maturo corteggiatore ungherese di Alice, \u00e8 un caratterista tedesco interprete di diversi film (\"I ragazzi venuti dal Brasile\") e di alcuni episodi della serie poliziesca \"L'ispettore Derrick\".\nNella sequenza dell'orgia, il cerimoniere mascherato che officia il rito \u00e8 interpretato da Leon Vitali, collaboratore abituale di Kubrick e gi\u00e0 interprete di Lord Bullingdon in \"Barry Lyndon\". Un altro collaboratore del regista, Emilio D'Alessandro, appare fuggevolmente e non accreditato, come l'edicolante di giornali.\nOriginariamente per la parte interpretata da Marie Richardson era stata scelta Jennifer Jason Leigh. Dopo avere visto il girato, per\u00f2, Kubrick, insoddisfatto del risultato, decise di convocarla nuovamente ma la Leigh era impegnata sul set di \"eXistenZ\" di David Cronenberg. A causa della sua indisponibilit\u00e0 la scena venne perci\u00f2 girata con la Richardson.\nLa parte di Victor Ziegler, l'amico faccendiere di Bill, era stata inizialmente assegnata a Harvey Keitel, che per\u00f2 abbandon\u00f2 a circa met\u00e0 delle riprese a causa dell'esasperante lentezza certosina di Kubrick. Come poi dichiarato dalla vedova del regista, Christiane, in qualit\u00e0 di sostituto venne inizialmente preso in considerazione Woody Allen, per poi ripiegare sul regista e attore Sydney Pollack.\nCate Blanchett doppia Abigail Good nel ruolo della donna in maschera durante la scena dell'orgia; la Blanchett \u00e8 stata consigliata da Tom Cruise e Nicole Kidman, mentre Leon Vitali era alla ricerca di una voce calda e sensuale per il doppiaggio.\nColonna sonora.\nLa colonna sonora del film \u00e8 stata pubblicata nel 1999 su formato CD dalle etichette discografiche Reprise Records e Warner Bros. Records.\nMasked Ball.\nIl brano \"Masked Ball\", presente come commento alla scena preparatoria dell'orgia, deriva da un riarrangiamento di una precedente composizione di Jocelyn Pook, chiamata Backwards Priests, contenuta nell'album \"Deluge\" distribuito in Gran Bretagna dalla Virgin Records nel 1997. Lo stesso brano, scritto dopo che la coreografa Yolande Snaith ha provato la scena dell'orgia durante il ballo in maschera, presenta una liturgia ortodossa rumena registrata in una chiesa a Baia Mare, suonata al contrario come traccia di riferimento. All'uscita del film alcuni ipotizzavano che il brano utilizzasse frammenti di una messa in latino (probabilmente gregoriana), riprodotta al contrario. In realt\u00e0, le parole cantate appartengono a un canto o pi\u00f9 propriamente canone, detto anaphora, che sarebbe l'ultima parte della messa bizantina ortodossa recitato da due sacerdoti rumeni. Pook ha dichiarato in un'intervista che capovolgendo l'ordine delle parole recitate avrebbe dato loro un \"sapore diabolico\". Kubrick ha enfatizzato questo facendo camminare l'attore in tunica rossa in senso antiorario all'interno del cerchio di donne.\nDistribuzione.\nEdizione italiana.\nCome da storica consuetudine dei film di Stanley Kubrick, i testi scritti come lettere o giornali erano tradotti nella lingua della rispettiva versione, come avvenne per esempio per il delirante dattiloscritto in \"Shining\". Per la versione italiana Kubrick si avvaleva degli amici e stretti collaboratori Riccardo Aragno e Mario Maldesi. Nelle edizioni home video, il cognato Jan Harlan ha fatto eliminare tutte le parti tradotte e l'accreditamento dei loro nomi.\nRade \u0160erbed\u017eija, nel ruolo del negoziante di costumi, doppia s\u00e9 stesso sia nella versione italiana sia nella versione francese.\nHome video.\nLa successiva edizione in blu-ray (2008), anzich\u00e9 rispettare il formato voluto da Kubrick per l'home-video (cio\u00e8 il 4:3), \u00e8 stata tagliata in formato 16:9, avvicinandosi cos\u00ec al formato originale di sala (ovvero 1,85:1). Infatti, sebbene il regista avesse girato il film per il formato widescreen, marc\u00f2 l'obiettivo di ripresa in modo tale da lasciare abbastanza \"zona sicura\" sopra e sotto l'inquadratura, ottenendo cos\u00ec direttamente il formato 4:3 necessario al mercato home-video dell'epoca (i televisori widescreen non erano ancora molto diffusi); al contempo, in sala cinematografica veniva utilizzato un soft matte per ritagliare l'immagine al formato widescreen.\nPer rispettare la volont\u00e0 di Kubrick, la versione blu-ray avrebbe dovuto essere rimasterizzata in formato 1440\u00d71080 (con due bande nere laterali, a destra e a sinistra) anzich\u00e9 in 1920\u00d71080.\nIn Italia sono state commercializzate tre differenti versioni in DVD; una prima nel 2000 e una seconda nel 2001, entrambe in formato 4:3, e una terza del 2007 contenente due DVD. Quest'ultima versione adotta un formato di masterizzazione errato: anamorfico 16:9 che dunque presenta il fotogramma dell'inquadratura monco di una parte superiore e soprattutto inferiore, proprio come la versione in blu-ray.\nCensura.\nLa scena dell'orgia, nella versione per il mercato americano, \u00e8 stata censurata elettronicamente nei punti pi\u00f9 scabrosi, per esempio apponendo dell'indumento intimo alle due baccanti altrimenti totalmente nude e coprendo degli individui in copula con delle sagome di persone spettatrici. In Italia il film \u00e8 vietato ai minori di 14 anni.\nAccoglienza.\nIncassi.\nNel novembre del 1999 la Warner Bros. dichiar\u00f2 pubblicamente che, con un guadagno globale di 155\u00a0655\u00a0000\u00a0$, \"Eyes Wide Shut\" si assestava come il maggiore successo commerciale di Kubrick.\nCritica.\nNel giudizio del critico Enrico Ghezzi, \"(\u00e8) il film pi\u00f9 lavorato e complesso che sia dato di vedere\", un film \"che richiede espressamente un \"di pi\u00f9\" di uno sguardo attento\".\nCuriosit\u00e0.\nIl film, come del resto gran parte delle opere di Kubrick, presenta una serie di curiosit\u00e0:"}
{"id": "43718", "revid": "1446238", "url": "https://it.wikipedia.org/wiki?curid=43718", "title": "Targhe d'immatricolazione della Bosnia ed Erzegovina", "text": "Le targhe d'immatricolazione della Bosnia ed Erzegovina sono utilizzate per identificare i veicoli immatricolati nello stato balcanico.\nCaratteristiche.\nA partire dal 28 settembre 2009 le targhe standard sono composte da una banda blu, con la sigla automobilistica internazionale BIHdi colore bianco, sul lato sinistro, e sette caratteri (cinque cifre e due lettere) pi\u00f9 marcati rispetto a quelli del sistema precedente in uso dal 1998, con formato X00-X-000 (dove X = lettera e 0 = cifra) sia per gli autoveicoli sia per i motoveicoli. &lt;br&gt;Valide in tutto il territorio nazionale, non permettono l'identificazione della zona di immatricolazione, come invece avveniva fino a febbraio del 1998. &lt;br&gt;Il font utilizzato \u00e8 il FE-Schrift. Le lettere usate sono: A, E, J, K, M, O e T in maiuscolo, comuni all'alfabeto latino e a quello cirillico. Le dimensioni sono conformi agli standard europei: le targhe automobilistiche ordinarie misurano 520 \u00d7 110 mm, quelle su doppia linea 280 \u00d7 200 mm, quelle dei motocicli sono di 190 \u00d7 150 mm.\nVarianti.\nLe targhe degli automezzi dell'esercito utilizzano ancora il vecchio formato emesso dal 1995 al 1998, ma a sinistra al posto della banda blu \u00e8 posizionata la bandiera nazionale che sormonta le lettere nere a caratteri ridotti OS BiH, che stanno per \"Oru\u017eane Snage Bosne i Hercegovine\" (\"Forze Armate della Bosnia ed Erzegovina\"); il blocco alfanumerico \u00e8 composto da un numero di sei cifre, un trattino e una lettera. \nI targhe d'immatricolazione delle macchine agricole presentano caratteri di colore verde, quelli delle macchine da lavoro hanno invece lettere e cifre bianche su fondo blu.\nNelle targhe diplomatiche, i cui caratteri sono gialli su fondo azzurro, il numero a due cifre che precede il codice identifica lo Stato della rappresentanza o l'organizzazione internazionale.\nIl formato per i proprietari di veicoli non residenti in Bosnia-Erzegovina e le targhe da esportazione hanno i caratteri blu.\nGli automezzi della NATO sono riconoscibili per le targhe con la scritta NATO nera in campo celeste.\nLe targhe dei veicoli delle forze dell'ONU e dell'Alto commissariato delle Nazioni Unite per i rifugiati hanno i caratteri di colore azzurro; le rispettive serie alfanumeriche iniziano con UN e UNHCR.\nI veicoli dell'EUFOR hanno targhe blu con la sigla EUFOR gialla, le dodici stelle dell'Unione Europea e un numero di quattro cifre, anch'esso di colore giallo.\nLe targhe d'immatricolazione degli automezzi dell'OSCE presentano a sinistra (in alto nelle targhe posteriori su doppia linea) la dicitura OSCE, seguita da un numero progressivo di tre cifre e dalle lettere fisse MB, che stanno per \"Mission to Bosnia and Herzegovina\".\nDal 1998 al 27/09/2009.\nPer decisione dell'Alto rappresentante per la Bosnia ed Erzegovina, Carlos Westendorp, le targhe d'immatricolazione vennero riformate nel 1998 per evitare l'ostilit\u00e0 tra le etnie del Paese. Si voleva infatti eliminare ogni riferimento alla provenienza. Le targhe standard restarono bianche con caratteri neri, ma composte da tre cifre, un trattino, una lettera priva di significato, un altro trattino ed ulteriori tre cifre (000-X-000). Come nel sistema attuale, le lettere usate avevano uguale forma sia nell'alfabeto latino che in quello cirillico. Il font utilizzato era il DIN. Introdotte nel mese di febbraio del 1998, a partire dal 1\u00ba agosto dello stesso anno sostituirono completamente quelle emesse prima della riforma e sono ancora in circolazione.\nVeicoli dell\"'EUPM\".\nDal 2003 al 30 giugno 2012 i veicoli dell'EUPM (\"European Union Police Mission\") avevano emesso targhe con caratteri neri in campo giallo; l'acronimo EUPM, di dimensioni ridotte e circondato da dodici stelle, era seguito da un numero di quattro cifre.\nDal 1992 al 1998.\nErzeg-Bosnia.\nLe targhe d'immatricolazione della Repubblica Croata dell'Erzeg-Bosnia, proclamata il 3 luglio 1992, vennero emesse dal secondo semestre dello stesso anno al 1998. &lt;br&gt;Per dimensioni (520 \u00d7 110 mm o 280 \u00d7 200 mm), bordo orizzontale (rosso e blu) e font erano analoghe a quelle croate, eccettuata la forma dello scudo. &lt;br&gt;Anche il formato utilizzato dagli automezzi della Polizia era simile a quello croato: due numeri blu di tre cifre erano separati dal logo del Corpo di forma circolare con all'interno la scritta POLICIJA HZHB (iniziali di \"Hrvatska Zajednica Herzeg-Bosnia\", ossia \"Comunit\u00e0 Croata di Erzeg-Bosnia\"). &lt;br&gt;Le targhe prova assegnate ai concessionari erano di cartone, con la parola KU\u00d2NJA o PROBA che sormontava la sigla del comune e una coppia di numeri di dimensioni leggermente ridotte e separati da un trattino.\nRepubblica Serba di Bosnia.\nLe targhe della Repubblica Serba di Bosnia, emesse dal secondo semestre del 1992 al 1998, misuravano 420 \u00d7 110 mm. La sigla del comune era anteposta allo scudo serbo e a due numeri di due cifre separati da un trattino. I caratteri erano generalmente quelli cirillici; facevano eccezione i veicoli i cui proprietari dovevano spesso attraversare il confine per motivi di lavoro e quelli immatricolati fino ai primi mesi del 1993, la cui sigla era impressa in caratteri latini.\nNelle targhe dei rimorchi la numerazione (costituita da due cifre, un trattino e altre due cifre) precedeva anzich\u00e9 seguire la sigla dell'area di immatricolazione. &lt;br&gt;Nelle targhe delle macchine agricole, gialle con caratteri neri, sulla linea superiore era posizionato per intero il nome del comune in cirillico maiuscolo, su quella inferiore la numerazione (composta da un massimo di quattro cifre) era posposta allo scudo serbo. &lt;br&gt;Nei veicoli dell'Esercito le lettere rosse BCP (dal 1993 al 1995) o BPC (dal 1995 al 1998) a sinistra erano le iniziali di \"Repubblica Serba di Bosnia\" in cirillico; dal 1992 al 1993 sormontavano le lettere, allineate in verticale e anch'esse rosse, B\u0438X, corrispondenti all'acronimo \"BiH\" dell'alfabeto latino. Precedevano una linea nera verticale, la bandiera della Repubblica Serba di Bosnia, un'altra linea nera verticale, una lettera dell'alfabeto cirillico, un trattino corto ed un numero progressivo di quattro cifre.&lt;br&gt;Le targhe prova per concessionari e rivenditori di veicoli erano di cartone; la dicitura \u041fPO\u0411A (cio\u00e8 \"PROVA\") era posizionata sopra la sigla del comune, lo scudo serbo e una coppia di numeri separati da un trattino.&lt;br&gt; I codici utilizzati e i comuni o Corpi corrispondenti erano i seguenti (quelli non documentati sono contrassegnati con un asterisco):"}
{"id": "43721", "revid": "1318658", "url": "https://it.wikipedia.org/wiki?curid=43721", "title": "Shining (film)", "text": "Shining (\"The Shining\") \u00e8 un film del 1980 diretto da Stanley Kubrick e da lui scritto insieme a Diane Johnson.\nTratto dal romanzo omonimo scritto da Stephen King nel 1977, il film narra il dramma di una famiglia che deve svernare in totale isolamento in un hotel in alta montagna, teatro di eventi inquietanti e soprannaturali che portano il padre Jack a impazzire, manifestando istinti omicidi. Il figlio, il piccolo Danny, dimostra di possedere un complesso di facolt\u00e0 extrasensoriali, qui denominate \"the shining\" (tradotto come \"la luccicanza\"), che lo portano ad avere visioni dell'oscuro passato del luogo e degli eventi futuri.\n\"Shining\" rappresenta una tappa dell'itinerario di attraversamento-appropriazione-sfondamento dei generi cinematografici attuata da Kubrick nel corso della sua carriera. Divenuto presto un cult movie, \u00e8 entrato nell'immaginario collettivo ed \u00e8 stato a volte classificato come il miglior film horror in assoluto. \"Shining\" \u00e8 stato eletto al 2\u00ba posto tra i migliori film horror della storia del cinema, dopo \"L'esorcista\", in una classifica stilata dalla rivista londinese \"Time Out\". Nel 2008 Empire lo inser\u00ec al 52\u00ba posto nella lista dei 500 migliori film della storia. Nel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nJack Torrance, ex insegnante disoccupato con la passione per la scrittura e con problemi di alcolismo, accetta un lavoro come guardiano invernale dell'Overlook Hotel, un grande albergo sperduto tra le montagne del Colorado, distante chilometri da qualsiasi centro abitato. Durante il colloquio di assunzione con il direttore dell'albergo Stuart Ullman, quest'ultimo sostiene che si tratta di un impiego non dispendioso fisicamente ma che presenta difficolt\u00e0 di adattamento, in quanto rende necessario affrontare cinque mesi di totale isolamento. L'uomo racconta che dieci anni prima un altro incaricato, di nome Delbert Grady, fu colpito da un forte esaurimento nervoso, che lo port\u00f2 a sterminare l'intera famiglia con un'ascia per poi suicidarsi con una doppietta. Jack, quasi divertito, risponde che non \u00e8 una situazione che potrebbe capitargli e che anzi un lavoro silenzioso e solitario come questo gli darebbe la tranquillit\u00e0 necessaria per scrivere il suo romanzo.\nJack, sua moglie Wendy e il piccolo Danny si trasferiscono nell'Overlook Hotel. Il bambino ha un amico immaginario di nome Tony, \"colui che sta dentro la sua bocca\", che gli parla tramite un dito e con la voce di Danny stesso, aiutandolo nei casi di bisogno. Tony gli \"dice\" di essere riluttante ad andare a vivere nell'hotel, fino a quando il bambino ha alcune visioni macabre dell'albergo, che lo terrorizzano. Poco dopo l'arrivo dei Torrance all'albergo, il capocuoco afro-americano Dick Hallorann avverte le capacit\u00e0 di Danny, rivelandogli di possedere anche lui la cosiddetta \"luccicanza\" (\"shining\"), una sorta di potere telepatico e di preveggenza. L'uomo lo avvisa che nell'albergo si possono avere visioni di alcuni brutti eventi che risalgono al passato (l'edificio \u00e8 stato costruito sul sito di un antico cimitero indiano), ma non bisogna averne paura perch\u00e9 si tratta di eventi non pi\u00f9 reali. Danny, improvvisamente e in modo apparentemente inspiegabile, chiede informazioni riguardo alla camera numero 237: Hallorann, senza dargli ulteriori spiegazioni, lo avverte di non avvicinarsi assolutamente a tale stanza.\nTrascorrono i giorni e presto la neve rende impraticabili tutti i collegamenti. Nell'albergo deserto Jack passa le giornate a scrivere il suo romanzo, Wendy a fare i lavori domestici e Danny a fare lunghi giri con il suo triciclo.\nCon il passare del tempo la situazione degenera: Jack inizia a diventare scontroso e irascibile a causa della mancanza di ispirazione per il proprio romanzo, mentre in Danny si moltiplicano le visioni inquietanti, dal singolare incontro con le due figlie gemelle di Grady allo scempio dei loro cadaveri. Tony cerca di rassicurarlo ricordandogli che si tratta di visioni, come le immagini in un libro, e che non gli possono nuocere. Un giorno, per\u00f2, mentre pedala sul triciclo nell'albergo, il bambino trova la porta della camera 237 socchiusa e decide di entrarvi. Nel frattempo Wendy sente Jack urlare; andata a controllare cosa stia succedendo, lui le racconta di avere avuto un incubo in cui ha visto s\u00e9 stesso uccidere la propria famiglia. Subito dopo Danny entra nella sala, molto provato e con graffi e segni sul collo: la madre si convince che sia stato Jack a ferire il figlio e porta Danny nel suo appartamento, al sicuro dal marito.\nJack si sposta nella sala da ballo dell'hotel, dove ha un irreale incontro con un barista degli anni Venti di nome Lloyd, al quale racconta di adorare i suoi familiari, di non aver mai compiuto gesti violenti su di loro e che non oserebbe mai farlo. Wendy lo raggiunge, avvisandolo che nell'albergo ci sarebbe qualcuno che avrebbe aggredito il bambino nella camera 237. Jack si reca sul posto, incontrando una giovane donna nuda nella stanza da bagno che gli viene incontro e lo bacia, per poi tramutarsi in un cadavere in stato di decomposizione.\nA questo punto la mente di Jack vacilla. Egli smette di essere in grado di distinguere le visioni dai fatti reali e si convince di essere bersaglio della sua famiglia, ritenendola causa dei suoi fallimenti. Ritornando nella sala da ballo, assiste ad un party tra spettri e vi incontra il fantasma di Delbert Grady, il suo predecessore, che gli \"conferma\" i suoi sospetti e gli consiglia di eliminare i suoi familiari. Dick Hallorann, nonostante si trovi in Florida, ha un contatto telepatico con Danny e realizza l'imminente pericolo. Wendy nel frattempo non ha pi\u00f9 dubbi sulla follia di Jack quando scopre che i dattiloscritti del romanzo da lui realizzati non sono altro che pagine e pagine piene di una sola frase ripetuta all'infinito: \u00abIl mattino ha l'oro in bocca\u00bb (nell'originale inglese \"All work and no play makes Jack a dull boy\"). In quel momento viene sorpresa dal marito, che, con sguardo folle, sembra incedere minaccioso. Wendy, premunitasi con una mazza da baseball, lo colpisce tramortendolo e lo rinchiude nella dispensa, per poi scoprire che la radio e il gatto delle nevi sono stati sabotati dal marito.\nIl fantasma di Grady libera Jack, il quale si impossessa di un'ascia, la stessa che Grady us\u00f2 per uccidere la sua famiglia, con la quale sfonda la porta del proprio appartamento. Danny riesce a fuggire da una finestra e Wendy si difende dalla furia del marito ferendogli una mano con un coltello da cucina. Nel frattempo Hallorann raggiunge l'albergo con un proprio gatto delle nevi, ma Jack, sentendolo arrivare, lo raggiunge e lo uccide con un colpo d'ascia. La donna fugge alla ricerca del bambino, incappando in alcune presenze terrificanti. Danny, inseguito dal padre armato, si insinua nel labirinto di siepi, che ha gi\u00e0 imparato a percorrere in precedenza, per poi coprire le sue tracce con la neve: cos\u00ec facendo Jack si perde nel dedalo. Danny raggiunge incolume la madre e i due fuggono via insieme con il gatto delle nevi del cuoco.\nIl mattino seguente Jack \u00e8 morto assiderato, in un'inquietante immagine che lo ritrae con gli occhi sbarrati all'ins\u00f9. Il film si chiude mostrando una foto d'epoca scattata durante la festa di gala dell'albergo del 4 luglio 1921, la quale ritrae tra i partecipanti un Jack Torrance sorridente e in abito elegante.\nProduzione.\nGenesi.\nA causa dell'insuccesso commerciale di \"Barry Lyndon\" Stanley Kubrick volle realizzare un film che fosse sia artisticamente soddisfacente sia sufficientemente fruibile dal grande pubblico. Come fu poi riferito a Stephen King, Kubrick ordin\u00f2 al suo staff di portargli una grande quantit\u00e0 di libri horror e si rinchiuse nel suo ufficio per leggerli. La sua segretaria, per un periodo, lo ud\u00ec lanciare continuamente libri contro le pareti della stanza e nell'immondizia e sbraitare insoddisfatto, finch\u00e9 un giorno si accorse di un \"innaturale\" silenzio. Entrata per controllare cosa il regista stesse facendo, lo trov\u00f2 immerso nella lettura di \"Shining\".\nParlando del tema del film Kubrick afferm\u00f2 che \u00abc'\u00e8 qualcosa di intrinsecamente sbagliato nella personalit\u00e0 umana. C'\u00e8 una parte malvagia. Una delle cose che le storie horror possono fare \u00e8 mostrare gli archetipi dell'inconscio; possiamo vedere la parte malvagia senza doverci confrontare con essa in modo diretto\u00bb.\nCasting.\nJack Nicholson fu la prima scelta di Kubrick per il ruolo di Jack Torrance, dato che gli altri attori considerati (tra cui Robert De Niro, che dichiar\u00f2 che il film gli fece fare brutti sogni per un mese, Robin Williams e Harrison Ford) incontrarono la disapprovazione di King. Nella ricerca dell'attore giusto per il ruolo di Danny Kubrick mand\u00f2 alcuni dei suoi dipendenti, Leon e Kersti Vitali, a Chicago, Denver e Cincinnati per creare un campione di interviste fatte a 5000 ragazzini in un periodo di sei mesi. Queste tre citt\u00e0 vennero scelte da Kubrick per trovare un ragazzino con un accento a met\u00e0 tra quello di Nicholson e quello di Shelley Duvall.\nRegia.\nCome di consueto per Kubrick per la pellicola vennero studiate e impiegate notevoli innovazioni tecnologiche, a partire dalla macchina da presa: la \"steadicam\" a mano, che permette movimenti veloci senza vibrazioni, n\u00e9 sobbalzi imprevisti, gi\u00e0 impiegata nei film \"Questa terra \u00e8 la mia terra\", \"Rocky\", \"Il maratoneta\" e \"Halloween - La notte delle streghe\", qui adoperata al massimo della sua potenzialit\u00e0 dal suo stesso inventore, Garrett Brown. Per la maggior parte del film la macchina da presa segue gli spostamenti degli attori precedendoli o seguendoli a breve distanza, e dei lunghi corridoi dell'albergo. \nUna tecnica di montaggio molto particolare \u00e8 quella utilizzata per rappresentare le visioni di Danny. In genere, dopo un primo piano di Danny, appare la visione vera e propria, che \u00e8 realizzata interrompendo bruscamente un'immagine di fondo con un'altra che in genere \u00e8 di fortissimo impatto emotivo, come, per esempio, le scene di sangue.\nRiprese.\nLe riprese del film iniziarono nel maggio del 1978 e terminarono nell'aprile del 1979. Il periodo di produzione, pi\u00f9 di un anno, fu arduo e lungo, spesso con giornate molto stressanti, vista la natura altamente meticolosa di Kubrick.\nShelley Duvall, che confidava in tempi pi\u00f9 brevi, di appena sedici settimane, non andava d'accordo con il regista, discutendo spesso sul set riguardo alle battute, sul suo modo di recitare e tanto altro. L'attrice sub\u00ec un tale stress al punto da ammalarsi e inizi\u00f2 a perdere i capelli. Scatman Crothers, interprete di Halloran, fu appesantito dal ritmo di produzione al punto da minacciare l'abbandono del set. Joe Turkel, interprete del barista Lloyd, rifer\u00ec in un'intervista delle lungaggini per le riprese della scena del bar, arrivando a sei settimane, fino a lavorare anche tredici ore al giorno, aggiungendo che, a fine giornata, i suoi abiti erano intrisi di sudore.\nIl copione subiva continui cambiamenti, anche nella stessa giornata, aumentando cos\u00ec la pressione sugli attori. Jack Nicholson a un certo punto sarebbe diventato cos\u00ec frustrato da gettarne le copie fornitegli dalla troupe, sapendo che in ogni caso sarebbe stato modificato. L'attore, infatti, imparava gran parte delle battute all'impronta, pochi minuti prima dell'inizio delle riprese.\nPer la scena finale nella \"Gold Room\" Kubrick ordin\u00f2 alle comparse di non parlare bens\u00ec mimare delle conversazioni. Consapevole, per esperienza, che le comparse spesso mimano le proprie attivit\u00e0 in modo grossolano, chiese loro di recitare in modo naturale, per dare alla scena il realismo di un salto temporale negli anni venti.\nInterni.\nAvendo scelto il romanzo di King come soggetto del suo film Kubrick, dopo una fase di pre-produzione, fece costruire i set degli interni agli EMI Elstree Studios di Borehamwood, in Inghilterra. Alcuni dei set sono stati concepiti basandosi sull'Ahwahnee Hotel nel Yosemite National Park. Per permettersi di girare le scene in ordine cronologico Kubrick us\u00f2 svariati stage per avere tutti i set a disposizione durante l'intera durata delle riprese. Il set dell'Overlook Hotel fu, all'epoca, il pi\u00f9 grande mai costruito negli studios, dal momento che includeva una ricostruzione a grandezza naturale della facciata dell'albergo. Nel febbraio del '79 il set venne danneggiato da un incendio, causando un ritardo nella produzione, che a sua volta ritard\u00f2 le riprese de \"I predatori dell'arca perduta\" di Spielberg.\nEsterni.\nMentre la maggior parte delle riprese di scene in spazi chiusi, e di alcune riprese esterne dell'Overlook Hotel, venivano realizzate negli studios, una seconda troupe, guidata da John Harlan, si dedic\u00f2 alla riprese di scene esterne. Per la ripresa aerea all'inizio del film venne filmato il Saint Mary Lake e la Wild Goose Island del Glacier National Park, mentre per le riprese del viaggio in macchina della famiglia Torrance venne usata la Going-to-the-Sun Road. Alcune riprese aeree dell'Overlook Hotel furono effettuate presso il Timberline Lodge, che si trova sul monte Hood in Oregon. Queste inquadrature sono riconoscibili dall'assenza del labirinto di siepi, che \u00e8 presente invece nella \"location\" ricostruita. I proprietari del Timberline Lodge chiesero a Kubrick di cambiare il numero della sinistra camera 217, in cui nel romanzo di King ha luogo l'omicidio delle due gemelle, per paura che il pubblico rimanesse impressionato e non volesse pi\u00f9 alloggiarvi. Cos\u00ec Kubrick modific\u00f2 il numero della stanza in 237, che non corrispondeva ad alcuna camera dell'hotel reale. Per contro, dopo l'uscita del film, molti ospiti del Timberline Lodge chiesero di alloggiare proprio nella stanza 237, e non fu possibile accontentarli.\nAlcune inquadrature aeree scartate della scena di apertura sono state introdotte nell'epilogo della prima versione del film \"Blade Runner\" di Ridley Scott, con il lieto fine imposto dalla produzione.\nColonna sonora.\nLa colonna sonora e il \"sound design\" del film sono il frutto di un variegato mosaico: da Wendy (Walter) Carlos, che per i titoli di testa si \u00e8 ispirata al quinto movimento della Sinfonia fantastica di Hector Berlioz, a Rachel Elkind - gi\u00e0 collaboratrici di Kubrick per \"Arancia meccanica\" - a B\u00e9la Bart\u00f3k \"(Musica per archi, percussioni e celesta)\", Gy\u00f6rgy Ligeti, Krzysztof Penderecki, insieme a vari motivi ballabili degli anni venti e trenta. Ecco tutte le musiche riprodotte nel film:\nWendy Carlos descrive cos\u00ec il procedimento con cui ha ottenuto il suono caratteristico della colonna sonora:\nSi tenga presente che le musiche di Bart\u00f3k, Ligeti e Penderecki non sono utilizzate integralmente, e talora sono alterate rispetto alle registrazione originarie.\nLe edizioni del film in DVD pubblicate dal 2001 in poi contengono un audio remixato a 6 canali (Dolby Digital 5.1) che non corrisponde a quello originale monofonico previsto da Kubrick (infatti sono presenti alcune lievi differenze).\nDistribuzione.\nDivieti\nNegli USA \u00e8 stata classificata Rated-\u201cR\u201d, ovvero vietato ai minori di 17 anni \u201cper i contenuti violenti disturbanti e comportamentali, immagini sanguinose, nudit\u00e0 grafica e linguaggi fortemente scurrili\u201d; in Italia \u00e8 stata vietata ai minori di 14 anni, mentre nell\u2019edizione estesa non hanno classificato nessun divieto.\nData di uscita.\nAlcune date di uscita internazionali nel corso degli anni sono state:\nIn occasione dei quarantesimo anniversario dalla pubblicazione del libro di King, Nexo Digital ha redistribuito nella sale il film dal 31 ottobre al 2 novembre 2017. Prima dell'uscita al cinema del seguito \"Doctor Sleep\", il 21 e il 22 ottobre 2019 \u00e8 stata presentata la versione restaurata in 4K dell'edizione estesa (con il doppiaggio ex novo nelle parti inedite in Italia). La rimasterizzazione in 4K \u00e8 stata realizzata usando una nuova scansione in 4K del negativo originale in 35mm al Warner Bros. Motion Picture Imaging. Il regista Steven Spielberg e l\u2019ex assistente personale di Stanley Kubrick, Leon Vitali, hanno lavorato a stretto contatto con il team della Warner Bros. durante il processo di mastering.\nVersioni.\nEsistono tre versioni del film: la versione originale da 146 minuti, la versione di 144 minuti disponibile al pubblico nordamericano e la versione internazionale da 119 minuti.\nDopo la \"premi\u00e8re\" e una settimana di proiezioni della versione originale di 146 minuti Kubrick tagli\u00f2 una scena del finale ambientata in ospedale. La scena vede Wendy in un letto che parla con Mr. Ullman, l'uomo che assunse Jack all'inizio del film, che le dice che la polizia non riesce a trovare il corpo di suo marito all'interno dell'albergo. Il direttore dell'hotel si avvicina al bambino nel letto d'ospedale e gli dona una palla da tennis identica a quella che Danny si vide lanciare sul pavimento dell'albergo dalla stanza 237. Infine viene mostrata la fotografia con Jack. Questa scena, della durata di circa due minuti, fu tagliata da tutte le copie esistenti del film su ordine della Warner Bros., e ci\u00f2 port\u00f2 il film a 144 minuti, la versione distribuita in Nord America il 23 maggio 1980.\nLa versione internazionale dura invece 119 minuti, poich\u00e9 Kubrick decise di tagliare e rimontare personalmente altri 24 minuti del film.\nQuello che segue \u00e8 l'elenco delle parti che Kubrick ha rimosso dalla versione internazionale, ma che \u00e8 tuttora possibile visionare nella versione USA-Canada:\nEdizioni estere.\nKubrick si \u00e8 occupato anche delle versioni del film distribuite nei paesi in cui esso sarebbe stato doppiato. La frase che Jack scrive ossessivamente sulla macchina da scrivere, nella versione originale del film, \u00e8 il proverbio \"All work and no play makes Jack a dull boy\". Kubrick ha per\u00f2 girato questa sequenza modificando la lingua del dattiloscritto in italiano, francese, spagnolo e tedesco, perch\u00e9 il film sarebbe stato doppiato in queste lingue nei rispettivi paesi. Nella seguente tabella sono riportate le frasi nelle diverse lingue e la traduzione in italiano.\nAnche le didascalie del film (inclusa quella sottostante la foto nel finale) sono state tradotte. Purtroppo le edizioni DVD del film in tutto il mondo (distribuite dopo la morte del regista) contengono esclusivamente la versione originale inglese del dattiloscritto e delle didascalie, sacrificando le scelte di Kubrick.\nStanley Kubrick commission\u00f2 alla sua segretaria, Margaret Adams, di battere a macchina la frase \"All work and no play makes Jack a dull boy\" su ciascuna delle circa cinquecento pagine che nel film costituiscono il manoscritto di Jack Torrance. La segretaria impieg\u00f2 mesi dattilografando le pagine ogni giorno in diversi stili per completare il lavoro.\nEdizione italiana.\nL'edizione italiana del film \u00e8 stata diretta da Mario Maldesi, storico direttore di doppiaggio delle versioni italiane dei film di Kubrick da \"Arancia meccanica\" in poi, mentre i dialoghi italiani sono di Simona Izzo. Il film \u00e8 stato doppiato in italiano nella versione integrale di 144 minuti, ma il doppiaggio delle scene inedite non \u00e8 mai stato utilizzato e per l'uscita della versione integrale nel 2019 esse sono state doppiate ex-novo.\nAccoglienza.\nIncassi.\n\"Shining\", al suo esordio negli Stati Uniti, incass\u00f2 , subito dietro a \"L'Impero colpisce ancora\" e \"The Gong Show Movie\". Al suo ritiro dalle sale il film aveva incassato , risultando cos\u00ec il 14\u00b0 miglior incasso del 1980.\nIn Italia il film incass\u00f2 circa \u00a0\u20a4, ponendosi al decimo posto tra i film pi\u00f9 visti dell'anno. Al momento della sua riedizione, nel 2017, la pellicola ha incassato, in tre giorni di proiezione, .\nRecensioni iniziali.\nAlla sua uscita il film ricevette recensioni miste. Janet Masli, del \"The New York Times\", lod\u00f2 l'interpretazione di Nicholson e apprezz\u00f2 l'Overlook Hotel in quanto efficace location per l'horror, ma scrisse che \"perfino le immagini pi\u00f9 sorprendentemente terrificanti del film sembrano imperiose e persino irrilevanti\". \"Variety\" fu molto critico, dicendo che \"Con tutto il possibile per lavorare, [\u2026] Kubrick ha lavorato coll\u2019agitato Nicholson alla distruzione di tutto ci\u00f2 che era cos\u00ec terrificante nel bestseller di Stephen King\". Una critica comune riguardava la lentezza della pellicola, atipica degli horror del periodo. Il film, nel 1980, ebbe due candidature ai Razzie Awards per il peggior regista (Stanley Kubrick) e la peggiore attrice (Shelley Duvall).\nReazione di Stephen King.\nUna delle persone che critic\u00f2 di pi\u00f9 il film fu Stephen King, autore del libro che aveva ispirato Kubrick. King defin\u00ec la pellicola \"fredda e distaccata\", diametralmente opposta all'opera originale. Disse poi che, dal suo punto di vista, aveva trovato il personaggio di Jack \"completamente pazzo fin dalla prima scena\": inoltre non apprezz\u00f2 l'interpretazione della Duvall, dicendo che \"si trova l\u00ec solo per strillare ed essere stupida\". Nonostante ci\u00f2, King, in \"Danse macabre\", mise il film nella lista degli horror \"che hanno dato un contributo peculiare al proprio genere\".\nPrequel.\nLa Warner Bros. voleva fare un prequel del film, con il titolo provvisorio di \"Overlook Hotel\", per raccontare gli eventi narrati all'Overlook Hotel prima dell'arrivo dei Torrance. Nel 2014 il progetto sembrava in dirittura d'arrivo, con direzione affidata al regista Mark Romanek e sceneggiatura firmata da Laeta Kalogridis (\"Shutter Island\"), Bradley Fischer (\"Zodiac\") e James Vanderbilt (\"The Amazing Spider-Man\"). Il progetto per\u00f2 non si \u00e8 concretizzato.\nRemake.\nNel 1988 \u00e8 stato prodotto in Turchia un remake non autorizzato di \"Shining\", intitolato \"Biri beni g\u00f6zl\u00fcyor\".\nSequel.\nNel 2019 \u00e8 stato realizzato il sequel \"Doctor Sleep\", scritto e diretto da Mike Flanagan e tratto dall'omonimo romanzo di Stephen King.\nIl romanzo di King \"Doctor Sleep\" \u00e8 un sequel del suo romanzo horror del 1977 \"Shining\", in cui il personaggio di Danny Torrance appare adulto.\nNell'aprile 2020 uno spin-off intitolato \"Overlook\" \u00e8 entrato in fase di sviluppo per HBO Max, poi abbandonato nel 2021."}
{"id": "43723", "revid": "46480", "url": "https://it.wikipedia.org/wiki?curid=43723", "title": "Pirro", "text": "Appartenente alla casa degli Eacidi (che dichiarava di discendere da Neottolemo, figlio di Achille) e imparentata agli Argeadi e quindi ad Alessandro Magno, dal 306 a.C. fu re della sua gente, i Molossi, trib\u00f9 preponderante dell'antico Epiro nei periodi 288-285 a.C. e 273-272 a.C. La storia lo accredita come uno dei principali antagonisti della Repubblica romana.\nFu uno dei condottieri alessandrini pi\u00f9 rilevanti, tanto che Annibale lo ritenne il pi\u00f9 astuto degli strateghi. Fu per\u00f2 anche abile diplomatico e valido propagandista del proprio stesso mito: diffuse la voce che Achille e Eracle fossero suoi avi. Il libro di storie di Timeo di Tauromenio si conclude con le sue gesta e Plutarco gli dedic\u00f2 una delle sue \"Vite parallele\", raffrontandolo a Gaio Mario.\nInfanzia e giovinezza.\nNato nel 318 a.C. da Eacide, sovrano dell'Epiro, e da Ftia, di stirpe tessala, la sua giovinezza fu tutto fuorch\u00e9 quieta. Infatti, quando aveva due anni il padre fu esiliato dai sudditi in rivolta e mor\u00ec di morte violenta. Nel 317 a.C., quindi, Pirro, insieme alla madre e alle sorelle, fu accolto da Glaucia (re dei Taulanti, una delle pi\u00f9 importanti trib\u00f9 d'Illiria), la cui moglie, Beroea, discendente degli Eacidi, si assunse il compito di educare il bambino.\nNel 306 a.C., all'et\u00e0 di tredici anni, fu rimesso al posto di comando che gli spettava, anche se appena quattro anni dopo fu detronizzato da Cassandro I, re di Macedonia, che impose come sovrano Neottolemo II. Nuovamente esiliato, partecip\u00f2 alle Guerre dei Diadochi sotto le bandiere del cognato Demetrio Poliorcete (che aveva sposato la sorella di Pirro, Deidamia) e in particolare si distinse nella battaglia di Ipso in Frigia (301 a.C.).\nIn seguito, nel 299 a.C., fu trattenuto come ostaggio ad Alessandria d'Egitto, presso Tolomeo I, in ossequio alle condizioni di un trattato tra Demetrio e Tolomeo stesso. In quella condizione di semi-prigionia conobbe e spos\u00f2 Antigone, figlia di Berenice, terza moglie di Tolomeo: strinse cos\u00ec un'alleanza che gli permise, nel 298 a.C., di tornare nell'Epiro da sovrano, costringendo il cugino usurpatore a dividere il trono assieme a lui. Una diarchia che non dur\u00f2 molto, se \u00e8 vero che Neottolemo mor\u00ec avvelenato dopo qualche mese.\nNel 295 a.C., Pirro trasfer\u00ec la capitale del regno nella citt\u00e0 marittima di Ambracia. Essendo morta Antigone, si rispos\u00f2 con Lanassa, figlia di Agatocle, re di Siracusa, che gli port\u00f2 in dote Corcira.\nNel 292 a.C., Pirro intraprese una guerra contro l'antico alleato Demetrio invadendo e occupando l'Acarnania e l'Amfilochia e, sia pure brevemente, la Tessaglia. L'anno seguente Demetrio rispose conquistando Corcira, approfittando dell'invito di Lanassa, moglie di Pirro, in rotta con il marito per la sua poligamia, ad occupare l'isola e a sposarla.\nNel 289 a.C. Demetrio gli concesse le regioni conquistate in cambio della pace e Pirro accett\u00f2 ma l'anno seguente, mentre Demetrio subiva ad Anfipoli l'attacco di Lisimaco, Pirro ruppe il precedente trattato e invase la Macedonia ottenendone il trono congiuntamente a Lisimaco.\nLa durata del suo regno \u00e8 oggetto di controversie: Dexippo e Porfirio affermano che Pirro tenne la corona per appena sette mesi e quindi nell'inverno tra il 287 e il 286 a.C.; altri scrittori sostengono invece che il suo regno inizi\u00f2 poco dopo la morte di Demetrio, anche se probabilmente fu pi\u00f9 duraturo. In ogni caso, Pirro riusc\u00ec a conquistare anche il resto delle terre un tempo possedute da Demetrio, per poi venirne scacciato da Lisimaco stesso, che nel 284 a.C. pot\u00e9 brevemente invadere lo stesso Epiro, approfittando dell'assenza di Pirro.\nLa campagna militare in Italia.\nNel 281 a.C. la citt\u00e0 di Taranto, in Magna Grecia entr\u00f2 in conflitto con Roma, e stava preparandosi a un attacco romano che le avrebbe inferto una sicura sconfitta. Roma era gi\u00e0 diventata una potenza egemone, e si muoveva con l'intenzione di sottomettere tutte le citt\u00e0 della Magna Grecia. I tarantini mandarono una delegazione a Pirro, perch\u00e9 intervenisse e la salvasse dalla conquista romana.\nPirro, gi\u00e0 desideroso di vittorie, vide la possibilit\u00e0 di fondare senza sforzi un regno in Italia, nonch\u00e9 quella di conquistare la Sicilia ed espandersi in Africa; inoltre, fu incoraggiato nell'impresa dalle predizioni dell'oracolo di Delfi, nonch\u00e9 dall'aiuto dei re ellenistici: Tolomeo Cerauno gli forn\u00ec truppe mentre Antigono II una piccola flotta ed Antioco I danaro. In vista dell'impresa Pirro riconquist\u00f2 l'isola di Corcira e affid\u00f2 il proprio regno al figlio quindicenne Tolomeo.\nLo sbarco nell'Italia meridionale e i primi successi (280-279 a.C.).\nPirro sbarc\u00f2 in Italia nel 280 a.C. con 3 000 cavalieri, 2 000 arcieri, 500 frombolieri, 20 000 fanti oltre a venti elefanti da guerra, che per la prima volta appaiono sul suolo italico. Precedentemente aveva inviato un suo generale, Milone, con un distaccamento di oltre 3 000 soldati per rafforzare la guarnigione di Taranto. Pirro riesce anche ad ottenere l'alleanza dei Sanniti.\nIn un primo momento il sovrano, inferiore per numero di soldati, cerc\u00f2 un negoziato con il console Publio Valerio Levino, che per\u00f2 fall\u00ec. Poi, per\u00f2, grazie alla superiorit\u00e0 della cavalleria e alla potenza degli elefanti, egli batt\u00e9 nella battaglia di Heraclea i Romani, guidati da Levino.\nI Romani persero circa 7 000 uomini, in una sconfitta assicurata anche dallo spavento che ebbero alla visione dei pachidermi, a loro sconosciuti; Pirro perse 4 000 uomini, che per\u00f2 furono presto rimpiazzati dai soldati di alcune trib\u00f9 italiche (Lucani, Bruzi e Messapi) e citt\u00e0 magnogreche (Crotone, Locri Epizefiri), le quali, alla notizia della vittoria, ne approfittarono per unirsi a lui. La nuova situazione di vantaggio permise a Pirro di proporre una tregua a Roma, che per\u00f2 fu rifiutata. Pirro pass\u00f2 l'inverno tra il 280 e il 279 in Campania, prima di invadere la Puglia.\nNel 279 a.C. i Romani si scontrarono con Pirro ad Ascoli di Puglia, dove furono nuovamente sconfitti (persero 6 000 uomini), infliggendo tuttavia, in proporzione, perdite talmente alte alla coalizione greco-italico-epirota (3 500 soldati) che Pirro fu costretto a riparare in Sicilia con l'esercito, presso quelle stesse citt\u00e0 che pretendeva di proteggere, per evitare ulteriori scontri. Si narra che abbia dichiarato, alla fine della battaglia: \u00ab\u1f0a\u03bd \u1f14\u03c4\u03b9 \u03bc\u03af\u03b1\u03bd \u03bc\u03ac\u03c7\u03b7\u03bd \u03bd\u03b9\u03ba\u03ae\u03c3\u03c9\u03bc\u03b5\u03bd, \u1f00\u03c0\u03bf\u03bb\u03ce\u03bb\u03b1\u03bc\u03b5\u03bd\u00bb (\u00abUn'altra vittoria cos\u00ec e sar\u00f2 perduto.\u00bb). Da questo episodio l'uso del termine vittoria di Pirro.\nEutropio racconta che, camminando sul campo di battaglia tra i cadaveri dei nemici, notando che tutti erano stati feriti al petto e che i loro volti conservavano ancora un'espressione agguerrita e indomita, Pirro abbia esclamato: \"Se avessi avuto simili soldati avrei conquistato il mondo\".\nVanno tenuti in conto diversi fattori per valutare la portata dell'avanzata di Pirro: innanzitutto, egli \u00e8 abbastanza presto percepito come un tiranno dai Tarantini, che ritirano il loro appoggio; Pirro, d'altra parte, ha difficolt\u00e0 a muovere il proprio esercito sugli Appennini; infine, la resistenza romana \u00e8 determinata dal proprio valore nazionale, quello di una realt\u00e0 statuale intimamente radicata al territorio (cosa che non valeva per gli eserciti ellenistici, composti soprattutto da mercenari).\nLa campagna militare in Sicilia (278-276 a.C.).\nNel 278 a.C. Pirro ricevette due offerte allo stesso tempo: da un lato, le \"poleis\" siceliote gli proposero, in quanto genero di Agatocle, di scacciare i Cartaginesi dalla met\u00e0 occidentale dell'isola; dall'altro, i Macedoni gli chiesero di salire al trono di Macedonia al posto di re Tolomeo Cerauno, decapitato nell'invasione della Grecia e della Macedonia da parte dei Galati. Pirro giunse a conclusione che le opportunit\u00e0 maggiori venivano dall'avventura in Sicilia, e decise di recarvisi.\nNel racconto plutarcheo Pirro dice al compagno Cinea:\nLa scelta di Pirro rinvia al desiderio di mettere in piedi un regno che unisse la grecit\u00e0 italiota e siceliota e che riuscisse a fronteggiare le potenze di Roma e Cartagine.\nIn Sicilia, i Cartaginesi stavano tentando di avvantaggiarsi della instabilit\u00e0 politica dominante sull'isola determinatasi dopo la morte di Agatocle: le maggiori \"poleis\" erano in mano di signori locali (un Eracleide a Leontinoi, un Tindaro a Tauromenion, un Onomarco a Katane), mentre a Siracusa era stato eletto \"strateg\u00f2s aurokr\u00e1tor\" Iceta di Siracusa, che ricopr\u00ec la carica fino al 279 a.C. A Siracusa era in atto un conflitto interno, motivato dal rifiuto di concedere la cittadinanza ai mercenari di Agatocle ora senza padrone. Concordato con essi che avrebbero potuto vendere i propri beni e lasciare la Sicilia, essi si allontanarono da Siracusa, ma razziarono Gela e Camarina, per poi volgersi verso Messana, che fu occupata e ribattezzata Mamertina, dal nome che essi stessi si erano dato, \"Mamertini\" (preso a sua volta dal nome del dio osco della guerra, Mamer). Le scorribande mamertine erano coperte da Roma, che nel mentre aveva ampliato la propria sfera di influenza fino a Reghion (Reggio Calabria), dove \u00e8 inviata la \"legio Campana\". In questo panorama, i Cartaginesi erano riusciti ad imporsi in tutta l'isola (segnatamente ad Akragas, ma anche a Gela, dove poi sarebbe passato il tiranno Finzia, che avrebbe raso al suolo la citt\u00e0 e deportato la popolazione per fondare, nei pressi dell'odierna Licata, il centro di Finziade): solo Mamertina e Siracusa erano rimaste libere. Quando i Mamertini decisero di scagliarsi contro quest'ultima, Siracusa, insieme ad Akragas e Leontini, ricorse a Pirro, sperando, probabilmente, che l'intervento del condottiero epirota rappresentasse una fase transitoria. I Cartaginesi decisero a questo punto di accordarsi con i Romani, con i quali stipularono un trattato difensivo (il cui contenuto \u00e8 riportato da Polibio, 3, 25), anticipando Pirro, che aveva la medesima intenzione.\nNel 278 a.C. Pirro, dopo aver preparato la spedizione con l'invio di ambasciatori, riusc\u00ec a sfuggire alla flotta punica e ad approdare con 10 000 uomini a Tauromenion, appoggiato dal tiranno Tindaro. Di qui, seguito via mare dalla flotta, giunse trionfalmente a Siracusa, accolto come un liberatore. Nella \"polis\" aretusea riusc\u00ec a mediare tra Thoinon e Sosistrato: il primo \u00e8 fatto \"phr\u00f3urarchos\" (cio\u00e8 sovrintendente ai \"phrouria\"), il secondo \u00e8 posto al comando dei mercenari. Stando a Polibio, ricevette la carica di \"eghemon\" e di \"basileus\". Riprese la simbologia usata da Agatocle nella coniazione di monete d'argento (la testa di \"kore\"), segno del desiderio di richiamarsi all'ex suocero. Stessa cosa accade per le pregiatissime monete d'oro, con l'immagine della dea Nike. In gran parte per merito dei Siracusani, riusc\u00ec a mettere in piedi una flotta di duecento navi.\nNominato cos\u00ec re di Sicilia, \nNel 277 a.C. prese avvio il conflitto con i Cartaginesi: inizialmente furono conquistate facilmente Akragas, Eraclea Minoa, Selinunte, Halikyai e Segesta. Maggiore resistenza fu incontrata a Panormos e a Erice, la pi\u00f9 munita fortezza filo-cartaginese sull'isola, Lilybaion, invece, risult\u00f2 inespugnabile: un assedio di due mesi risult\u00f2 vano. I Cartaginesi avanzarono proposte di pace (tradendo l'accordo con i Romani), offrendo a Pirro la propria flotta per portarlo in Italia e qui attaccare Roma, ma questi rifiut\u00f2. Pare che a questo punto Pirro concepisse un piano analogo a quello che aveva condotto Agatocle a portare la guerra in Africa. Per questa ragione cerc\u00f2 di finanziare la costruzione di una flotta, imponendo alle \"poleis\" siceliote la spesa. Pirro cerc\u00f2 di reagire imponendo una vera e propria dittatura su tutte le citt\u00e0 greche, che fece presidiare con forti guarnigioni ma con tali misure si alien\u00f2 tutti i consensi. I Cartaginesi tentarono di trarne giovamento inviando una seconda armata in Sicilia e furono prontamente sconfitti. Tuttavia, Pirro, informato dai Tarantini che Roma era riuscita ad occupare gran parte della Magna Grecia e conscio della sua impopolarit\u00e0 tra i Sicelioti, decise poco dopo di abbandonare la Sicilia e di tornare in Italia.\nAl riguardo la tradizione afferma che il sovrano, rivolgendosi ad alcuni compagni poco dopo aver abbandonato l'isola, esclamasse: \"Che meraviglioso campo di battaglia stiamo lasciando, amici miei, a Cartaginesi e Romani\".\nLa fine della guerra (275 a.C.).\nQui, i Romani lo aspettavano: nel 275 a.C. mossero a battaglia contro un esercito epirota stanco e provato da anni di lotte lontano dalla patria, presso \"Maleventum\". La battaglia, sebbene risultasse inconcludente dal punto di vista tattico, segn\u00f2 la decisione del re epirota di ritornare in patria, dal momento che non aveva ricevuto alcun rinforzo dalla Grecia e dagli altri sovrani ellenistici cui era stata fatta richiesta. In ricordo della battaglia, i Romani ribattezzarono il villaggio \"Beneventum\".\nRitorno in Epiro e morte.\nPirro abbandon\u00f2 la campagna d'Italia e torn\u00f2 in Epiro, dove, non pago del grave prezzo in uomini, denaro e mezzi della sua avventura a Occidente, due anni dopo prepar\u00f2 un'altra spedizione bellica contro Antigono II Gonata: il successo fu facile e Pirro torn\u00f2 a sedersi sul trono macedone.\nNel 272 a.C., Cleonimo, nobile spartano che si era inimicato le autorit\u00e0 della sua citt\u00e0, chiese a Pirro di attaccarla, affinch\u00e9 lui stesso potesse comandarla nel nome dell'Epiro. Pirro si dichiar\u00f2 d'accordo nella volont\u00e0 di ottenere per s\u00e9 il controllo del Peloponneso, ma il suo esercito trov\u00f2 un'inaspettata resistenza, tale da impedirgli ogni assalto su Sparta. Il re, allora, decise di passare l'inverno nel Peloponneso per poi riprendere la campagna di conquista in primavera dato che gli era stata offerta la possibilit\u00e0 di intervenire in una disputa interna alla citt\u00e0 di Argo.\nEntrato di soppiatto con l'esercito in citt\u00e0, Pirro si ritrov\u00f2 coinvolto in una confusa battaglia strada per strada. Una donna anziana, vedendolo dal tetto della sua casa, gli lanci\u00f2 una tegola che, secondo quanto si dice, lo colp\u00ec e lo distrasse, permettendo a un soldato argivo di ucciderlo. La testa di Pirro fu portata da Alcioneo al padre Antigono, che, per\u00f2, lo rimprover\u00f2 per la sua barbarie e lo allontan\u00f2 con rabbia dalla sua presenza. I suoi resti furono portati nel tempio di Demetra.\nL'eredit\u00e0 di Pirro.\nAnche se non fu sempre un re saggio e men che mai moderato, la sua \"leadership\" fu instancabile e vivace. \u00c8 ricordato come uno dei pi\u00f9 brillanti capi militari del suo tempo, classificato da Annibale stesso come il secondo pi\u00f9 grande, dopo Alessandro Magno. Pirro pass\u00f2 anche alla storia come una persona molto generosa ma fu proprio questa la sua pi\u00f9 grande debolezza politica infatti lasci\u00f2 per i doni, le spese militari e gli aiuti ai cittadini, le casse dello stato in crisi.\nSi dimostr\u00f2 tuttavia molto attivo e capace: riorganizz\u00f2 lo stato rafforzando i propri poteri, organizz\u00f2 un governo centrale e abbell\u00ec le citt\u00e0.\nPurtroppo, non lasciando un successore degno di nota, l'Epiro decadde e divenne vassallo prima della Macedonia, poi degli Etoli e infine fu occupato da Roma.\nScrisse un memoriale e diversi libri sull'arte della guerra, testi che andarono perduti nonostante le influenze che lasciarono in seguito su Annibale e gli elogi che ricevettero da Cicerone."}
{"id": "43724", "revid": "57501702", "url": "https://it.wikipedia.org/wiki?curid=43724", "title": "Odisseo", "text": ""}
{"id": "43725", "revid": "1305772", "url": "https://it.wikipedia.org/wiki?curid=43725", "title": "Ulisse (disambigua)", "text": "Ulisse \u00e8 una figura della mitologia greca e il protagonista dell\u2019\"Odissea\" omerica"}
{"id": "43729", "revid": "1632387", "url": "https://it.wikipedia.org/wiki?curid=43729", "title": "Barry Lyndon", "text": "Barry Lyndon \u00e8 un film del 1975 diretto da Stanley Kubrick.\nIl soggetto \u00e8 tratto dal romanzo \"Le memorie di Barry Lyndon\" di William Makepeace Thackeray.\nNonostante all'uscita nelle sale non abbia prodotto incassi cospicui, \"Barry Lyndon\" \u00e8 oggi considerato uno dei migliori film di Kubrick, che ne \u00e8 regista, sceneggiatore e produttore, e una delle pi\u00f9 grandi opere cinematografiche mai realizzate. Per creare un'opera il pi\u00f9 possibile realistica, Kubrick trasse ispirazione dai pi\u00f9 famosi paesaggisti del XVIII secolo per scegliere le ambientazioni dei set. Le riprese vennero effettuate in Inghilterra, Irlanda e Germania.\nLe scene e i costumi vennero ricavati da quadri, stampe e disegni d'epoca; grazie a questa attenzione ai dettagli il film ottenne i premi Oscar alla migliore fotografia (John Alcott), alla migliore scenografia (Ken Adam) e ai migliori costumi (Milena Canonero e Ulla-Britt Soderlund), assegnati nel 1976. Le riprese vennero invece eseguite con l'ausilio della sola luce naturale o, tutt'al pi\u00f9, delle candele e delle lampade a olio per le riprese notturne.\nQuesta scelta implic\u00f2 l'utilizzo di lenti rivoluzionarie, studiate dalla Zeiss per la NASA (come il Zeiss Planar 50mm f/0.7, l'obiettivo pi\u00f9 luminoso mai realizzato nella storia della fotografia), e di nuove macchine da presa messe a punto dalla Panavision.\nNel Regno Unito e negli Stati Uniti usc\u00ec il 18 dicembre 1975, mentre in Italia il 1\u00ba gennaio 1976.\nTrama.\nIl film si divide in:\nTra questi due tempi \u00e8 stato posto un breve intervallo (40 secondi di schermo nero).\nParte I: \"Con quali mezzi Redmond Barry acquis\u00ec lo stile e il titolo di Barry Lyndon\".\nIn un piccolo villaggio irlandese, il giovane Redmond Barry, figlio unico di madre vedova, scapestrato e di bell'aspetto ma con pochi soldi in tasca, s'innamora della cugina, la bella e frivola Nora Brady. Nel villaggio, qualche settimana pi\u00f9 tardi, si ferma un reggimento militare del Regno Unito, che sta reclutando truppe per la guerra dei sette anni. Durante la sosta Nora conosce uno degli uomini di stanza, il capitano John Quin, con cui avvia una relazione. I fratelli di Nora, consapevoli che l'ufficiale ha un'ampia disponibilit\u00e0 economica, cercano di distoglierla da Redmond e di spingerla verso l'ufficiale.\nRedmond cerca con tutte le sue forze di porsi tra i due promessi sposi. Appreso il giorno del fidanzamento, irrompe durante il pranzo e offende Quin in pubblico gettandogli in faccia un bicchiere di vino (che avrebbe dovuto usare per brindare alla coppia). A causa di tale oltraggio, il capitano inglese decide di sfidarlo a duello: Redmond ferisce a morte il rivale con un colpo di pistola e il giorno stesso, dietro consiglio di uno dei due fratelli di Nora, che era giudice del duello, fugge verso Dublino per non essere catturato e condannato per omicidio. Barry si allontana dal villaggio in groppa a un cavallo, con in tasca venti ghinee d'oro donategli dalla madre.\nLungo la strada per Dublino, mentre attraversa un bosco, Barry viene bloccato da due briganti, che lo derubano di tutti i suoi averi, compreso il cavallo. Squattrinato ed appiedato, giunge in un piccolo villaggio dove un ufficiale sta arruolando uomini per l'esercito britannico. Disperato per aver perso tutto e senza altre prospettive, Barry si arruola nell'esercito. L'inadeguatezza di Barry alla vita militare emerge subito: una mattina, al momento del rancio, l'ingenuo giovane chiede che gli venga sostituito il boccale perch\u00e9 sporco di grasso, suscitando cos\u00ec il sarcasmo dei commilitoni. Uno in particolare, il corpulento Toole, lo prende in giro davanti a tutti. Barry non ci sta e, dietro consiglio di un altro commilitone, riesce a irritarlo facendo riferimento al malo modo in cui Toole viene trattato dalla moglie. Per decidere chi ha ragione si organizza un combattimento di pugilato, da cui, anche questa volta, l'irlandese esce vincitore.\nDopo questa affermazione, Barry ottiene la fiducia dei suoi superiori e viene dunque spedito in battaglia in prima linea. L'esercito si trasferisce in territorio tedesco, dove si sta svolgendo uno scontro decisivo tra le truppe francesi e quelle inglesi (la Gran Bretagna era alleata della Prussia). Un giorno Redmond viene informato dal capitano del suo battaglione, un suo vecchio amico, Grogan, gi\u00e0 padrino del fatale duello, che il capitano Quin, il pretendente di Nora, \u00e8 in realt\u00e0 ancora vivo: la pistola di Barry era stata infatti truccata (in modo che sparasse un tampone di stoppa) dai familiari di Nora, i quali non volevano perdere l'opportunit\u00e0 di imparentarsi con Quin, che con i suoi averi rappresentava una notevole sicurezza economica. Nora ha quindi sposato il rivale in amore del povero Redmond.\nDoppiamente beffato, il giorno dopo Barry partecipa con il suo reparto a una sanguinosa battaglia e vede morire, sotto i suoi occhi, Grogan stesso. A questo punto, orfano del suo unico protettore, matura la volont\u00e0 di disertare per fuggire dalla guerra, che l'avrebbe condotto con molta probabilit\u00e0 alla morte. L'occasione gli capita quando vede due ufficiali omosessuali intenti a dialogare sul loro amore e sui loro incarichi mentre fanno il bagno in un fiume. A uno dei due \u00e8 stata affidata una delicata missione: recapitare un messaggio al generale Percival Williamson, che si trova a Brema. Barry approfitta dello scambio di effusioni tra i due militari per rubare l'uniforme e il cavallo di uno di loro e fuggire verso Brema con i documenti dell'ufficiale.\nDopo essere entrato nel territorio controllato dai prussiani, alleati degli inglesi, si verificano due imprevisti. Il primo, positivo, consiste nel fatto che un giorno, alla ricerca di un luogo dove mangiare, Barry incontra una giovane donna che si offre di ospitarlo. I due diventano amanti, ma dopo qualche giorno Barry riprende la strada per Brema. Il secondo, negativo, vede Barry incrociare sulla sua strada un gruppo di soldati prussiani. Il capitano Potzdorf, che li comanda, si presenta e si offre di accompagnarlo. Potzdorf, sospettando che Barry sia un impostore e un disertore, lo conduce in una taverna per soldati e, cercando di farlo parlare e ostentando un atteggiamento amichevole, fa cadere Barry in contraddizione: l'irlandese gli comunica che deve consegnare un messaggio al generale Percival Williamson, che in realt\u00e0 \u00e8 morto da dieci mesi. Ottenuta la prova che sta mentendo, lo fa disarmare immediatamente e gli offre due alternative secche: essere tratto in arresto e riconsegnato agli inglesi (con sicura condanna a morte per diserzione) oppure arruolarsi nell'esercito prussiano; Barry \u00e8 quindi costretto a scegliere la seconda.\nL'addestramento nell'esercito prussiano \u00e8 molto pi\u00f9 duro che in quello inglese. Barry fatica ad ambientarsi e subisce numerose punizioni a causa della sua mancanza di disciplina. Durante una battaglia cruciale a colpi di cannone e di fucile, a cui Barry prende parte, una cannonata colpisce l'edificio facendo crollare una trave che cade addosso al capitano, ferendolo e immobilizzandolo. Barry interviene e riesce con molta fatica a sollevare e spostare la trave, salvando cos\u00ec la vita al capitano. Come ricompensa, Potzdorf lo premia con due federichi d'oro e gli affida un incarico di secondo piano senza alcun rischio: un lavoro di spionaggio in cui deve farsi assumere come cameriere presso un raffinato giocatore d'azzardo francese, un certo \"Chevalier\" de Balibari. In realt\u00e0, egli \u00e8 un irlandese che vive sotto copertura, motivo per cui i prussiani hanno buon motivo di sospettare che possa essere una spia per conto dell'Austria. La missione di Barry \u00e8 osservare l'uomo e fare rapporto tutti i giorni al capitano Potzdorf su quello che fa.\nDurante il primo incontro con de Balibari, per\u00f2, Barry non riesce a nascondergli di essere un suo compatriota e di essere stato inviato a spiarne le mosse. Lo Chevalier apprezza la sincerit\u00e0 di Barry, dato che anche lui vive un analogo esilio forzato, e i due diventano amici. De Balibari fa entrare Barry nel mondo del gioco d'azzardo, ed egli, inventando ogni genere di trucco con la propria astuzia, aiuta il suo benefattore a vincere tutte le partite a carte con altri nobili. Barry si accorda con lo Chevalier decidendo, nei suoi rapporti al capitano Potzdorf, di riportare cose vere ma totalmente ininfluenti al fine di svelare la reale identit\u00e0 di de Balibari. Un giorno per\u00f2 la fortuna abbandona la coppia: un principe, conosciuto alla corte del re, accusa de Balibari di aver barato al gioco. Tra i due nasce un alterco, al termine del quale il principe annuncia la sua intenzione di ricorrere a un duello. Dopo che Barry riporta fedelmente l'accaduto ai suoi superiori, interviene il governo, che tramite il ministro di Polizia decide di far espellere lo Chevalier dal territorio prussiano.\nI due sodali, per\u00f2, smontano il piano del governo prussiano: la mattina dopo, quando due soldati prussiani si presentano davanti alla residenza del giocatore, colui che prendono in consegna \u00e8 in realt\u00e0 Barry, travestito in modo da somigliare allo Chevalier, e lo scortano, mentre questi ostenta un atteggiamento scandalizzato e offeso, fino al confine, mentre il vero de Balibari in realt\u00e0 \u00e8 espatriato comodamente durante la notte. La carriera dei due giocatori procede con un successo dietro l'altro. Barry si rende famoso, oltre che per la sua fortuna al tavolo da gioco, per la sua bravura con la spada e per la sua bellezza, che attira diverse donne, tra cui la giovane contessa Lady Lyndon, donna sofisticata e infelice, sposata con Sir Charles Reginald Lyndon, ricchissimo e molto malato, da cui ha avuto un figlio, Lord Bullingdon, il cui precettore \u00e8 il reverendo Runt.\nParte II: \"Resoconto delle sventure e dei disastri che accaddero a Barry Lyndon\".\nAlla morte di Sir Charles, Barry si sposa con Lady Lyndon, ma subito dopo il matrimonio l'uomo inizia a dimostrarsi freddo e considerare la moglie come un successo personale. La madre di Barry va a vivere nel palazzo della coppia. Dal matrimonio con la donna Barry ha un figlio, il piccolo Bryan Patrick Lyndon, e si attira l'inimicizia del figliastro, Bullingdon, che lo ritiene un uomo rozzo e opportunista. Bullingdon si rifiuta di vedere in lui un padre e dichiara fermamente che il suo unico e vero padre sar\u00e0 sempre Sir Charles. Un giorno Bullingdon palesa il suo sentimento rifiutandosi di baciare Barry; per la mancanza di rispetto Barry gli infligge sei scudisciate e gli dice che lo rifar\u00e0 ogni volta che si vedr\u00e0 trattare in modo simile.\nPassano gli anni: Barry ha numerose amanti e lui e la moglie vivono separati. Il conflitto tra Bullingdon (attaccatissimo alla madre) e Barry si fa sempre pi\u00f9 aspro, mentre a consolare Barry \u00e8 l'amore paterno nei confronti di suo figlio Bryan.\nUn giorno la madre di Barry dice chiaramente al figlio che, nonostante sia sposato con una ricca nobildonna, non ha niente intestato a s\u00e9, quindi \u00e8 nullatenente, perci\u00f2 non sar\u00e0 lui a ereditare la fortuna di famiglia ma il figlio primogenito, che gli \u00e8 fortemente ostile. Tutto si risolverebbe se Barry ottenesse un qualsiasi titolo nobiliare. Barry si getta anima e corpo nell'impresa, finanziando opere e organizzando sontuosi ricevimenti. L'unico risultato tangibile che riesce a ottenere \u00e8 partecipare a un ricevimento in cui \u00e8 presente re Giorgio III. Il colloquio tra i due \u00e8 per\u00f2 deludente: quando il re viene informato che Barry ha reclutato a sue spese una compagnia per la guerra in America, si limita a suggerirgli di reclutarne un'altra e partire con essa per combattere.\nUn giorno i due fratellastri, mentre sono soli nell'aula di studio in assenza del reverendo Runt (istitutore di entrambi), iniziano a litigare per una matita e vengono alle mani. Richiamato dalle urla di Bryan, Barry entra nella sala, vede che il figlio grande sta sculacciando il piccolo e decide di punirlo con sei scudisciate. Il figliastro, sconvolto, promette che la prossima volta che Barry lo toccher\u00e0, lo uccider\u00e0.\nUn giorno, durante un'esibizione musicale dove Lady Lyndon suona il clavicembalo accompagnata da una piccola orchestra d'archi, Bullingdon mette in atto un piano per screditare la falsa immagine di Barry, sfruttando l'amore incondizionato che questi prova per il piccolo Bryan, e annunciare l'intenzione di lasciare la casa paterna per non ritornarvi pi\u00f9 finch\u00e9 vi avesse abitato il patrigno. Questo suscita le ire di Barry stesso, che non riesce a trattenersi dal saltare addosso al figliastro e picchiarlo davanti a tutti gli astanti. Dopo questo episodio, Barry perde definitivamente ogni speranza di ottenere un titolo nobiliare, mentre tutti i suoi creditori si affrettano a chiedergli il pagamento di quanto loro dovuto, gravando pesantemente sulla rendita di Lady Lyndon.\nApprossimandosi la festa di compleanno di Bryan, il piccolo chiede al padre di avere in regalo un cavallo (in precedenza aveva un semplice pony). Barry decide di fargli una sorpresa: finge con lui di non accontentarlo mentre in realt\u00e0 acquista un cavallo purosangue, un puledro bellissimo che non \u00e8 stato ancora domato. Nonostante Bryan avesse promesso ai genitori di non cercarlo e di non montarlo mai in assenza del padre, una mattina di nascosto si reca nella stalla dove lo staffiere sta addomesticando il cavallo e lo monta. Appena gli sale in groppa, l'animale, imbizzarrito, disarciona il bambino, che si ferisce mortalmente al cranio.\nDopo due giorni di agonia Bryan muore, provocando una grave perdita in famiglia. Barry inizia ad annegare il proprio dolore nell'alcol, mentre Lady Lyndon tenta il suicidio ingerendo della stricnina (che le provoca solo una grande sofferenza). Dell'accaduto viene informato Lord Bullingdon; egli decide dunque di ritornare nella tenuta Lyndon e chiede soddisfazione per l'affronto subito qualche mese prima. In un pagliaio poco lontano Bullingdon e Barry si sfidano a duello con le pistole. Al primo tentativo Bullingdon, per l'emozione, esplode erroneamente il colpo, sprecandolo, mentre carica l'arma. Al suo turno Barry rimane colpito dal terrore di Bullingdon, e forse per compassione, spara a terra per chiudere la sfida. Bullingdon invece chiede di poter esplodere il secondo colpo. Al secondo sparo la sua mano poco ferma finalmente colpisce Barry, ferendolo a una gamba. La ferita appare subito grave e l'uomo viene portato immediatamente in una locanda, dove viene chiamato un chirurgo. La pallottola ha spappolato l'osso e reciso l'arteria tibiale anteriore, e il rischio di un'ulteriore emorragia \u00e8 troppo alto: l'unica cosa sicura che si pu\u00f2 fare per salvargli la vita \u00e8 amputare la gamba sotto il ginocchio.\nQualche giorno dopo, mentre Barry \u00e8 ancora convalescente, riceve la visita di Graham, l'amministratore della casa. L'uomo comunica a Barry che Lord Bullingdon \u00e8 disposto a versargli un vitalizio di 500 ghinee all'anno purch\u00e9 Barry lasci la casa e l'Inghilterra. Graham fa inoltre presente a Barry che, se decidesse di rimanere in Inghilterra, finirebbe in prigione e nessun finanziatore e nessuna banca accorrerebbe per risanare i pesanti debiti contratti, perch\u00e9 \u00e8 completamente screditato. Pochi giorni dopo Barry, accompagnato dalla madre, lascia l'ospedale e ritorna in Irlanda. Il narratore commenta la scena dicendo che Barry si recher\u00e0 successivamente in Europa a giocare d'azzardo, senza pi\u00f9, per\u00f2, la fortuna di un tempo.\nLord Bullingdon ritorna nella casa paterna e affianca la madre nell'amministrazione dei beni di famiglia. Nell'ultima scena del film, Lady Lyndon firma la cedola relativa al versamento annuale in favore di Barry sotto gli occhi del figlio. Sulla cedola si legge l'anno: \u00e8 il 1789.\nIl film termina con l'epitaffio:\n\"Fu durante il regno di Giorgio III che i suddetti personaggi vissero e disputarono. Buoni o cattivi, belli o brutti, ricchi o poveri, ora sono tutti uguali.\"\nProduzione.\nSceneggiatura.\nDopo \"Arancia meccanica\", Kubrick decise di dirigere un film a cui lavorava da tempo, \"Napoleon\", \"biopic\" su Napoleone Bonaparte, con Jack Nicholson nel ruolo del protagonista. Ma dopo il flop di un film simile, \"Waterloo\" di Sergej F\u00ebdorovi\u010d Bondar\u010duk, Kubrick abbandon\u00f2 il progetto, senza discostarsi per\u00f2 dal film storico. In questo periodo gli pass\u00f2 sottomano il romanzo di William Makepeace Thackeray, \"Le memorie di Barry Lyndon\", e dunque decise di approfondirlo, iniziando a stendere una prima sceneggiatura.\nUna prima stesura dell'opera non comprendeva molti dei dialoghi e la voce narrante era in prima persona, come nel libro dal quale il film \u00e8 tratto. A questo proposito Kubrick disse:\nKubrick rifer\u00ec di non avere scelto \"Le memorie di Barry Lyndon\", tra i romanzi di Thackeray, a caso:\nIl regista asser\u00ec di amare i personaggi e di aver trovato un modo per non fare perdere l'impatto del libro nel passaggio dalla carta alla pellicola.\nCast.\nIl cast del film comprende Ryan O'Neal nel ruolo di Redmond Barry Lyndon (inizialmente assegnato a Robert Redford), Marisa Berenson nel ruolo di Lady Lyndon, Leon Vitali nel ruolo di Lord Bullingdon, Patrick Magee nel ruolo dello Chevalier de Balibari e Anthony Sharp nel ruolo di Lord Hallam.\nSharp e Magee avevano gi\u00e0 collaborato con Kubrick in \"Arancia meccanica\". In particolare, in un'intervista con Michel Ciment, il regista rivel\u00f2 le sue impressioni sull'attore protagonista del film, Ryan O'Neal, sino ad allora quasi sconosciuto: \u00abEra l'attore migliore per la parte. Aveva l'aspetto giusto ed ero sicuro che avesse pi\u00f9 dote di quanto non ne aveva mostrato sino ad allora. Penso di averci visto giusto, data la sua performance, e non riesco ancora neanche a concepire uno che avrebbe interpretato meglio Barry. Ad esempio, nonostante siano grandi attori, Al Pacino, Jack Nicholson o Dustin Hoffman sarebbero sicuramente stati errati in quel ruolo\u00bb.\nRegia.\nPer il film, Kubrick cerc\u00f2 di essere quanto pi\u00f9 realistico possibile, utilizzando sul set solamente candele o lumi a olio. Tutto ci\u00f2 per ricreare l'atmosfera tipica del XVIII secolo. A ricreare quest'atmosfera collaborarono anche i quadri di autori come Hayez (\"Il bacio\" \u00e8 riproposto in una scena d'amore tra Barry Lyndon e una sua amante), William Hogarth, Joshua Reynolds, Chardin, Antoine Watteau, Zoffany e altri, come ha rivelato lo scenografo Ken Adam.\nKubrick rivel\u00f2 di non avere usato quasi nessuno \"storyboard\", per la realizzazione del film, asserendo che sono poche le riprese provenienti da idee lampanti, aggiungendo che anzi il preparare una scena prima di essere sul set pu\u00f2 soltanto danneggiarla: \"\u00abL'ispirazione giusta viene in un momento e basta. Non c'\u00e8 alcuna alchimia alle spalle, la si riconosce e ci si ispira a essa\u00bb\".\nLe riprese durarono 300 giorni, in un arco complessivo di due anni: con un budget di circa 11 milioni di dollari, iniziarono nel giugno 1973 e finirono nel settembre 1975. Per ispirare gli attori, Kubrick faceva ascoltare sul set le musiche che avrebbero fatto da sottofondo, nel montaggio finale, alla scena, come fece Sergio Leone con il cast di \"C'era una volta il West\".\nLa pellicola venne girata alla Powerscourt Estate, una famosa tenuta del XVIII secolo nella contea di Wicklow, in Irlanda. La casa venne distrutta in un incendio diversi mesi dopo l'inizio delle riprese (nel novembre 1974): per questo il film viene considerato, oltretutto, una sorta di documentario sull'aspetto della dimora prima della sua distruzione. Tra le altre location, il castello di Howard, in Inghilterra (in cui vennero girati gli esterni della tenuta Lyndon), il castello di Dublino, in Irlanda, dimora dello \"Chevalier\" e alcuni edifici governativi a Potsdam, vicino a Berlino.\nAlcune tecniche di ripresa ricollegano direttamente ad altri lavori precedenti del regista: lo zoom e il grandangolo, elementi-chiave in \"\" e \"Arancia meccanica\". Inoltre, alcuni elementi riportavano direttamente al cinema muto: \"\u00abPenso che il cinema muto avesse molte pi\u00f9 qualit\u00e0 del cinema sonoro\u00bb\", asser\u00ec Kubrick. Poi, aggiungendo, disse: \"\u00ab[La scena nel terrazzo tra Lady Lyndon e Barry] \u00e8 tutta molto romantica, per\u00f2 nello stesso tempo credo che suggerisca quell'attrazione vuota che sentono l'uno per l'altra e che scomparir\u00e0 con la stessa rapidit\u00e0. Prepara cio\u00e8 il terreno a tutto quello che seguir\u00e0 nel loro rapporto\u00bb\".\nCon questo film, Kubrick si aggiudic\u00f2 un BAFTA al miglior regista 1976.\nFotografia.\nAlla fotografia lavorarono John Alcott e Stanley Kubrick: Kubrick aveva gi\u00e0 lavorato con Alcott per \"\" e \"Arancia meccanica\" e avrebbe continuato in \"Shining\". Alcott venne premiato per il lavoro svolto su \"Barry Lyndon\" con un premio Oscar 1976.\nL'intento di Kubrick era quello di girare il film senza alcun ausilio di luci artificiali, cos\u00ec da donare alla pellicola un aspetto realistico, \"\u00abquello di un dipinto o un affresco\u00bb\". Per questo, durante la fase di pre-produzione del film, il regista gir\u00f2 in lungo e in largo alla ricerca di obiettivi molto luminosi. Il compito non fu difficilissimo per Kubrick, che aveva lavorato per diverso tempo alla rivista statunitense \"Look\". Ed DiGiulio, presidente della Cinema Products Corp., rivela che Kubrick giunse un giorno con una proposta quasi \"assurda\": \"\u00abMi chiam\u00f2 per chiedermi se [...] era possibile adattare per la BNC l'obiettivo Carl Zeiss Planar 50mm f/0.7 che si era appena procurato e che aveva una focale da 50 millimetri e un'apertura massima di f/0.7. Quando lessi le specifiche delle dimensioni, conclusi che sarebbe stato impossibile collegarlo alla sua BNC a causa del diametro e anche perch\u00e9 la parte posteriore sarebbe arrivata a soli 4\u00a0mm dal piano della pellicola\u00bb\". Nonostante questo Kubrick insistette sino a quando DiGiulio non accett\u00f2 di approfondire la questione.\nColonna sonora.\nPer \"Barry Lyndon\", Kubrick abbandon\u00f2 pezzi di colonna sonora originale, preferendo autori come H\u00e4ndel o Bach.\nMolte delle tracce, nonostante siano tratte da composizioni di Bach, Schubert e altri, sono state riscritte e riorchestrate da Leonard Rosenman, che collabor\u00f2 con Kubrick nella scelta dei brani. \"\u00abLa musica del XVIII secolo non \u00e8 molto drammatica. Sentii il tema di Handel, che fa da sottofondo a molte scene del film, suonato con una chitarra, e stranamente, mi faceva pensare a Ennio Morricone. Allora aggiungemmo i bassi e la musica si adatt\u00f2 perfettamente alla drammaticit\u00e0 della pellicola\u00bb\". Il tema di Handel \u00e8 la Sarabanda dalla Suite num. 4 in re minore HWV 437 tratta da Nove suite per clavicembalo, scritta per clavicembalo e che Leonard Rosenman arrangi\u00f2 per orchestra e, come nel caso del cruciale duello, per timpani soli.\nLa colonna sonora comprende diversi brani composti in epoche posteriori alle vicende narrate, come quelli di Franz Schubert (tra i quali il pi\u00f9 famoso \u00e8 l'Andante con moto dal \"Trio n. 2 in mi bemolle maggiore per violino, violoncello e pianoforte D. 929\"). Nonch\u00e9, ovviamente, i brani contemporanei eseguiti da The Chieftains, composti da loro, o arrangiati da loro come l'iconico \"Women of Ireland (Mn\u00e1 na h-\u00c9ireann)\", che comunque risale al primo Novecento. Altrettanto significativa \u00e8 la \"Hohenfriedberger Marsch\", scritta dal re di Prussia Federico il Grande.\nLa cavatina del \" Barbiere di Siviglia\" di Paisiello viene sfruttata per due distinte scene di gioco d'azzardo. Una prima volta, senza accompagnamento vocale, nella scena in cui Barry aiuta lo Chevalier a truffare il principe di Tubingen; una seconda, con accompagnamento vocale, poche scene dopo, al tavolo da gioco di Spa in cui Barry e lo Chevalier, tenendo banco, vincono contro Lord Ludd.\nAccoglienza.\nAll'uscita, nel dicembre 1975, il film venne particolarmente apprezzato dalla critica per le sue atmosfere barocche, la fotografia e la scenografia. Nonostante tutto, l'accoglienza da parte del pubblico non fu delle pi\u00f9 calorose e il critico italiano Enzo Ungari, ad esempio, nel 1976, la defin\u00ec \"\u00absvagata\u00bb\" e asser\u00ec che \"Barry Lyndon\" aveva avuto un po' ovunque degli apprezzamenti \"\u00abgrigiamente positivi\u00bb\"\nNegli ultimi tempi, il film \u00e8 stato rivalutato sempre in meglio, ottenendo ottime recensioni da parte di pubblico e critica. Roger Ebert, celebre critico cinematografico, l'ha inserito nella lista \"Great Movies\", ritenendola una delle migliori pellicole di sempre. Martin Scorsese ha definito \"Barry Lyndon\" il migliore film di Kubrick e ha ammesso che questa sceneggiatura l'ha influenzato nella realizzazione del film \"L'et\u00e0 dell'innocenza\".\n\"The Village Voice\" ha inserito il film di Kubrick al 46\u00ba posto nella classifica Top 250 \"Best Films of the Century\" del 1999. Il \"Time\" l'ha inserito tra i 100 migliori lungometraggi della storia del cinema e la \"BBC\" lo ha posto alla posizione 27 nei 100 pi\u00f9 belli film americani di sempre. Nella lista di \"Sight &amp; Sound\" Greatest Films of All Time, si \u00e8 classificato 59\u00b0nel sondaggio dei critici e 19\u00b0nel sondaggio di famosi registi.\nBrian Koller scrisse che il film \u00e8 il secondo pi\u00f9 bello di Kubrick, successivo solo al \"\", che cattura e fa saltare lo spettatore in un mondo sin troppo realistico. In seguito al successo - quantomeno sotto il punto di vista critico - del film, negli anni successivi molti registi sfornarono una serie di film storici ambientati nel '700, che cercavano di ricreare le atmosfere realistiche: tra questi, \"I duellanti\" di Ridley Scott, in cui peraltro i duelli svolgono un ruolo fondamentale.\nRegisti italiani come Bernardo Bertolucci, per\u00f2, sottolinearono il fatto che anche questo film, come gi\u00e0 accadeva in \"\" e \"Arancia meccanica\", metteva in risalto il sentimento di amore/odio che Kubrick prova verso la civilt\u00e0 umana.\nInesattezze storiche.\nNonostante la cura maniacale che Kubrick us\u00f2 per i dettagli del film, come del resto per ogni altra sua regia, nel film compaiono alcuni evidenti anacronismi:\nInfine, un errore necessario per motivi \"tecnici\": in una inquadratura panoramica sul campo di battaglia, in \"primissimo piano\" appare un fucile a retrocarica \"Springfield modello 1873\". Questo perch\u00e9 al momento dello sparo, se si fosse usata un'arma dell'epoca, il fumo generato dalla polvere d'accensione avrebbe nascosto completamente la scena della battaglia."}
{"id": "43737", "revid": "767487", "url": "https://it.wikipedia.org/wiki?curid=43737", "title": "Lolita (film 1962)", "text": "Lolita \u00e8 un film del 1962 diretto da Stanley Kubrick, tratto dall'omonimo romanzo di Vladimir Nabokov, autore in prima persona anche della sceneggiatura della pellicola.\nTrama.\nIl professor Humbert Humbert, recentemente divorziato, si trasferisce dall'Europa negli Stati Uniti per un incarico come insegnante in una scuola superiore. Alla ricerca di una residenza stabile, il professore incontra una donna vedova, Charlotte Haze, e sua figlia Dolores, detta \"Lolita\", della quale egli si innamora a prima vista, scegliendo di prendere in affitto un appartamento di propriet\u00e0 della donna, proprio per poter stare vicino alla ragazzina.\nA sua volta, Charlotte si innamora di Humbert, ma egli non ricambia il sentimento e, nel frattempo, scrive un romanzo traendo spunto dalla figura delle due donne. La morbosa infatuazione per Lolita conduce Humbert a decidere di sposare Charlotte e poi di progettarne l'uccisione dopo il matrimonio, salvo poi desistere poco prima di mettere in pratica il gesto. La donna per\u00f2, quando scopre il romanzo del marito, ha una crisi isterica, esce di casa e muore travolta da un'auto. L'inatteso avvenimento consente finalmente a Humbert di rimanere solo con l'amata Lolita.\nDurante un viaggio in auto che intraprendono insieme, Humbert rivela alla ragazza la morte della madre. I due trascorrono la notte in un hotel e il professore discute con uno strano poliziotto. Successivamente si trasferiscono nell'Ohio dove Humbert ha accettato l'incarico di insegnante, mentre Lolita si iscrive nella stessa scuola dove lui insegna. Lolita vorrebbe intraprendere la strada della recitazione teatrale, ma il professore glielo impedisce.\nUno psicologo dell'istituto riferisce a Humbert la strana situazione psicologica di Lolita, dovuta ai continui divieti del \"padre\", cos\u00ec il professore accetta di farla recitare. Alla fine di uno spettacolo, Humbert scopre per\u00f2 che Lolita esce con dei ragazzi, cos\u00ec i due lasciano l'Ohio e intraprendono un nuovo viaggio. Durante il tragitto vengono pedinati da uno strano uomo e ad un certo punto, Lolita sentendosi male, viene portata all'ospedale. La ragazza \u00e8 dimessa prima del previsto e viene prelevata da uno zio, scomparendo per anni e gettando nella disperazione Humbert.\nQuattro anni dopo, Lolita scrive una lettera al professore in cui gli rivela che si \u00e8 sposata con uomo chiamato Dick e che \u00e8 al sesto mese di gravidanza. La giovane per\u00f2 ha problemi economici e numerosi debiti, e chiede quindi aiuto a Humbert. Il professore va a trovare la ragazza, che gli rivela un'amara verit\u00e0\u02d0 il poliziotto, lo psicologo, il pedinatore e lo zio erano in realt\u00e0 la stessa persona, Clare Quilty, un ambiguo e camaleontico commediografo.\nGli svela anche di non essere pi\u00f9 innamorata di lui, cos\u00ec Humbert in lacrime le lascia tredicimila dollari e, malgrado lei lo inviti a tenersi in contatto con lei, fugge e si mette alla ricerca dell'uomo responsabile di avergli portato via Lolita, trovandolo e uccidendolo a colpi di revolver. Un messaggio alla fine del film informa della morte, per trombosi coronarica, del professor Humbert, avvenuta in cella mentre attende il processo per l'omicidio di Quilty.\nPersonaggi.\nHumbert Humbert.\n\u00c8 un doppio nel doppio. Il film sottolinea la sua progressiva follia, di un desiderio furioso che, di allucinazione in allucinazione conduce la sua vittima alla malattia, all'assassinio e alla morte. Questa passione divorante lo riduce alla pazzia. Nella scena culminante in ospedale rischia addirittura che gli venga messa la camicia di forza. La storia di questo annichilimento, di questa disgregazione ha il proprio punto di partenza in uno sguardo: quello di Lolita. Humbert \u00e8 caratterizzato per tutto il film da questo bisogno incessante di guardare. Il piacere di guardare la \"ninfetta\", come la chiama lui. Nasce da qui lo straniamento di Humbert: la sua alienazione rispetto al contesto sociale in cui \u00e8 celato.\nL'uomo \u00e8 costantemente imbarazzato, sembra quasi che abbia un senso di deambulazione sonnambulistica in un mondo sociale di cui non comprende le regole e soprattutto non le accetta, le allusioni, le proposte di complicit\u00e0 o di seduzione. Humbert rispetto alla recita sociale \u00e8 costantemente fuori parte. \u00c8 goffo, porta abiti troppo massicci, braccia sempre aderenti al busto, spesso ritratte quasi a difendersi come un bambino in un mondo estraneo e aggressivo.\nHumbert si lascia ingannare, non distingue il vero dal falso, le minacce reali da quelle suggerite dalla propria paranoia. Humbert esprime la sua crisi in una progressiva deprivazione: alienato rispetto al mondo circostante, l'uomo si riduce a marionetta passionale cieca, priva di volont\u00e0 e iniziativa. \u00c8 figura di scrittore fallito, come se Kubrick non avesse nessuna fiducia nella parola scritta, ma solo nelle immagini. Questa sua duplicit\u00e0 anche nel nome lo porta ad una duplicit\u00e0 anche con il suo antagonista: entrambi sono scrittori ed entrambi amano Lolita. Humbert \u00e8 un perbenista e nasconde, spesso goffamente, le intenzioni dell'uomo mosse dal desiderio sessuale.\nClare Quilty.\nAd aggravare la situazione precaria di Humbert, ci sono le rappresentazioni messe in scena da Quilty ai danni di questo. Clare \u00e8 un vero e proprio genio dalle mille maschere o facce. Gli appare travestito da poliziotto, da psichiatra scolastico, da giornalista al telefono, da uomo senza volto che pedina \u201cpadre\u201d e figlia, da falso zio che fa evadere Lolita dall'ospedale. E qui aggiunge un'altra beffa: la recita messa in scena da Lolita a scuola in cui fa la parte di una ninfetta corteggiata da un vecchio caprone che viene relegato nel Regno del Buio.\nQuilty tesse una trama di inganni beffardi che Humbert, accecato dalla passione, non riesce a capire. Quilty potrebbe non essere altro che la proiezione delle colpe di Humbert. Forse i due rappresentano solamente due volti, opposti e complementari, di una medesima crisi d'identit\u00e0. Clare si trova in un gioco pirotecnico di moltiplicazione delle identit\u00e0, tutte ugualmente precarie, labili, di superficie. Quilty rappresenta l'aspetto ilare, isterico di quella stessa crisi della personalit\u00e0 e dell'identit\u00e0 che in Humbert appare nel suo aspetto pi\u00f9 ripiegato e ombroso.\nI travestimenti di Quilty danno vita a scene farsesche e le sue apparizioni hanno tagli di luce espressionistici. Il caos regna nella villa di Quilty, che \u00e8 il reale protagonista di questa commistione di alto e basso culturale. La sua abitazione rappresenta una sorta di dietro le quinte, quasi un set cinematografico in disuso, un grande e caotico magazzino della memoria culturale e artistica del nostro tempo e, al tempo stesso, una sorta di Aleph dell'immaginario kubrickiano, luogo di coesistenza di moltissimi elementi del mondo narrativo del regista. Qui si possono trovare quadri del settecento e toghe dell'antica Roma, riferimenti al nazismo e guantoni da boxe, musica per arpa e pianoforte, sculture, ping pong e pistole. \u00c8 una logica dell'accostamento casuale e bizzarro che provoca lo spaesamento dello spettatore. Il tutto \u00e8 di un gusto decisamente kitsch.\nCharlotte.\n\u00c8 un personaggio in bilico tra realismo e caricatura. La sequenza della sua morte sembra un film dell'orrore, con la tragedia degli elementi atmosferici e l'improvviso aprirsi della porta di casa, come spinta da un fantasma. La scelta dei quadri di casa Haze accostano riproduzioni di opere famose con stampe popolari di infimo livello.\nProduzione.\nSceneggiatura.\nNel luglio 1959 Kubrick e James B. Harris contattano una prima volta Vladimir Nabokov, in quel periodo in vacanza in Arizona con la moglie, proponendogli la sceneggiatura di un film, tratto dal suo romanzo \"Lolita\", di cui i due avevano da poco acquisito i diritti cinematografici. Con i suoi riferimenti alle ossessioni sessuali della provincia americana, il romanzo aveva ricevuto in America un'accoglienza controversa. Quattro editori americani si erano rifiutati di pubblicarlo, prima che l'autore trovasse disponibilit\u00e0, nel 1955, dall'Olympia Press di Parigi, una casa specializzata in pubblicazioni di carattere erotico. In tali circostanze, anche il timore di dover mutilare pesantemente il suo capolavoro (in questa prima fase al fine di rendere pi\u00f9 digeribile il materiale trattato si era accennato alla possibilit\u00e0 di un matrimonio tra Humbert e Lolita in uno stato - Tennessee o Kentucky - in cui una tale unione fosse consentita) influ\u00ec sulla rinuncia di Nabokov, comunicata qualche giorno dopo dal lago Tahoe.\nLo scrittore russo era un grande appassionato di cinema e negli anni venti aveva scritto alcune sceneggiature in Germania. Anche nel romanzo in pi\u00f9 di una circostanza, si faceva riferimento al mezzo cinematografico, come quando, Humbert nel suo monologo in forma di diario, rimpiange di non aver avuto a disposizione una cinepresa per poter fissare per sempre sulla celluloide le movenze di Lolita mentre giocava a tennis, o il suo sorriso \u201ca met\u00e0 tra il malizioso e l'innocente\u201c. Tornato in Europa, quindi, ebbe probabilmente a rimuginare sull'occasione persa, se \u00e8 vero che quando Kubrick ed Harris, dopo un insoddisfacente tentativo di affidare la sceneggiatura a Calder Willingham, tornarono alla carica, nel gennaio 1960, egli accett\u00f2 immediatamente. Avrebbe ricevuto 40.000 dollari e le spese di soggiorno negli Usa per sei mesi, pi\u00f9 altri 35.000 dollari se, al termine, fosse risultato unico sceneggiatore.\nIl suo lavoro dur\u00f2 sei mesi, dal marzo al settembre 1960. Lavorava alla sceneggiatura nelle prime ore del pomeriggio, sulla base delle riflessioni del mattino, durante le regolari battute di caccia alle farfalle, suo grande hobby, insieme agli scacchi, altra passione che lo accomunava a Kubrick. La prima stesura, presentata al regista in giugno, consisteva in un malloppo di pi\u00f9 di 400 pagine, che, a detta del regista, gli avrebbero richiesto un film di sette ore. Nei mesi successivi, quindi, Nabokov, si adoper\u00f2 a ridurre le dimensioni della sceneggiatura sulla base delle richieste ricevute.\nOltre a questo determinante intervento, successivamente Kubrick manipol\u00f2 \u201campiamente e liberamente\u201c il manoscritto. Un ruolo importante in ci\u00f2 ebbero anche le improvvisazioni di Peter Sellers, a cui, sul set, il regista lasciava grande libert\u00e0 interpretativa. Nabokov, che pure, nei riconoscimenti, risult\u00f2 sceneggiatore unico, ebbe a dire che nel film non era stato utilizzato pi\u00f9 del venti per cento del suo lavoro. Nel 1974 nella prefazione alla pubblicazione della stesura definitiva della sua sceneggiatura, pur riconoscendo che \"solo scampoli sparsi\" di essa erano stati utilizzati, ammette che le innovazioni introdotte dal regista erano \"pertinenti e deliziose\" e che scene \u201ccome l'uccisione di Quilty o la morte di Charlotte Haze erano dei capolavori\".\nCast.\nSue Lyon\nNabokov partecip\u00f2 anche alla scelta degli interpreti. Il 25 settembre 1960 not\u00f2 immediatamente la foto di Sue Lyon tra le molte che gli erano state sottoposte dal regista per il ruolo della \u201cninfetta perfetta\u201d. A dispetto degli aspetti scabrosi dell'argomento, le candidature per il ruolo non erano certo mancate, con sponsorizzazioni di madri e sorelle, da ogni parte degli USA. Il problema era trovare un'adolescente in grado di interpretare, in pochi mesi di lavorazione, un personaggio la cui vicenda comprendeva un arco di quasi 5 anni, dai 12 ai 17.\nLa quattordicenne Lyon, Miss Sorriso della contea di Los Angeles, con alle spalle un paio di apparizioni in show della televisione, impression\u00f2 immediatamente Kubrick : \u201c...Tutto ci\u00f2 che faceva, cose banali come maneggiare oggetti o attraversare una stanza, o solo parlare, era fatto con modi estremamente affascinanti.\u201d La scelta definitiva avvenne dopo averle fatta provare con James Mason la scena in cui il patrigno la interroga sulle sue frequentazioni, mentre le smalta le unghie.\nCome James Mason ricorda nella sua autobiografia, Kubrick influenz\u00f2 in modo determinante l'ottima \u201cperformance\u201d della Lyon. Essendosi accorto che la ragazza, avendo imparato la sceneggiatura a memoria, tendeva ad accelerare i tempi della recitazione, invit\u00f2 gli attori, nel corso delle prove, a dimenticare il copione e ad esprimersi nel modo per loro pi\u00f9 naturale. Il risultato di questo lavoro veniva poi trasferito sul set, dove per\u00f2 al solo Sellers era consentito improvvisare.\nJames Mason\nLa scelta per il protagonista maschile era subito caduta su James Mason che, tra l'altro, aveva letto il romanzo di Nabokov e ne era un estimatore. Un accordo con lui avrebbe, inoltre, rappresentato un vantaggio nella ricerca di finanziamenti. In un primo momento tuttavia, l'attore aveva dovuto rinunciare, perch\u00e9 impegnato in un'altra produzione, un musical tratto dall\"'Anatol\" di Arthur Schnitzler. Esito negativo, cui non fu estranea la natura del soggetto, ebbero i tentativi con Laurence Olivier, David Niven, forse Marlon Brando.\nPoi Mason si liber\u00f2. La sua scrittura offr\u00ec un ulteriore vantaggio: la sua nazionalit\u00e0 inglese contribuiva a mantenere la produzione entro i parametri fissati dall'Eady Plan, un programma di agevolazioni, inteso ad incentivare l'industria cinematografica nel Regno Unito.\nShelley Winters\nNabokov ebbe un ruolo anche nella scelta di Shelley Winters per il ruolo di Charlotte Haze. I due si incontrarono a New York nell'ottobre 1960 e lo scrittore ne ricav\u00f2 una buona impressione. Come ebbe a dire a Kubrick, era l'ideale per sottrarre il personaggio allo stereotipo della petulante signora di mezza et\u00e0. L'attrice, tuttavia, procur\u00f2 pi\u00f9 di un grattacapo all'organizzazione: i suoi ripetuti ritardi nel presentarsi sul set, per fare shopping in giro per Londra in compagnia di Elizabeth Taylor, all'epoca impegnata in \"Cleopatra\", non mancarono di indispettire troupe ed attori, in particolare Mason, tanto che si dovette ricorrere ad un mezzo con autista per prelevarla.\nIn alcune occasioni la Winters si rivel\u00f2, poi, incapace o indisponibile a recepire le direttive del regista. In una scena nella quale, seduta sul letto, avrebbe dovuto presentare la schiena completamente nuda a Mason, per poi stringersi a lui sotto le coperte, sorprendentemente per una donna che in giro menava vanto della sua spregiudicatezza, risult\u00f2 talmente impacciata dall'imbarazzo, da costringere Kubrick a modificare la scena. In generale, come rivela nelle sue memorie, non riusc\u00ec mai a stabilire un'intesa artistica con Mason e in particolare con Sellers. Kubrick, col quale si lamentava di ci\u00f2, le dava sempre ragione, ma poi tutto continuava come prima. Ci\u00f2, secondo la Winters, contribu\u00ec a quel senso di frustrazione che si sarebbe trasmesso cos\u00ec efficacemente al personaggio da lei interpretato.\nPeter Sellers\nManiacale perfezionista, Sellers, nei primi incontri avuti col regista, espresse il timore di essere inadeguato al ruolo di Clare Quilty, l'iperattivo commediografo americano, avversario di Humbert, le cui apparizioni nel progetto iniziale non avrebbero dovuto superare i cinque minuti. Per l'accento americano i due decisero di ispirarsi a Norman Granz, produttore di musica jazz nell'area di Los Angeles e fondatore della Verve Records, che invi\u00f2 alcune registrazioni della propria voce, alle prese con parti della sceneggiatura, per permettere a Sellers di impadronirsene.\nKubrick riteneva che le improvvise variazioni dovute all'abilit\u00e0 di improvvisazione comica dell'attore conferissero al film quel tono di \u201cincubo buffo\u201d che meglio si attagliava alla natura del racconto. Gli lasciava cos\u00ec, come racconta il direttore della fotografia Oswald Morris, ampia libert\u00e0 nel divagare dal soggetto, e soprattutto al primo ciak, metteva due o tre macchine a disposizione delle sue creazioni comiche. Non prevista per nulla dal copione, ad esempio, la partita di ping pong, che nella prima scena precede l'uccisione di Quilty: fu completamente inventata da Sellers.\nPre-produzione.\nIl 19 ottobre 1960, in piena pre-produzione di \"Lolita\", ha luogo, al Pantages Theater di Hollywood la prima di \"Spartacus\". Da questa difficile esperienza Kubrick aveva ricavato un fondamentale precetto, cui, da allora, si sarebbe sempre attenuto: non rinunciare mai al completo controllo sulla produzione. Fu cos\u00ec che lasci\u00f2 cadere una proposta di un milione di dollari per assumere la direzione del film, proveniente dalla Warner Bros. La proposta, oltre a un intervento della major sulle scelte produttive (musica, fotografia, montaggio), prevedeva che in caso di insanabili disaccordi, la Warner avrebbe assunto il controllo della produzione. Data la natura del contenuto del film e la prospettiva di una lunga faticosa trattativa con la MPAA, la prospettiva era tutt'altro che remota.\nNel maggio 1961, Kubrick, tramite i buoni uffici di James B. Harris riusc\u00ec ad ottenere un finanziamento di un milione dalla Associated Artists, nell'ambito di un accordo al 50%. Al ridimensionamento del budget del film si fece fronte ricorrendo alle agevolazioni previste dall'Eady Plan per attirare produzioni straniere e che permettevano la deduzione delle spese per i film che avessero impiegato l'80 per cento di manodopera locale.\nRiprese.\nIl film fu girato completamente in Inghilterra, soprattutto presso gli studi di Elstree, nei paraggi di Londra. Vicino, fu anche rintracciata la dimora nobiliare utilizzata come abitazione di Clare Quilty, dove ha luogo il drammatico epilogo (o inizio) del film. Una seconda unit\u00e0 di operatori, che pure nei credit non appare, era diretta da Bob Gaffney con la partecipazione attiva dello stesso regista e registrava negli USA (in particolare a Rhode Island e Albany) i paesaggi che avrebbero fatto da sfondo alle scene del lungo viaggio di Humbert e Lolita, girate nel contempo negli studi inglesi a bordo di un'auto ferma.\nDistribuzione.\nSin dal momento dell'acquisto dei diritti sul libro, il principale problema che si pose a Kubrick e James Harris fu come ottenere il sigillo di approvazione della MPAA per un soggetto che trattava esplicitamente di pedofilia, un argomento tab\u00f9 per il Codice Hays. Senza quel numero era difficile distribuire il film per sale e TV e, senza una concreta possibilit\u00e0 di ottenerlo, impensabile trovare dei finanziatori. Prima ancora che la sceneggiatura fosse completata fu cos\u00ec stabilito un contatto permanente tra i due, cui successivamente si sarebbe aggiunto Eliot Hyman per la American Artists e Geoffrey Shurlock, presidente della MPAA.\nUna mossa determinante fu quella di scegliere la teenager Sue Lyon per il ruolo della dodicenne \u201cninfetta\u201d Lolita. Kubrick, a chi lo accusava di opportunismo, rispose di aver agito nel modo pi\u00f9 logico e di temere che, per Lolita, molti coltivassero un'immagine mentale di una bambina di nove anni. Un significativo contributo venne anche dall'accresciuto peso relativo attribuito, rispetto al romanzo, alla figura di Quilty e ai suoi intrighi. Toni da commedia nera, non pi\u00f9 rivisitati da quando \u201cnegli eroici quaranta, Preston Sturges ne aveva rinverdito i fasti, con \"Il miracolo del villaggio\"\u201d, si incuneavano di frequente sul tema dell'ossessione erotica, alleggerendone il peso. \u201cNon riuscivo a dare peso eccessivo all'aspetto erotico della relazione di Humbert\u201d, ammise lo stesso Kubrick.\nSulla base della sceneggiatura, durante il periodo delle riprese (88 giorni, dal febbraio al maggio 1961), la comunicazione con Shurlock si mantenne costante. L'uomo della MPAA indicava dialoghi o scene per cui sarebbe stato utile girare ciak alternativi. In particolare, tra le altre, veniva richiesto di anticipare di alcuni secondi la dissolvenza della scena in cui, dopo avergli chiesto all'orecchio \u201cNon hai mai fatto questo gioco da ragazzo?\u201d, Lolita si piegava su Humbert, in atteggiamento abbastanza esplicito. Il marchio di approvazione n\u00b0 2000 fu infine assegnato il 25 maggio 1961, per essere ufficializzato il 31 agosto, al termine delle operazioni di montaggio.\nNel frattempo per porre fine ad una situazione di stallo creatasi intorno a questioni distributive tra Kubrick e l'AAP, che nel frattempo aveva mutato la propria denominazione in Seven Arts, le parti avevano deciso di risolvere la societ\u00e0. Poich\u00e9 il valore della liquidazione che sarebbe stata riconosciuta al regista e ad Harris dipendeva anche dall'approvazione del film da parte della Chiesa cattolica, i due si rivolsero a monsignor Thomas Little, della American Legion of Decency, che aveva gi\u00e0 espresso parere negativo sul film. Una tale condanna, pubblicata sui periodici parrocchiali, comportava la condizione di peccato per chi avesse visto il film. A seguito di tali colloqui furono apportati altri tagli. In particolare, fu modificata la scena in cui Humbert, nell'accingersi a fare l'amore con la Charlotte, da poco sposata, guardava ripetutamente, con desiderio, la foto della figliastra, alle spalle della moglie. Nella versione definitiva ci\u00f2 accade una sola volta. Alla fine, il film ottenne l'approvazione cattolica a condizione che sul materiale pubblicitario del film fosse ben evidenziato il divieto per i minori di 18 anni.\nUn'analoga restrizione fu posta in Gran Bretagna, dove il British Board of Film Censors assegn\u00f2 al film un \u201cX certificate\u201d, equivalente alla limitazione della visione ad un pubblico adulto (di et\u00e0 superiore ai 16 anni). Fu cos\u00ec che Sue Lyon, all'epoca sedicenne, dovette andare in Inghilterra \u2013 per poter vedere il film da lei interpretato. Ottenuto il marchio di approvazione, il film fu distribuito dalla MGM. Esord\u00ec a New York il 13 giugno 1962. Costato attorno ai due milioni di dollari, ne incass\u00f2 circa 4,5 milioni lordi."}
{"id": "43743", "revid": "767487", "url": "https://it.wikipedia.org/wiki?curid=43743", "title": "Il giorno del combattimento", "text": "Il giorno del combattimento (\"Day of the Fight\") \u00e8 un film del 1951 prodotto e diretto da Stanley Kubrick. \u00c8 un cortometraggio documentario basato su un servizio fotografico da lui realizzato per la rivista \"Look\" nel 1949. Fu il primo film diretto da Kubrick, ma venne distribuito solo dopo il successivo \"Flying Padre\".\nTrama.\nIl film segue il peso medio Walter Cartier nel pieno della sua carriera, il 17 aprile 1950, mentre si prepara per l'incontro con il peso medio Bobby James alle 22. Cartier va alla prima messa, fa colazione nel suo appartamento sulla West 12th Street di Greenwich Village e pranza nel suo ristorante preferito. Alle 16 inizia i preparativi per il combattimento. Alle 20 sta aspettando che inizi il match nel suo camerino al Laurel Garden di Newark. Viene quindi mostrato l'incontro, che Cartier vince in breve tempo.\nProduzione.\nPer riprendere l'incontro, Kubrick e Alexander Singer utilizzarono cineprese Eyemo caricabili alla luce diurna e bobine da 100 piedi di pellicola in bianco e nero da 35\u00a0mm, con Kubrick che gir\u00f2 a mano (spesso dal basso) e Singer da un treppiede. I rulli da 100 piedi richiedevano un costante ricaricamento, che imped\u00ec a Kubrick di riprendere il pugno che termin\u00f2 l'incontro. Esso fu comunque ripreso da Singer.\nIl film vide l'esordio del compositore Gerald Fried, che non fu pagato dal suo amico d'infanzia Kubrick. \"Pensava che il fatto stesso che comporre musica nei suoi primi film mi portasse alla professione fosse un pagamento sufficiente\", ha affermato Fried in un'intervista a \"The Guardian\" nel 2018, ammettendo che ci\u00f2 era vero.\nSebbene l'acquirente originario del film fosse fallito, Kubrick fu in grado di vendere \"Il giorno del combattimento\" alla RKO Radio Pictures per 4.000 dollari, ottenendo un piccolo guadagno di 100 dollari (il film ne era infatti costati 3.900). La RKO modific\u00f2 i titoli di testa e di coda e aggiunse circa quattro minuti di nuovo materiale all'inizio del film, in cui viene descritto il pugilato e mostrati filmati di diversi incontri e dello storico Nat Fleischer, che nel finale sostituisce il narratore Douglas Edwards: quest'ultimo parlava infatti del sacrificio personale e del successo, mentre Fleischer (per adattarsi meglio al segmento iniziale) parla di come l'incontro finir\u00e0 nei registri.\nDistribuzione.\n\"Il giorno del combattimento\" fu distribuito come parte della serie \"This Is America\" della RKO-Path\u00e9 e fu presentato il 26 aprile 1951 al Paramount Theatre di New York, nello stesso programma del film \"Voglio essere tua\". La versione originale di Kubrick fu trasmessa negli anni novanta su Rai 3 nel programma \"Fuori orario. Cose (mai) viste\", sottotitolata.\nEdizioni home video.\nIl corto nella sua versione da 16 minuti \u00e8 incluso nelle edizioni Blu-ray Disc e DVD-Video di \"Paura e desiderio\" edite da Rarovideo il 12 settembre 2013."}
{"id": "43746", "revid": "767487", "url": "https://it.wikipedia.org/wiki?curid=43746", "title": "Flying Padre", "text": "Flying Padre \u00e8 un film del 1951 scritto e diretto da Stanley Kubrick. Dopo che Kubrick vendette il suo primo cortometraggio, l'autofinanziato \"Il giorno del combattimento\", alla RKO Radio Pictures nel 1951, la societ\u00e0 assunse il regista 23enne per realizzare un cortometraggio documentario per la serie \"RKO-Pathe Screenliner\" specializzata in brevi documentari di interesse umano. Inizialmente il regista voleva intitolare il film \"Sky Pilot\", ma allo studio non piacque. Il film fu distribuito il 23 marzo 1951.\nKubrick giudic\u00f2 il corto \"una sciocchezza\", ma afferm\u00f2 che fu dopo averlo prodotto che decise di abbandonare formalmente il suo impiego presso la rivista \"Look\" per dedicarsi unicamente al cinema.\nTrama.\nIl reverendo Fred Stadtmueller, un sacerdote cattolico del Nuovo Messico rurale, \u00e8 conosciuto dai suoi parrocchiani come il \"Padre volante\", poich\u00e9 la sua parrocchia di 4.000 miglia quadrate \u00e8 cos\u00ec grande che usa un aereo Piper Cub (chiamato \"Spirit of St. Joseph\") per viaggiare da un insediamento isolato all'altro.\nIl film mostra due giorni nella sua vita quotidiana, mentre fornisce guida spirituale, dice una messa funebre e fa colazione in canonica. I suoi giorni includono un funerale per un vaccaro e la consulenza per due giovani parrocchiani che hanno litigato. Nel finale, il \"Padre volante\" opera anche come un elisoccorso improvvisato trasportando in ospedale un bambino malato e sua madre."}
{"id": "43747", "revid": "767487", "url": "https://it.wikipedia.org/wiki?curid=43747", "title": "The Seafarers", "text": "The Seafarers \u00e8 un film del 1953 diretto da Stanley Kubrick. Terzo e ultimo cortometraggio documentario di Kubrick, \u00e8 il suo primo film a colori e gli fu commissionato dalla Seafarers International Union of North America, che ne supervision\u00f2 la produzione tramite lo staff della rivista \"Seafarers Log\". Il film fu distribuito negli Stati Uniti il 15 ottobre 1953.\nTrama.\nDon Hollenbeck descrive i vantaggi dell'associazione alla SIU e mostra in dettaglio le diverse attivit\u00e0 che un membro pu\u00f2 svolgere durante la visita alle sedi del sindacato che sono sparse per le coste del paese, nonch\u00e9 i numerosi servizi offerti. Dai barbieri ai ristoranti, il film parla degli stabilimenti che offrono buoni sconti a coloro che aderiscono al sindacato. Esplora anche altri importanti benefici, come l'assistenza sanitaria, l'assicurazione e le borse di studio per i figli dei marinai. Infine, spiega anche alcuni dei diritti e degli obblighi di ogni membro, nonch\u00e9 come \u00e8 organizzato il sindacato e come funzionano i suoi processi democratici.\nDistribuzione.\nEdizioni home video.\nIl film fu distribuito in DVD-Video in America del Nord il 16 dicembre 2008 dalla Indian Relay Films; il DVD ha come contenuti speciali un commento audio dei registi Roger Avary e Keith Gordon e delle interviste testuali a Katharina Kubrick e Avary. Il 23 ottobre 2012 \u00e8 stato incluso come extra nelle edizioni DVD e Blu-ray Disc di \"Paura e desiderio\" edite dalla Kino Lorber in America del Nord, mentre in Italia \u00e8 stato distribuito per la prima volta come extra nelle edizioni home video dello stesso film edite da Rarovideo il 12 settembre 2013."}
{"id": "43760", "revid": "547992", "url": "https://it.wikipedia.org/wiki?curid=43760", "title": "Tuber (micologia)", "text": "Tuber \u00e8 un genere di Funghi dell'ordine Pezizales, famiglia Tuberaceae."}
{"id": "43762", "revid": "287204", "url": "https://it.wikipedia.org/wiki?curid=43762", "title": "Tempo balsamico", "text": "In erboristeria, il tempo balsamico \u00e8 il periodo del ciclo vitale in cui una certa pianta medicinale presenta il contenuto ottimale di principi attivi (non necessariamente il massimo contenuto di principi attivi, perch\u00e9 in alcuni casi un eccesso potrebbe essere tossico) ed \u00e8, di conseguenza, il momento pi\u00f9 indicato per la sua raccolta.\nDescrizione.\nIl tempo balsamico di una pianta varia a seconda di alcuni fattori:\nSi \u00e8 visto, ad esempio, che la composizione di piante coltivate in localit\u00e0 geografiche diverse risulta essere differente e cos\u00ec anche il loro tempo balsamico. In molti casi il tempo balsamico si verifica in corrispondenza della fioritura..\nIl concetto di tempo balsamico \u00e8, tuttavia, relativo, in quanto \u00e8 vero che la quantit\u00e0 di principi di una pianta pu\u00f2 essere maggiore in un periodo dell'anno piuttosto che in un altro ma \u00e8 anche vero che la composizione qualitativa pu\u00f2 essere talmente diversa da determinare differenti effetti terapeutici e/o tossici.\nL'olio essenziale di Santoreggia, ad esempio, \u00e8 maggiormente dotato di attivit\u00e0 fluidificante ed antinfiammatoria se estratto in ottobre mentre ha una pi\u00f9 forte attivit\u00e0 antimicrobica (ma \u00e8 anche pi\u00f9 irritante) se viene estratto in maggio.\nVisto che i cambiamenti nel rapporto tra i costituenti della pianta possono dare azioni farmacologicamente differenti, ne consegue che il concetto di tempo balsamico secondo l'accezione classica non \u00e8 sufficientemente valido e che per avere un'idea migliore delle propriet\u00e0 farmacologiche non \u00e8 sufficiente misurare solo la quantit\u00e0 totale di principi attivi ma anche la loro composizione qualitativa."}
{"id": "43774", "revid": "1652635", "url": "https://it.wikipedia.org/wiki?curid=43774", "title": "Arno", "text": "LArno \u00e8 il secondo maggior fiume dell'Italia peninsulare dopo il Tevere e il principale corso d'acqua della Toscana.\nCaratteristiche principali.\nHa una lunghezza totale di 241\u00a0km, un bacino di 8.228\u00a0km\u00b2 e una portata media stimata annua presso la foce di circa 110\u00a0m\u00b3/s.\nNasce sul versante meridionale del Monte Falterona, e precisamente dalla sorgente di Capo d'Arno, nell'Appennino tosco-romagnolo, a quota 1.358\u00a0m sul livello del mare, e sfocia nel Mar Ligure (o mar Tirreno, secondo un documento del 1953 dell'Organizzazione idrografica internazionale) dopo avere attraversato Pisa. Dopo 12\u00a0km scorre con acque copiose gi\u00e0 attorno i 600 metri sul livello del mare grazie agli apporti dei numerosi affluenti che scendono dal Casentino e dal Pratomagno.\nIl suo ampio bacino raccoglie le acque di vari sottobacini:\nRegime idrologico.\nA dispetto della notevole estensione del suo bacino idrografico (il quinto d'Italia dopo Po, Tevere, Adige e Tanaro), l'Arno ha un regime relativamente torrentizio, a causa della natura dei terreni circostanti (marne e argille impermeabili a esclusione di una modesta porzione del suo affluente Elsa) e dall'indiscriminato prelievo delle sue acque per uso agricolo e industriale (fino agli anni '40 del XX secolo era navigabile fino a Signa); da ci\u00f2 si spiegano le magre quasi totali lungo tutto il corso: a Firenze per esempio a fronte di una portata media annua copiosa di circa 60\u00a0m\u00b3/s, d'estate il fiume \u00e8 sceso in una straordinaria e lontanissima annata (1954) a 1\u00a0m\u00b3/s (per evidenti limiti tecnologici e di comprensione del corso d'acqua le misurazioni erano molto meno accurate e verosimili rispetto a oggi dato la facilit\u00e0 e la naturalezza del fiume nello scorrere anche al di sotto della parte visibile delle pescaie e anche del suolo nelle zone di riporto a valle delle stesse come per esempio alla pescaia delle Cascine), a Pisa, dove l'Arno ha ricevuto tutti i suoi affluenti e quasi raddoppiato la sua portata media, negli anni '30 del XX secolo una volta giunse a 2\u00a0m\u00b3/s.\nSi tratta di eventi assolutamente eccezionali. Il trasporto solido del fiume \u00e8 comunque forte per l'impetuosit\u00e0 del suo corso. Pi\u00f9 variabile quello in sospensione. Per contro il fiume in autunno \u00e8 soggetto a piene assai violente e impetuose, talvolta recanti alluvioni pi\u00f9 o meni gravi: i documenti storici ne ricordano 172 dal 1177 al 1941. La pi\u00f9 devastante, a memoria d'uomo, fu quella del 4 novembre 1966 che sfior\u00f2 secondo alcune stime 2.500\u00a0m\u00b3/s a Pisa, 3.540 a Rosano (Rignano sull'Arno) e ben 4.100 a Firenze (che ne fu pesantemente investita): allora l'Arno esond\u00f2 dalle arginature invadendo ampie zone del Casentino, della piana empolese e pisana, e soprattutto l'intero centro storico di Firenze, causando decine di vittime e danni incalcolabili al patrimonio artistico e monumentale della citt\u00e0; a Pisa croll\u00f2 uno dei principali ponti cittadini.\nL'alluvione del 1966 \u00e8 solo l'ultima in ordine di tempo di una serie di piene distruttive che nei secoli cambiarono numerose volte il volto di Firenze: nota infatti \u00e8 la disastrosa alluvione del maggio 1333, che distrusse il ponte romano che insisteva sul sito dell'attuale Ponte Vecchio e che travolse la \"Statua Mutila\", che secondo i cittadini rappresentava Marte, antico patrono della citt\u00e0 toscana.\nIn tutta Firenze, e in molte altre citt\u00e0 e paesi lungo il corso del fiume, sono visibili segni affissi per ricordare il livello di piene di diverse epoche. Anche per limitare i danni e fare defluire pi\u00f9 velocemente le piene, il suo corso \u00e8 stato progressivamente rettificato e arginato, tagliando pericolose anse che potevano rallentare il suo corso regolare, specie nella piana pisana.\nTerritori e citt\u00e0 attraversate.\nLa sorgente dell'Arno, detta Capo d'Arno, si trova nel comune di Pratovecchio Stia in provincia di Arezzo.\nPresso Terranuova Bracciolini, Montevarchi e San Giovanni Valdarno, ultimo comune aretino, entra in provincia di Firenze, uscendone presso San Miniato.\nDa qui scorre in provincia di Pisa fino alla foce.\nLungo il suo percorso attraversa diverse citt\u00e0 e diversi paesi. Le localit\u00e0 pi\u00f9 importanti sono: Firenze, Empoli, San Miniato, Fucecchio, Santa Croce sull'Arno, Castelfranco di Sotto, Pontedera, Cascina e Pisa.\nAffluenti.\nI principali affluenti dell'Arno sono:\nda sinistra:\nda destra:\nIl corso dell'Arno.\nTradizionalmente il corso dell'Arno viene ripartito in sei bacini, separati da strettoie abbastanza ben definite:\nIl Casentino.\nLa prima conca formata dall'Arno \u00e8 costituita dalla valle del Casentino, che ha un asse da NO a SE. L'Arno nasce dal Monte Falterona, alto 1653\u00a0m, che si trova all'estremo Nord di questa conca, che \u00e8 delimitata a occidente dal massiccio del Pratomagno. A est essa \u00e8 chiusa dall'Alpe di Serra, che costituisce anche il confine politico fra Toscana e Romagna; pi\u00f9 a Sud l'Alpe di Catenaia la separa dal bacino del Tevere.\nLa valle si chiude a Sud con lo stretto di S. Mama e la gola seguente, che prosegue fino a Subbiano e separa l'Alpe di Catenaia dalle ultime propaggini del Pratomagno. In questo primo bacino l'Arno, intendendolo dalla sua sorgente e dai numerosi torrenti che vi affluiscono dalle montagne del Pratomagno e del Casentino, scende di oltre mille metri, e ha quindi un carattere torrentizio, con un letto irto di scogli e un corso impetuoso.\nIl Casentino \u00e8 interamente in provincia di Arezzo ed \u00e8 accessibile da Firenze attraverso il passo della Consuma a ovest, da Forl\u00ec attraverso il passo la Calla a Nord, a Nord-Est per il passo dei Mandrioli verso Cesena, oltre che ovviamente da Arezzo, a Sud.\nTutti gli affluenti dell'Arno in questo tratto hanno carattere torrentizio; i principali sono la Staggia, l'Archiano, il Corsalone e il Rassina da sinistra, il Solano, il Capraia e il Salutio da destra.\nLa piana di Arezzo.\nTanto \u00e8 ben delimitato fisicamente il Casentino, tanto la piana di Arezzo \u00e8 invece frastagliata, dai confini difficilmente determinabili. In essa l'Arno scorre nell'estremit\u00e0 settentrionale, spostando la propria direzione da Sud verso Est; ma la gran parte di questo bacino \u00e8 costituito dalla val di Chiana, che si spinge molto verso Sud, arrivando fino al lago di Montepulciano e al lago di Chiusi.\nLa Chiana era anticamente un affluente del Tevere; e fu solo dopo secoli di studi che si procedette, fra la fine del XVIII secolo alla prima met\u00e0 del XIX secolo, alla costruzione del Canale Maestro della Chiana a opera di Ferdinando III di Toscana e di suo figlio Leopoldo II di Lorena, che concluse l'opera di \"inversione\" della Chiana: in altre parole, le acque cominciarono a correre da sud verso nord anzich\u00e9 in direzione opposta, secondo il progetto di Vittorio Fossombroni e Neri Corsini.\nIl bacino della piana di Arezzo / Valdichiana \u00e8 delimitato a Nord dal massiccio del Pratomagno, a Nord-Ovest dai Monti del Chianti e a est da una serie di alture che lo separano dal bacino del Tevere (Alpe di Poti 974\u00a0m, monte Coreta 742\u00a0m, Alta S. Egidio 1056\u00a0m). Amministrativamente \u00e8 in parte in provincia di Arezzo e in parte in provincia di Siena.\nIl maggiore affluente dell'Arno di questo tratto, a monte della Chiana, \u00e8 la Chiassa, sempre da sinistra. Presso lo sbocco del Canale Maestro della Chiana l'Arno \u00e8 attraversato dal celebre Ponte di Buriano, costruzione romanica che \u00e8 forse quella raffigurata sullo sfondo della Gioconda di Leonardo.\nL'Arno esce dalla piana di Arezzo, entrando nella gola dell'Imbuto, seguita immediatamente dalla Valle dell'Inferno, nome dovuto alla presenza di numerose fonti termali nella zona.\nIl Valdarno Superiore.\nIl Valdarno superiore \u00e8 una tipica valle, solcata dal corso d'acqua principale che scorre da Sud-Est a Nord-Ovest e ben delimitata a est dal Pratomagno e a ovest dai Monti del Chianti. L'Arno si \u00e8 scavato profondamente il suo corso, per cui il fondovalle \u00e8 relativamente stretto e percorso da grandi arterie di comunicazione (regionale 69, autostrada A1 del Sole, ferrovia e direttissima Firenze - Roma).\nDa Laterina ai comuni di Terranuova Bracciolini e Montevarchi l'Arno \u00e8 sbarrato da 2 centrali idroelettriche dell'Enel Produzione: La Penna e Levane, che insieme alla centrale termoelettrica di Santa Barbara forniscono elettricit\u00e0 alla rete nazionale. In questo tratto di fiume si trovano le suggestive rovine dell'antico ponte del Romito, crollato nel 1703. Poco pi\u00f9 a valle, il fiume riceve dal Pratomagno le acque dell'Agna di Pratovalle e comincia ad allargarsi nell'invaso della Valle dell'Inferno, che alla confluenza con il torrente Ascione ospita l'oasi faunistica protetta di Bandella.\nI centri di fondovalle (Montevarchi, San Giovanni Valdarno, Figline Valdarno, Incisa in Val d'Arno e Rignano sull'Arno) risalgono al Medioevo, mentre nell'antichit\u00e0 era abitata solo la parte collinare (Bucine, Cavriglia, Loro Ciuffenna). In riva destra, tra Laterina e Pian di Sc\u00f2, si estende la fascia delle Balze del Valdarno, ambiente naturale tra i pi\u00f9 significativi della Toscana, purtroppo danneggiato dalle numerose gallerie della ferrovia direttissima Roma-Firenze.\nIn questo tratto, a valle della diga di Levane, gli affluenti principali sono l'Ambra da sinistra e il Ciuffenna da destra; dopo la stretta di Rignano e Sant'Ellero, l'Arno riceve le acque della Sieve provenienti dal Mugello e, con una portata notevolmente superiore (\"Arno non cresce se Sieve non mesce\"), entra nel bacino successivo.\nValdarno Medio.\nSi sviluppa da Pontassieve fino alla confluenza con l'Ombrone Pistoiese, comprende la parte meridionale della piana di Firenze-Prato-Pistoia, che corrisponde a una vasta depressione alluvionale percorsa dall'Arno da Est verso Ovest; Firenze si trova nella parte orientale della conca, dove prima della confluenza con gli affluenti di destra Affrico e Mugnone, si trovava un ottimo guado, nelle immediate vicinanze dell'attuale Ponte Vecchio.\nA nord la conca dell'Arno \u00e8 delimitata dal Monte Morello e dai Monti della Calvana; a Sud dalle colline della Val di Greve; dopo Firenze l'Arno riceve da destra le acque del Bisenzio e poi dell'Ombrone Pistoiese, da sinistra quelle dell'Ema, della Greve e del Vingone.\nDopo Signa l'Arno entra nella stretta della Gonfolina, dove nel corso dei millenni si \u00e8 scavato un varco attraverso la dorsale del Montalbano, svuotando quello che nel Pliocene doveva essere un immenso lago. Dopo la Gonfolina si apre dunque, a 25\u00a0m sul livello del mare, il Valdarno Inferiore.\nIl Valdarno Inferiore.\nL'Arno prosegue il suo corso da Est verso Ovest lungo questa vasta pianura alluvionale, i cui confini a Sud sono ben definiti dalle colline e dalle valli degli affluenti di sinistra (Pesa, Orme, Elsa, Egola ed Era), che corrono tutti paralleli da sud a nord. Il Valdarno Inferiore (detto anche \"Valdarno di Sotto\") convenzionalmente finisce a valle di Pontedera, alle pendici del Monte Pisano mentre a Nord invece, i confini idrografici non sono cos\u00ec ben delineati: a ovest del Montalbano, il Valdarno comunica con la Val di Nievole attraverso il Padule di Fucecchio, che fu bonificato nel XIX secolo sotto il granducato di Ferdinando III di Toscana con la costruzione del fosso della Gusciana (oggi canale di Usciana), affluente di destra dell'Arno. Pi\u00f9 avanti, dopo le colline delle Cerbaie, si apriva, fra il Valdarno e la piana di Lucca, il lago di Bientina: anch'esso fu prosciugato nel XIX secolo con la costruzione del Canale Imperiale al tempo di Ferdinando III.\nE questi non furono gli unici interventi di regimentazione, giacch\u00e9 in questo tratto l'Arno ha una pendenza molto bassa, dello 0,3% fino alla foce, corre lentamente e con un percorso molto sinuoso; per rendere meno pericolose le piene dell'Arno si dovettero costruire anche argini e seccare alcune anse del fiume. Il letto del fiume era stato pi\u00f9 volte rettificato nel corso dei secoli, nel tentativo di dargli un corso pi\u00f9 lineare per favorire il deflusso pi\u00f9 rapido nelle sue acque. \u00c8 il caso delle anse di San Frediano alla Badia di Settimo a monte di Signa (1361), di San Frediano a Settimo a monte di Pisa, della Vettola a valle della citt\u00e0 (fosso della Mezzanina, 1348) e di San Giovanni al Gatano. E ancora di San Pierino presso Fucecchio, delle Piagge alla Rotta.\nMa gli interventi pi\u00f9 incisivi furono il taglio dell'ansa delle Cascine Nuove a valle di Pisa (1525), quello della Tinaia a Empoli (1554), quello di Calcinaia e Vicopisano (1558-60) e la grande deviazione della foce del fiume di alcune centinaia di metri pi\u00f9 a nord (taglio Ferdinando, 1606) a valle di Barbaricina, ritenendo che il deflusso delle acque della sua antica foce, diretta verso sud-ovest (attuale zona meridionale di Marina di Pisa), fosse ostacolato da correnti o venti contrari come il Libeccio o lo Scirocco. L'intervento fu ordinato dal granduca Ferdinando I e la foce fu quindi diretta pi\u00f9 a ovest secondo il percorso attuale, mentre l'alveo abbandonato (Arnino) and\u00f2 a costituire la tenuta di \u201c\"Arno Vecchio\"\u201d con il podere del Gallo. L'ultimo grande intervento storico fu apportato dal granduca Pietro Leopoldo di Lorena nel 1771, facendo rettificare la grande ansa di Barbaricina conosciuta come \"Volta degli Asini\", ritenendo di bonificare anche l'aria malsana di Pisa.\nElenco dei principali \"tagli\" del letto fluviale nel corso dei secoli:\n- Cascine a sud di Firenze (XIII secolo)\n- Ugnano e San Frediano a Badia a Settimo (1361)\n- La Tinaia a monte di Empoli (1554)\n- San Pierino sotto San Miniato (XIV secolo)\n- Santa Croce\n- La Rotta\n- Volta di Vicopisano (1558)\n- Uliveto\n- Cisanello a monte di Pisa\n- Quarantola e San Giovanni al Gatano (1348)\n- Vettola a valle di Pisa (1348)\n- Volta degli Asini a Barbaricina (1771)\n- Volta delle Cascine Nuove (1525)\n- taglio Ferdinando con spostamento a nord della foce (1606).\nLa Piana di Pisa.\nLa Piana di Pisa \u00e8 una pianura alluvionale che ha avuto una crescita verso il mare relativamente veloce: infatti in epoca romana, Pisa era dotata di un porto sul mare, e il mare ora dista invece 8\u00a0km circa. In essa l'Arno corre ormai molto lentamente, con molte anse e un letto molto ampio.\nAnche in questa zona, si dovettero costruire fin dal Medioevo varie fosse di deflusso della piana paludosa, soggetta a frequenti inondazioni del fiume, come la fossa Dogaja, fossa Magna, il fosso Arnonico o Vecchio, il fosso di Caligi o di Fasciano (1162), di Noverchia (1191), Torale (1158); infine dal XVI secolo i Medici ordinarono lo scavo prima del Fosso Reale con la rettificazione del corso dello Zannone, poi il Fosso delle Bocchette (1558), quelli dell'Arnaccio o di Pozzale, un canale scolmatore, per aiutare l'Arno a scaricare in mare durante le piene fino al Calambrone, il Nugolaio, il fosso della Solaiola, la fossa Chiara.\nDopo le alluvioni del 1949 nel 1954 furono avviati i lavori per l'escavo dello Scolmatore dell'Arno, che da Pontedera avrebbe fatto defluire le acque in eccesso del fiume verso il Calambrone (tra Livorno e Tirrenia) mediante l'apertura di una diga. Il canale, lungo 32\u00a0km, fu concluso nel 1960, ma le opere per il suo innesto nell'Arno furono portate a termine solo successivamente.\nSempre con questo scopo anche il Serchio, originariamente tributario dell'Arno, fu deviato verso nord intorno al X secolo (secondo la leggenda del vescovo Frediano di Lucca) e si apr\u00ec un proprio sbocco sul mare, poco pi\u00f9 a nord di Bocca d'Arno.\nI ponti sull'Arno oggi.\nIl passaggio della seconda guerra mondiale in Toscana port\u00f2 fortissimi danni alle infrastrutture di comunicazione, oltre che alle attivit\u00e0 produttive. In particolare quasi tutti i ponti sull'Arno furono distrutti dai bombardamenti alleati o dalle mine dei tedeschi in ritirata, fra il finire del 1943 e l'estate del 1944. Tre soli ponti furono risparmiati in tutto il percorso dell'Arno: il Ponte Vecchio a Firenze, il Ponte Buriano in comune di Arezzo e il Ponte di Bruscheto in comune di Figline e Incisa Valdarno. Molti credono che il ponte vecchio a Firenze fu risparmiato, durante la seconda guerra mondiale, dai nazisti. Invece furono due orafi fiorentini che, tuffandosi da esso, riuscirono a sganciare le mine posizionate sui pilastri del ponte e a salvarlo.\nMolti di questi ponti dunque furono ricostruiti in fretta, con passerelle o ponti Bailey e solo dopo qualche lustro l'attraversabilit\u00e0 dell'Arno torn\u00f2 ai livelli dell'anteguerra.\nNel seguito pertanto non verr\u00e0 ripetuta la ricostruzione dei ponti distrutti dagli eventi bellici e poi ricostruiti nei vent'anni successivi.\nPonti sull'Arno del Casentino.\nNel primo tratto di fondovalle del Casentino i principali paesi (con l'eccezione di Poppi) sono sulla riva sinistra dell'Arno, cos\u00ec come tutta la strada regionale 71 e scendendo anche la regionale 70, che non lo attraversano mai. Tutti i ponti sull'Arno in questo tratto (fino a Rassina) collegano dunque le localit\u00e0 sulla riva destra alla viabilit\u00e0 sulla riva sinistra.\nPonti sull'Arno nel Valdarno superiore.\nIn questo tratto d'Arno il letto del fiume \u00e8 largo, ciottoloso e soggetto a erosione. L'abbassamento progressivo del letto del fiume provoca notevoli danni alle fondamenta dei piloni, che spesso hanno dovuto essere rifondati.\nNavigazione.\nL'Arno \u00e8 stato un'importante via di trasporto fluviale fino alla costruzione nel XIX secolo, della ferrovia Firenze-Livorno.\nIl fiume nelle varie epoche \u00e8 stato utilizzato soprattutto per le comunicazioni tra Firenze e la costa rese ancor pi\u00f9 efficaci dopo la costruzione del canale dei Navicelli realizzato intorno alla met\u00e0 del XVI secolo. Il canale congiungeva Livorno a Pisa e quindi all'Arno permettendo alle imbarcazioni di evitare la pericolosa foce dell'Arno nella risalita verso Firenze. Lo snodo pisano di congiunzione si componeva a partire dall'inizio del XVII secolo della cosiddetta \"tettoia\", che permetteva il carico e lo scarico dei navicelli in qualsiasi condizione atmosferica, e del \"sostegno\" ovvero una cateratta che permetteva di sollevare e spostare i navicelli dal fiume al canale e viceversa grazie a una grande ruota messa in movimento dalla forza di alcuni uomini posti al suo interno.\nNel periodo estivo il carattere torrentizio non garantiva una portata idrica in grado di fare raggiungere Firenze ai pur piccoli \"navicelli\"; per cui nel tempo presero importanza due scali pi\u00f9 a valle: \"Porto di Mezzo\" (localizzato presso Lastra a Signa) e \"Porto di Sotto\", in localit\u00e0 La Lisca nei pressi della Gonfolina. Nel periodo estivo le piccole imbarcazioni piatte, si fermavano in uno di questi scali e le merci proseguivano per via terrestre.\nAnche il tronco a monte di Firenze \u00e8 stato utilizzato per la navigazione fin dal Medioevo. In questo caso si trattava del trasporto di legname delle foreste casentinesi. I tronchi venivano legati insieme a formare zattere dette \"foderi\" e cos\u00ec condotti con l'aiuto di lunghe pertiche fino in citt\u00e0. i foderi potevano inoltre servire a trasportare piccoli quantit\u00e0 di merci.\nUno dei trasporti pi\u00f9 importanti che avvenivano tra il XVI e il XIX secolo sull'Arno era quello del \"ferraccio\", cio\u00e8 della ghisa ottenuta dalla rudimentale fusione del minerale di ferro dell'isola d'Elba negli altiforni maremmani di Follonica, Cecina, Valpiana, Accesa e Campiglia. Il \"ferraccio\", cos\u00ec chiamato a causa del tenore di carbonio troppo elevato per potere essere lavorato dai fabbri, veniva quindi imbarcato fino a Livorno o Pisa e proseguiva con navicelli fino al \u201cPorto di sotto\u201d. Da qui se la portata dell'Ombrone lo consentiva, il minerale, trasbordato su barche pi\u00f9 piccole, giungeva allo scalo del ponte all'Asse posto sulla riva di Poggio a Caiano. Il trasporto proseguiva con barrocci fino a Capodistrada presso Pistoia e poi con animali da soma verso le ferriere della montagna pistoiese, dove il \"ferraccio\" veniva riscaldato e battuto al maglio per decarburarlo e renderlo lavorabile.\nGli approdi e i porti fluviali avevano spesso anche funzioni doganali e di traghetto (c.d. nave, navetta, barca).\nPorti e scali fluviali.\nSegue l'elenco di porti, scali e traghetti lungo il fiume fino alla met\u00e0 del XX secolo:"}
{"id": "43776", "revid": "125854246", "url": "https://it.wikipedia.org/wiki?curid=43776", "title": "Calendario giapponese", "text": "Il calendario giapponese, noto anche come , era il calendario in uso in Giappone fino al 1873, quando con la restaurazione Meiji fu introdotto il calendario gregoriano. Tale calendario era lunisolare ed era adattato dal calendario cinese e prevedeva una settimana (Rokuyo) di sei giorni: Taian, Butsumetsu, Senpu, Tomobiki, Shakko e Sensho.. Attualmente di questo calendario viene usata soltanto la suddivisione in ere e conseguentemente la numerazione degli anni.\nLe ere.\nIl calendario giapponese riconosce unera per ciascun regno di un imperatore. L'era corrente \u00e8 l\"era Reiwa\" (\u4ee4\u548c), iniziata nell'anno 2019 del calendario gregoriano: l'anno 2020 del calendario gregoriano, ad esempio, corrisponder\u00e0 all'anno \u4ee4\u548c 1 reiwa del calendario giapponese. Il primo anno di un'era, inoltre, viene denominato \"gennen\" (\u5143\u5e74). Pertanto, l'anno 2019 del calendario gregoriano \u00e8 l'anno \u4ee4\u548c \u5143\u5e74 del calendario giapponese.\nL'anno 1 di ogni era va dal giorno dell'insediamento del nuovo imperatore fino alla fine dell'anno, mentre l'ultimo anno va dal 1\u00ba gennaio fino al giorno della morte (o dell\u2019abdicazione) dell'imperatore. Perci\u00f2 il primo e l'ultimo anno di ogni era sono generalmente pi\u00f9 corti.\nL'attuale imperatore Naruhito (\u5fb3\u4ec1) \u00e8 salito al trono il primo maggio 2019, che \u00e8 diventato il primo anno dell'era Reiwa (\u4ee4\u548c\u5143\u5e74). Dunque il 2019 \u00e8 l'anno Reiwa 1 (o \u4ee4\u548c 1).\nL'era precedente \u00e8 stata l'era \"Heisei\" (\u5e73\u6210), durante il regno dell'imperatore Akihito (\u660e\u4ec1). Poich\u00e9 Akihito abdic\u00f2 il 30 aprile 2019, i giorni del 2019 fino a quella data appartengono all'anno Heisei 31 e i restanti giorni del 2019 all'anno 1 Reiwa.\nL'anno imperiale.\nCon l'introduzione del calendario gregoriano, per volont\u00e0 dell'imperatore Meiji venne anche introdotto il computo degli anni noto come (a volte anche detto \"kigen\" \u7d00\u5143), che partiva dalla fondazione dell'impero avvenuta tradizionalmente nel 660 a.C. a opera del leggendario imperatore Jinmu. L'anno imperiale non sostituiva quello dell'era, ma si affiancava ad esso.\nPer l'anno imperiale 2600, corrispondente al 1940, era prevista una serie di grandi celebrazioni culminanti nei Giochi della XII Olimpiade, ma lo scoppio della seconda guerra sino-giapponese e poi della seconda guerra mondiale ne causarono l'annullamento.\nDopo la guerra, con l'occupazione alleata, il computo venne definitivamente abolito nel 1948.\nI mesi.\nNel calendario lunisolare giapponese ogni mese aveva un nome proprio che identificava tradizioni agricole, culturali o religiose del periodo a cui si riferiva, in maniera equivalente al calendario rivoluzionario francese. Questi nomi sono caduti in disuso nella lingua quotidiana, ma vengono tuttora utilizzati in campo poetico; il nome tradizionale del dodicesimo mese, \"Shiwasu\", \u00e8 invece tuttora di uso comune.\nI nomi dei moderni mesi giapponesi, tradotti letteralmente, risultano come \"primo mese\", \"secondo mese\" e cos\u00ec via: al numero corrispondente viene aggiunto il suffisso \u6708 (-\"gatsu\", \"mese\").\nIl vecchio calendario giapponese era un calendario lunare modificato basato sul calendario cinese, e l'anno aveva quindi inizio fra le 3 e le 7 settimane dopo il moderno anno. Perci\u00f2, in contesto storico, non \u00e8 completamente accurato associare il primo mese con gennaio.\nSuddivisioni del mese.\nIn Giappone la settimana \u00e8 composta da 7 giorni come quella del calendario gregoriano, ma iniziando di domenica come in America del Nord. La settimana con i sette nomi dei giorni tratti dal sistema latino fu introdotta in Giappone attorno all'anno 800 d.c., assieme al calendario buddhista. Fino al 1876 tale sistema fu per\u00f2 sostanzialmente usato solo per fini astrologici.\nI nomi dei giorni, che derivano da quelli dei pianeti visibili ad occhio nudo, furono in Giappone collegati ai cinque elementi della cultura cinese classica (metallo, legno, acqua, fuoco e terra) nonch\u00e9 alla luna e al sole (yin e yang).\nGiorni del mese.\nOgni giorno del mese ha un nome costruito in modo semi-sistematico. Fino a 10 viene generalmente usato il \"kun\" (numerale originariamente giapponese), sopra il 10 l\"on\" (numerale derivato dal cinese), ma esistono alcune eccezioni. La tabella che segue riporta i nomi dei giorni costruiti con i numerali tradizionali, ma anche l'uso del numerali arabi (\uff11\u65e5, \uff12\u65e5, \uff13\u65e5, etc.) \u00e8 molto diffuso nella vita di tutti i giorni, tanto da essere quasi divenuta la norma."}
{"id": "43777", "revid": "2175", "url": "https://it.wikipedia.org/wiki?curid=43777", "title": "Land of Plenty", "text": ""}
{"id": "43778", "revid": "1566286", "url": "https://it.wikipedia.org/wiki?curid=43778", "title": "Robert Altman", "text": "Ha vinto i pi\u00f9 importanti premi nei principali festival mondiali: nel 1970 la Palma d'oro per \"M*A*S*H\" e nel 1992 il Prix de la mise en sc\u00e8ne per \"I protagonisti\" al Festival di Cannes; nel 1976 l'Orso d'oro per \"Buffalo Bill e gli indiani\" al Festival di Berlino e nel 1993 il Leone d'oro per \"America oggi\" alla Mostra internazionale d'arte cinematografica di Venezia; considerati quattro film capolavori. Nel corso della sua carriera ha ricevuto sette candidature all'Oscar (cinque all'Oscar al miglior regista e due al miglior film), rispettivamente per \"M*A*S*H\", \"Nashville\", \"I protagonisti\", \"America oggi\" e \"Gosford Park\".\nConsiderato tra i migliori registi della storia del cinema americano, nel 1996 gli \u00e8 stato conferito il Leone d'oro alla carriera, mentre nel 2006 l'Oscar alla carriera.\nBiografia.\nNato a Kansas City (Missouri) da una famiglia borghese, padre statunitense di origini tedesche, un assicuratore, e madre statunitense di origini inglesi ed irlandesi, nonch\u00e9 discendente dai primi coloni arrivati in America, fu istruito in una scuola di gesuiti, esperienza che per\u00f2 lo porter\u00e0 ad allontanarsi dal mondo del cattolicesimo. Frequenta l'accademia militare Wentworth a Lexington (Missouri), prima di arruolarsi nel 1945 nell'aeronautica come co-pilota di Consolidated B-24 Liberator. Robert Altman si professava ateo: cfr. articolo su \"l'Unit\u00e0\" del 22/11/2006 a firma Alberto Crespi.\nI suoi primi lavori saranno dei radiodrammi e soggetti di film insieme all'amico George W. George, nel primo dopoguerra, a Los Angeles. Nel 1948 la RKO acquista la sceneggiatura di \"Squadra mobile '61\" (\"Bodyguard\"), scritta da Altman in collaborazione con Richard Fleischer. Questo successo spinge Altman a New York, dove tenter\u00e0 in ogni modo di inserirsi nel mondo cinematografico, senza successo.\nI primi successi.\nRitornato a Kansas City, Altman trover\u00e0 lavoro per una serie di documentari industriali per la Calvin Company, per la quale lavorer\u00e0 sei anni e fonder\u00e0 una propria compagnia, dopo aver ritentato senza successo nel 1950 la carriera hollywoodiana.\nNel 1955 gli viene proposto il progetto \"The Delinquents\" che scriver\u00e0 e diriger\u00e0, interpretato da Tom Laughlin, attore, regista indipendente, portavoce negli anni successivi di un messaggio di pacifista ambiguo. Il film venne ritirato dallo stesso Altman per il quale non risulta per nulla soddisfatto.\nArrivano quindi offerte per lavori televisivi. Alfred Hitchcock gli propone di dirigere episodi della sua serie e questo gli procurer\u00e0 ingaggi anche nelle serie \"Bus Stop\", \"Kombat\", \"U.S. Marshall\", \"Kraft suspense theatre\", \"Bonanza\", tuttavia la sua poetica registica finir\u00e0 per scontrarsi di volta in volta con la produzione e verr\u00e0 licenziato sistematicamente da ogni progetto. Le cause di discordia sono il suo comportamento sul set, cio\u00e8 quello che lo far\u00e0 diventare famoso: il fatto che Altman cambi continuamente le battute, l'overlapping, o per le battute dal carattere spiccatamente anticonformista di tipo dissacrante nei confronti di esercito, religione e istituzioni.\nDurante la fase di montaggio l'amico George gli propone un progetto autofinanziato per James Dean, morto l'anno prima, che risulter\u00e0 un fiasco, nonostante la distribuzione da parte della Warner e l'impegno dei due nella realizzazione.\nLa fama internazionale, Altman la ottiene nel 1970 con \"M*A*S*H\", grazie al quale si aggiudica la Palma d'oro al Festival di Cannes, a cui fa seguito nel 1975 con \"Nashville\", un altro successo di pubblico.\nIn quattro anni produrr\u00e0 sei film per diverse case di produzione: Warner Bros., MGM, United Artists producendo \"Anche gli uccelli uccidono\", \"I compari\", \"Images\", \"Il lungo addio\", \"Gang\", \"California Poker\". Sebbene i progetti siano in linea di massima validi, risultano troppo ostici al pubblico che sembra addirittura boicottare le produzioni pi\u00f9 coraggiose: anche il progetto pi\u00f9 completo e riuscito, \"Il lungo addio\", sar\u00e0 un insuccesso nelle sale.\nL'esperienza teatrale.\nLa scarsa popolarit\u00e0 nelle sale rende difficile ad Altman di trovare produttori, negli anni ottanta si dedica quindi a produzioni teatrali e a basso costo. Nonostante ci\u00f2 egli non serber\u00e0 rancore nei confronti delle \"Major\" in quanto dichiarer\u00e0 che semplicemente hanno interessi diversi. Tuttavia il teatro non \u00e8 il mezzo con cui riesce ad esprimersi meglio, in quanto la sua regia si affida molto ai particolari ambigui nello svolgimento delle trame, particolari a cui \u00e8 difficile dar risalto in teatro, data la distanza tra attore e spettatore. Altman trover\u00e0 nel cinema sul modello teatrale il perfetto connubio tra le due arti, che si manifester\u00e0 in \"Streamers\", dove l'azione si svolge per tutta la durata all'interno di una camerata, o \"Secret Honor\", in cui assistiamo ad un monologo di Richard Nixon.\nLa rinascita e gli ultimi anni.\nSebbene la sua attivit\u00e0 non abbia mai avuto periodi di interruzione dagli anni novanta in poi, gi\u00e0 avanti negli anni, Altman ha conosciuto un nuovo periodo di notoriet\u00e0 che l'ha visto dirigere pellicole di successo sia presso il pubblico che presso la critica, come \"I protagonisti\", \"America oggi\" (Leone d'oro al Festival di Venezia), \"Pr\u00eat-\u00e0-Porter\" e l'ultimo suo film \"Radio America\".\nNei film di questo decennio Altman ritrova quello spirito per la coralit\u00e0 di \"M*A*S*H\" e \"Nashville\" arricchito con vent'anni d'esperienza sul set, esperienza che rende possibile \"Gosford Park\", un affresco della decadente societ\u00e0 aristocratica inglese nel periodo tra le due guerre mondiali, all'interno del quale vediamo articolarsi ben 48 personaggi tra signori e servit\u00f9. \"America Oggi\" si delinea invece come un affresco dell'America anni novanta in pieno boom economico, ed in pieno stile di vita anni novanta tra passatempi amorosi, pettegolezzi telefonici, vite d'affari e quant'altro. \"La fortuna di Cookie\" si presenta come una satira delle rimanenze nella societ\u00e0 attuale della borghesia decaduta di \"Gosford Park\".\n\"Radio America\" dopo trentun anni propone riattualizzando una nuova \"Nashville\": splendido ritratto corale dei tempi che corrono. Sintesi-epilogo agrodolce della sua carriera chiude il sipario con la solita euforia melanconica, che affronta l'imprevisto sempre fino all'ultimo senza esitazione, o forse lo ignora, anche se consapevole della sua condanna.\nIl 21 marzo 2006 ha ricevuto l'Oscar alla carriera: in tale occasione rivel\u00f2 di essere stato sottoposto, una decina d'anni prima, a trapianto di cuore. Il 20 novembre 2006, all'et\u00e0 di 81 anni, muore in un ospedale di West Hollywood per complicazioni derivanti da una forma di leucemia."}
{"id": "43779", "revid": "767487", "url": "https://it.wikipedia.org/wiki?curid=43779", "title": "Ferro 3 - La casa vuota", "text": "Ferro 3 - La casa vuota (hang\u016dl: \ube48 \uc9d1; \"Bin jip\"\"LR\") \u00e8 un film del 2004 diretto da Kim Ki-duk.\nIl film, vincitore del Premio speciale per la regia, \u00e8 stato presentato alla 61\u00aa Mostra internazionale d'arte cinematografica di Venezia, in concorso come \"film a sorpresa\", e il suo titolo \u00e8 stato rivelato solo a rassegna iniziata.\nTrama.\nLa storia narra di un ragazzo (il cui nome, Tae-suk, non viene mai pronunciato nel corso della vicenda) senza fissa dimora che ha l'abitudine di introdursi nelle case degli altri e viverci come se ne fosse il padrone: cura le piante, lava i panni sporchi, i piatti, utilizza uno degli spazzolini che trova e ripara gli oggetti rotti, andandosene prima del ritorno dei proprietari, per passare poi ad un'altra abitazione.\nIn una delle case in cui si introduce, una residenza piuttosto lussuosa, egli non si accorge della presenza di Sun-hwa (anche il suo nome rimane ignoto al pubblico), una giovane donna vittima di un marito violento. La ragazza, nascosta, si limita ad osservarlo impaurita fino a che, capendo che non ha niente da temere da Tae-suk, gli rivela la propria presenza. Il marito, al suo rientro, approccia con prepotenza Sun-hwa, ma Tae-suk ne richiama l'attenzione facendosi trovare in giardino con aria di sfida: prima che il padrone di casa possa avvisare le forze dell'ordine, viene punito da Tae-suk, che lo bersaglia violentemente con delle palline da golf (colpite con la mazza \"ferro 3\", che d\u00e0 il titolo al film) per poi allontanarsi in moto con Sun-hwa.\nComincia cos\u00ec una fuga romantica in cui i due personaggi continuano ad abitare abusivamente case altrui. In una di queste, che pensavano disabitata, trovano morto l'anziano proprietario, vittima in effetti di un tumore ai polmoni; Tae-suk lo seppellisce in giardino con amorevole cura e dedizione. All'arrivo del figlio del proprietario, allarmato perch\u00e9 il padre non rispondeva al telefono, i due vengono sorpresi e l'idillio si interrompe. La polizia, convinta che Sun-hwa sia stata rapita, come raccontato loro da suo marito, arresta solo il ragazzo, che si vede anche costretto a subire le vessazioni cui lo sottopongono il comandante incaricato delle indagini ed il marito di Sun-hwa, che corrompe quest'ultimo per essere libero di infierire su Tae-suk. Ma il ragazzo, che non sembra in grado di poter parlare, non proferisce parola e non si piega; successivamente, in cella, comincia ad allenarsi per sviluppare una tecnica di illusionismo che fa s\u00ec che, sfruttando i punti morti del campo visivo umano, lui sembri invisibile. Grazie a questa straordinaria tecnica, Tae-suk riesce a simulare pi\u00f9 volte la sua sparizione dalla cella, senza mai evadere. Una volta rilasciato ritorna nella casa di Sun-hwa, che subito si accorge della sua presenza: grazie alla complicit\u00e0 della ragazza pu\u00f2 finalmente vivere con lei e baciarla, letteralmente, \"alle spalle\" del marito, ignaro della presenza del giovane e convinto che le attenzioni ed il buonumore della sua sposa siano per lui.\nTitolo.\nIl \"ferro 3\", inserito per volere del regista nei titoli tradotti, si riferisce alla mazza da golf usata dal protagonista, una delle mazze meno usate nel gioco."}
{"id": "43782", "revid": "680767", "url": "https://it.wikipedia.org/wiki?curid=43782", "title": "Paradosso di Burali-Forti", "text": "Il paradosso di Burali-Forti dimostra che costruire \"l'insieme di tutti i numeri ordinali\" porta ad una contraddizione e quindi individua un'antinomia in un sistema che permette la sua costruzione.\nIl motivo \u00e8 che l'insieme di tutti i numeri ordinali formula_1 possiede tutte le propriet\u00e0 di un numero ordinale e sarebbe quindi considerato a sua volta un numero ordinale. Quindi si pu\u00f2 costruire il suo successore formula_2, che \u00e8 strettamente maggiore di formula_1. Ma questo numero ordinale deve essere elemento di formula_1, in quanto formula_1 contiene tutti i numeri ordinali, quindi si giunge a:\nLa moderna teoria assiomatica degli insiemi aggira questa antinomia non consentendo la costruzione di insiemi con formule di comprensione senza restrizione come \"tutti gli insiemi che hanno la propriet\u00e0 formula_7\", come era possibile nel sistema di assiomi di Gottlob Frege.\nIl paradosso prende il nome da Cesare Burali-Forti, che lo afferm\u00f2 nel 1897."}
{"id": "43783", "revid": "228587", "url": "https://it.wikipedia.org/wiki?curid=43783", "title": "ERA", "text": ""}
{"id": "43787", "revid": "125293315", "url": "https://it.wikipedia.org/wiki?curid=43787", "title": "Luogo (geometria)", "text": "In matematica, ed in particolare in geometria e in geometria analitica, un luogo geometrico, o pi\u00f9 semplicemente un luogo, \u00e8 l'insieme di tutti e soli i punti di uno spazio che godono di una determinata propriet\u00e0. Di solito questa propriet\u00e0 riguarda nozioni geometriche ed \u00e8 espressa con formule matematiche (come ad esempio equazioni o disequazioni), ed il luogo geometrico forma una o pi\u00f9 figure continue nell'ambiente del quale fa parte (del piano, dello spazio tridimensionale...). Per esempio le sezioni coniche sono definite significativamente come luoghi del piano:\nAltri semplici e fondamentali luoghi geometrici sono: \nQueste ed altre figure geometriche pi\u00f9 complesse possono essere descritte anche come il \"luogo\" degli zeri di una funzione, nel caso delle sezioni coniche di un polinomio di secondo grado."}
{"id": "43806", "revid": "767487", "url": "https://it.wikipedia.org/wiki?curid=43806", "title": "Conan il distruttore", "text": "Conan il distruttore (\"Conan the Destroyer\") \u00e8 un film del 1984 diretto da Richard Fleischer.\n\u00c8 un sequel autonomo di \"Conan il barbaro\" del 1982, ispirato al personaggio omonimo ideato da Robert Ervin Howard nel 1932 sulle pagine di \"Weird Tales\", e alla sua versione fumettistica di Roy Thomas (autore del soggetto per questo film con Gerry Conway, altro noto autore di fumetti). Ripropone nei panni di Conan l'attore di origine austriaca Arnold Schwarzenegger. I nuovi personaggi includono Zula, interpretata da Grace Jones, e Mombaata, interpretato da Wilt Chamberlain. Questo seguito ha avuto un buon successo di incassi, sebbene la critica sia stata meno favorevole rispetto al primo film.\nTrama.\nIl barbaro Conan e il suo compagno Malak vengono portati dalla regina Taramis di Shadizar che chiede a Conan di eseguire due compiti per lei: ottenere una gemma speciale - che pu\u00f2 essere toccata solo da sua nipote, Jehnna - e ritrovare il corno magico che pu\u00f2 risvegliare Dagoth, il Dio dei sogni e degli incubi. In cambio, lei si offre di resuscitare l'amore perduto di Conan, Valeria. Conan \u00e8 d'accordo cos\u00ec lui, Malak e Jehnna partono per il loro viaggio. Lungo il percorso, Conan ottiene l'aiuto del suo vecchio compagno Akiro e incontrano Zula, che si unisce al gruppo. Mombaata, una delle guardie della regina, \u00e8 mandato per controllare i progressi di Conan e si aggrega a loro nella missione. La banda dei sei si mette in viaggio verso il castello di Toth-Amon, il mago che \u00e8 in possesso della gemma magica. Comunque, Toth-Amon rapisce Jehnna (sotto forma di una fenice fatta di fumo) prima che essi arrivino al castello. Il gruppo poi entra nel castello, con Conan che combatte contro i sortilegi di Toth-Amon, li sconfigge ferendo mortalmente il mago, che si suicida toccando la gemma e disintegrandosi. Gli eroi, quindi, recuperano Jehnna e la gemma.\nIl gruppo riparte alla ricerca del corno magico, che \u00e8 tenuto nascosto all'interno di una misteriosa fortezza. Jehnna recupera il corno usando la gemma. Dopo essersi imbattuti in alcune difficolt\u00e0 ad opera di una setta che risiede all'interno della fortezza, provano a tornare dalla regina Taramis. Tuttavia, la regina aveva gi\u00e0 dei piani perch\u00e9 Mombaata tradisse Conan durante il viaggio e restituisse Jehnna a Shadizar egli stesso, ed \u00e8 ci\u00f2 che fa. Conan e il suo gruppo si mettono all'inseguimento dopo aver appreso la vera natura della rinascita di Dagoth (egli \u00e8 una creatura malvagia dal potere immenso, che porterebbe morte e distruzione nel mondo). Dopo l'arrivo di Mombaata e Jehnna a Shadizar, la regina comincia i preparativi per il sacrificio di Jehnna. Ella deve essere sacrificata nel momento in cui il corno magico viene reinserito all'interno di Dagoth in modo che nessuna calamit\u00e0 si abbatta sulla citt\u00e0.\nTuttavia, Conan e i suoi amici irrompono durante il rito, evitando il sacrificio di Jehnna, e uccidendo Mombaata. Poich\u00e9 il rituale non era stato portato a termine, Dagoth si trasforma invece in un incontrollabile mostro, uccidendo la regina Taramis. Segue una eccezionale battaglia nella quale Conan batte il mostro rimuovendo il corno che lo mantiene in vita, e infine sferrandogli il colpo di grazia quando Dagoth cade in ginocchio. Jehnna diventa cos\u00ec la nuova regina di Shadizar e offre a ciascuno dei suoi vecchi compagni di viaggio una carica al servizio della sua corte. Conan, il cui cuore appartiene ancora a Valeria, declina un'offerta di matrimonio e se ne va alla ricerca del suo posto nel mondo.\nProduzione.\nSmorzare la violenza.\nQuando John Milius, regista di \"Conan il barbaro\", si dimostr\u00f2 indisposto a girare il sequel, Dino De Laurentiis sugger\u00ec alla figlia Raffaella De Laurentiis Richard Fleischer, produttore di \"Conan il barbaro\". Fleischer aveva gi\u00e0 lavorato con Dino De Laurentiis in \"Barabba\" (1961) e \"Mandingo\" (1975).\n\"Conan il barbaro\" incass\u00f2 circa 40 milioni di dollari nei botteghini statunitensi, usc\u00ec nel 1982 e ottenne una valutazione R, oltre agli ulteriori 50 milioni di dollari che incass\u00f2 sui mercati stranieri. Dato che la Universal Pictures e Dino De Laurentiis erano convinti che il film avrebbe avuto ancora pi\u00f9 successo se fosse stato meno violento, decisero di smorzare i toni nel sequel. \"Conan il distruttore\" ottenne in origine una valutazione R, come il primo, ma venne poi girato di nuovo per ottenere una valutazione PG. Fleischer gir\u00f2 un film meno violento e in qualche modo pi\u00f9 divertente della prima versione, anche se alcune scene di violenza portarono a risultati sanguinosi.\nInterpreti.\nPer interpretare il ruolo di Conan in questo film, Arnold Schwarzenegger, su richiesta del regista Richard Fleischer, ha dovuto ingrassare di quasi 5 chilogrammi. La cantante Grace Jones ha ricoperto il ruolo della guerriera Zula, ultima sopravvissuta della sua trib\u00fa. Al film ha preso parte, per la prima volta in un ruolo di primo piano, anche il giocatore di basket Wilt Chamberlain alto 2.16\u00a0cm. Nel film c'\u00e8 stata anche la prima apparizione sullo schermo della allora quindicenne Olivia D'abo nel ruolo della giovane principessa. Tracey Walter ha impersonato il ladro opportunista Malak, parte che inizialmente era stata affidata a David Landers. A causa del peggioramento dello stato di salute di Landers, che soffre di sclerosi multipla, lo stesso \u00e8 stato costretto a rinunciare alla parte, che \u00e8 stata poi affidata a Walter. Nel film compare anche un altro 'gigante': Andr\u00e9 the Giant il cui nome non appare nei titoli di coda poich\u00e9 era travestito.\nNel doppio ruolo del malvagio Toth Amon e del suo mostruoso alter ego che combatte contro Conan nella stanza degli specchi troviamo Pat Roach, gi\u00e0 noto per la sua presenza in pellicole famose, come \"Arancia meccanica\" e \"Barry Lyndon\" di Stanley Kubrick, ed avversario di Indiana Jones nei primi due film della serie, che successivamente comparir\u00e0 fra gli antagonisti di un altro fantasy diretto da Fleischer, \"Yado\".\nLocation.\nAlcuni 'esterni' del film sono stati filmati in Messico - sia nella citt\u00e0 di Pachuca, che sul vulcano spento Nevado de Toluca e sulle Dune di Samalayuca (vicino ad Ciudad Ju\u00e1rez) - come anche negli studi di Churubusco (sempre nel Messico). Carlo Rambaldi ha creato il Mostro di Dagoth.\nFotografia.\nConan il Distruttore \u00e8 stato il quarto film in cui il direttore della fotografia britannico Jack Cardiff ha lavorato con Fleischer.\nAccoglienza.\nNonostante alcune recensioni negative il film \u00e8 stato un successo, incassando rispettivamente 31 milioni di dollari in America, che si aggiungono al guadagno di 69 milioni di dollari nel resto del mondo dopo il rilascio nel 1984. Questo successo ha portato Schwarzenegger, Fleischer e De Laurentiis a impegnarsi nella realizzazione di \"Yado\", altro lungometraggio di genere fantasy, l'anno seguente.\nAltri media.\nGli scrittori Roy Thomas e Gerry Conway, che hanno scritto la storia originale di questo film, non sono stati soddisfatti con la sceneggiatura finale di Stanley Mann e del film completo, quindi hanno creato la loro storia nella graphic novel \"Conan: The Horn Of Azoth (Il corno di Azoth)\" pubblicato nel 1990, disegnato da Mike Docherty. I nomi dei personaggi sono stati cambiati per il graphic novel dal film: Dagoth divent\u00f2 Azoth, Jehnna divent\u00f2 Natari, Zula divent\u00f2 Shumballa, Bombaata divent\u00f2 Strabo, Toth-Amon divento Rammon e i personaggi della Regina Taramis e Il Leader furono combinati nello stregone Karanthes, padre di Natari. Un'altra trasposizione letteraria del film \u00e8 stata scritta da Robert Jordan nel 1984.\nColonna sonora.\nAnche in questo capitolo la musica \u00e8 stata affidata al compositore Basil Poledouris, ricevendo una nomination all'International Film Music Critics Award (IFMCA) nel 2011.\nSeguito.\nIl titolo della terza pellicola nella trilogia di Conan era stato deciso sin dal 1987 che dovesse essere \"Conan il conquistatore\". Il regista avrebbe dovuto essere Guy Hamilton o John Guillermin. Tuttavia Arnold Schwarzenegger era impegnato nelle riprese del film \"Predator\"; il contratto di De Laurentiis con l'attore scadeva dopo gli impegni in \"Yado\" e \"Codice Magnum\" e il produttore non riusc\u00ec ad avere di nuovo sotto contratto Schwarzenegger, il cui cachet era salito di molto. Cos\u00ec il terzo film di Conan fin\u00ec in un \"development hell\". Il copione alla fine si \u00e8 trasformato in \"Kull il conquistatore\" del 1997 (un altro personaggio di Robeert E. Howard)."}
{"id": "43809", "revid": "1305772", "url": "https://it.wikipedia.org/wiki?curid=43809", "title": "Spinore di Dirac", "text": "In fisica lo spinore di Dirac \u00e8 un \"vettore\" a quattro componenti ma non \u00e8 un quadrivettore poich\u00e9 non si trasforma come tale. Esso \u00e8 soluzione dell'equazione di Dirac le cui componenti sono funzioni d'onda.\nDefinizione.\nNel caso di una particella libera, le quattro possibili componenti soluzioni linearmente indipendenti dell'equazione di Dirac sono:\ndove \"ei\" sono i vettori della base ortonormale di uno spazio a 4 dimensioni. Le prime due soluzioni sono ad energia positiva, le altre due ad energia negativa.\nIn un campo elettromagnetico, la soluzione dell'equazione si scrive come composta da due sotto-vettori di dimensione due detti spinori di Pauli:\nSono inoltre detti spinori di Dirac (o di Lorentz) tutte quelle funzioni che si trasformano secondo la trasformazione di Lorentz\nlasciando invariata l'equazione di Dirac.\nIn tale equazione le \"\u03c3\" non sono matrici di Pauli, ma sono definite a partire del commutatore tra le \"\u03b3\":\nInfine, utilizzando anche le gamma di Dirac formula_6, \u00e8 possibile definire con lo spinore una quadricorrente:\ndove\ne\nTale spinore, sotto trasformazione di Lorentz, si trasforma in questo modo:\nInfine, per la conservazione della probabilit\u00e0 (vedi anche l'equazione di continuit\u00e0 nella meccanica quantistica), la condizione di normalizzazione da:"}
{"id": "43810", "revid": "367445", "url": "https://it.wikipedia.org/wiki?curid=43810", "title": "Teomondo Scrofalo", "text": ""}
{"id": "43812", "revid": "812594", "url": "https://it.wikipedia.org/wiki?curid=43812", "title": "Tintura madre", "text": "La tintura madre (TM) \u00e8 una preparazione liquida, ottenuta estraendo la droga fresca tramite percolazione o macerazione con un opportuno solvente. Il solvente pi\u00f9 utilizzato nelle tinture madri \u00e8 una soluzione idroalcolica (acqua + alcool) con una gradazione variabile (il pi\u00f9 delle volte compresa fra i 60\u00b0 e gli 80\u00b0) in funzione della solubilit\u00e0 degli attivi da estrarre.\nDifferenza fra tinture.\nLe tinture madri si differenziano dagli estratti perch\u00e9 questi ultimi sono ottenuti per evaporazione che porta ad un aumento della concentrazione del principio attivo nel preparato, mentre nelle tinture vi \u00e8 unicamente una diluizione dell'estratto nel solvente corrispondente. \nDa un punto di vista commerciale invece vengono definiti estratti droghe diluite in solventi idroglicerici, o glicolici o secchi (che altro non \u00e8 che principio attivo estratto con alcool e poi fatto evaporare completamente fino ad ottenere solo la parte secca, estratto puro). \nGli estratti oleosi, invece, vengono tendenzialmente definiti oleoliti oppure \"oli macerati\".\nRegolamentazione delle Farmacopee sulle tinture madri.\nLa tintura madre non \u00e8 titolata dalle Farmacopee. Secondo la Farmacopea Ufficiale Italiana non vi \u00e8 distinzione fra tintura madre e tintura officinale, e anche questa non \u00e8 titolata. Di conseguenza lo stato fisico iniziale della droga pu\u00f2 essere sia la pianta fresca che secca, il prodotto si chiamer\u00e0 sempre tintura idro-alcolica, o tintura madre o tintura officinale. Per tradizione, l'officinale usa la pianta secca, la madre quella fresca, ma tale distinzione \u00e8 puramente ufficiosa.\nFarmacopea Ufficiale Italiana.\nLa droga.\nLa Farmacopea Ufficiale Italiana (FU) riporta determinate regole che guidano la raccolta delle parti vegetali della pianta costituenti, di fatto, la droga:\nRapporto droga solvente.\nLa soluzione idroalcolica (acqua + alcool) viene aggiunta alla pianta in un rapporto di 1 a 10. Questo rapporto viene ottenuto considerando come punto di partenza il peso della pianta secca. La macerazione in questa soluzione dura circa 21 giorni.\nNon essendo n\u00e9 titolata n\u00e9 standardizzata, il rapporto fra droga e solvente pu\u00f2 variare nei vari prodotti presenti in commercio. La proporzione di riferimento pi\u00f9 corretta \u00e9 1:10.\nAltre Farmacopee Ufficiali.\nLa tintura madre \u00e8 definita invece in maniera diversa dalla FU (Farmacopea Ufficiale) tedesca. Secondo tale FU la Tintura Madre (Hannemaniana) \u00e8 definita come il succo della pianta fresca estratto per spremitura e stabilizzato con una soluzione etanolica (acqua + etanolo), in quantit\u00e0 pari al peso del succo estratto. In tal modo il rapporto tra sostanza estratta dalla pianta e soluzione etanolica \u00e8 di 1:2. Il metodo Hahnemanniano descritto in Farmacopea Omeopatica tedesca (H.A.B.) prevede anche la preparazione delle TM per macerazione. In relazione al tenore in umidit\u00e0 della pianta si identificano 3 metodi di estrazione per macerazione:"}
{"id": "43815", "revid": "92723", "url": "https://it.wikipedia.org/wiki?curid=43815", "title": "Potenza", "text": ""}
{"id": "43827", "revid": "105911", "url": "https://it.wikipedia.org/wiki?curid=43827", "title": "Spartacus", "text": "Spartacus \u00e8 un film del 1960 diretto da Stanley Kubrick. Scritto da Dalton Trumbo sulla base dell'omonimo romanzo di Howard Fast, \u00e8 ispirato alla storia della vita di Spartaco (interpretato da Kirk Douglas), il leader di una rivolta di schiavi che sfoci\u00f2 nella terza guerra servile. Il resto del cast principale include Laurence Olivier nel ruolo del generale e politico romano Marco Licinio Crasso, Peter Ustinov (premiato con un Oscar al miglior attore non protagonista) nei panni del commerciante di schiavi Lentulo Batiato, John Gavin in quelli di Giulio Cesare, Jean Simmons nel ruolo di Varinia, Charles Laughton nel ruolo di Gracco e Tony Curtis in quello di Antonino.\nDouglas, la cui compagnia Bryna Productions stava producendo il film, licenzi\u00f2 il regista originale Anthony Mann dopo la prima settimana di riprese. Kubrick, con il quale Douglas aveva gi\u00e0 lavorato, fu assunto per sostituirlo. Fu l'unico film diretto da Kubrick di cui il regista non ebbe il completo controllo artistico. Lo sceneggiatore Dalton Trumbo era all'epoca nella lista nera come uno dei \"dieci di Hollywood\". Douglas annunci\u00f2 pubblicamente che Trumbo era lo sceneggiatore di \"Spartacus\", e John F. Kennedy attravers\u00f2 i picchetti dell'American Legion per vedere il film, contribuendo a porre fine alla lista nera; anche Howard Fast era nella lista, e inizialmente dovette auto-pubblicare il romanzo.\nDistribuito negli Stati Uniti il 6 ottobre 1960 dalla Universal Pictures, il film vinse quattro premi Oscar e gener\u00f2 il miglior guadagno nella storia della Universal, fino a quando non fu superato da \"Airport\" (1970). Nel 2017 fu selezionato per la conservazione nel National Film Registry della Biblioteca del Congresso in quanto \"culturalmente, storicamente o esteticamente significativo\".\nTrama.\nNel I secolo a.C., la Repubblica romana \u00e8 scivolata nella corruzione, e i lavori umili sono svolti da eserciti di schiavi. Uno di questi, un orgoglioso e dotato trace di nome Spartaco, \u00e8 cos\u00ec poco collaborativo nella sua posizione in una fossa mineraria che viene condannato a morte per fame. Per caso, viene mostrato allo scaltro uomo d'affari romano Lentulo Batiato, che \u2013 colpito dalla sua ferocia \u2013 acquista Spartaco per la sua scuola di gladiatori, dove ordina all'allenatore Marcello di non esagerare con lui perch\u00e9 pensa che \"abbia delle qualit\u00e0\". Tra un maltrattamento e l'altro, Spartacus stringe un rapporto silenzioso con una donna di servizio di nome Varinia, che rifiuta di violentare quando viene mandata a \"intrattenerlo\" nella sua cella. Spartaco e Varinia sono successivamente costretti a sopportare numerose umiliazioni per aver sfidato le condizioni della servit\u00f9.\nBatiato riceve una visita dal ricco senatore romano Marco Licinio Crasso, che mira a diventare dittatore della stagnante repubblica. Crasso acquista Varinia per capriccio, e per il divertimento dei suoi compagni fa combattere a morte due coppie di gladiatori, tra i quali vi \u00e8 Spartaco. Quando quest'ultimo viene disarmato, il suo avversario, un africano di nome Draba, risparmia la sua vita in un'esplosione di sfida e attacca il pubblico romano, ma viene ucciso da Crasso. Il giorno successivo, con l'atmosfera ancora tesa su questo episodio, Batiato porta Varinia a casa di Crasso a Roma. Spartaco uccide Marcello, che lo stava provocando a tal proposito, e la loro lotta si intensifica in una rivolta. I gladiatori sopraffanno le loro guardie e scappano nella campagna italiana.\nSpartaco viene eletto capo dei fuggitivi e decide di condurli fuori dall'Italia e tornare alle loro case. Saccheggiano le tenute di campagna romane lungo il cammino, raccogliendo abbastanza soldi per acquistare il trasporto marittimo dai nemici di Roma, i pirati della Cilicia. Innumerevoli altri schiavi si uniscono al gruppo, rendendolo grande come un esercito. Uno dei nuovi arrivati \u00e8 Varinia, che era fuggita prima di essere consegnata a Crasso. Un altro \u00e8 uno schiavo intrattenitore di nome Antonino, anch'egli fuggito dal servizio di Crasso. In privato, Spartaco si sente mentalmente inadeguato a causa della sua mancanza di istruzione durante gli anni di servit\u00f9. Tuttavia, si dimostra un leader eccellente e organizza i suoi diversi seguaci in una comunit\u00e0 forte e autosufficiente. Inoltre concepisce un figlio con Varinia, ora sua moglie informale, e arriva anche a considerare lo spiritoso Antonino come una sorta di figlio.\nIl Senato romano \u00e8 sempre pi\u00f9 allarmato mentre Spartaco sconfigge i molteplici eserciti che gli manda contro. L'avversario populista di Crasso, Gracco, sa che il suo rivale cercher\u00e0 di usare la crisi come giustificazione per prendere il controllo dell'esercito romano. Per cercare di impedirlo, Gracco canalizza quanta pi\u00f9 potenza militare possibile nelle mani del proprio protetto, un giovane senatore di nome Giulio Cesare. Sebbene Cesare manchi del disprezzo di Crasso per le classi inferiori di Roma, scambia la rigidit\u00e0 di questi per nobilt\u00e0. Quindi, quando Gracco rivela di aver corrotto i ciliciani per far uscire Spartaco dall'Italia e liberare Roma dall'esercito di schiavi, Cesare considera tali tattiche come inferiori a lui e passa dalla parte di Crasso.\nCrasso paga i pirati perch\u00e9 abbandonino Spartaco, e fa s\u00ec che l'esercito romano costringa segretamente i ribelli ad allontanarsi dalla costa, avvicinandoli a Roma. Temendo che Spartaco intenda saccheggiare la citt\u00e0, il Senato conferisce a Crasso il potere assoluto. Circondato dai romani, Spartaco convince i suoi uomini a morire combattendo, poich\u00e9 solo ribellandosi e dimostrandosi umani hanno sferrato un colpo contro la schiavit\u00f9. Nella battaglia che ne segue, dopo aver inizialmente rotto le righe delle legioni di Crasso, l'esercito di schiavi finisce intrappolato tra Crasso e altre due forze che avanzano da dietro, e la maggior parte di loro viene massacrata. In seguito, i romani provano a individuare il leader ribelle per una punizione esemplare offrendo il perdono (e il ritorno alla schiavit\u00f9) se gli uomini identificheranno Spartaco, vivo o morto. Ogni uomo sopravvissuto risponde gridando \"Io sono Spartaco!\". Di conseguenza, Crasso li condanna tutti a morte per crocifissione lungo la via Appia tra Roma e Capua, dove era iniziata la rivolta.\nCrasso trova Varinia e il figlio neonato di Spartaco e li fa prigionieri. \u00c8 turbato dall'idea che Spartaco possa ottenere pi\u00f9 amore e lealt\u00e0 di quanto non riesca lui, e spera di compensare rendendo Varinia devota a lui come lo era al suo ex marito. Quando lei lo rifiuta, Crasso cerca furiosamente Spartaco (che riconosce avendolo visto nella scuola di Batiato) e lo costringe a combattere contro Antonino fino alla morte. Il sopravvissuto verr\u00e0 crocifisso, insieme a tutti gli altri uomini catturati dopo la grande battaglia. Spartaco uccide Antonino per risparmiargli questo terribile destino. L'incidente lascia Crasso preoccupato per il potenziale di Spartaco di vivere nella leggenda come un martire. Inoltre \u00e8 preoccupato per Cesare, che secondo lui un giorno lo eclisser\u00e0.\nGracco, avendo visto Roma cadere nella tirannia, si suicida, ma non prima di aver fatto in modo che Batiato salvi la famiglia di Spartaco da Crasso e li porti via in libert\u00e0. Uscendo da Roma, il gruppo passa sotto la croce di Spartaco. Varinia riesce a confortarlo nei suoi ultimi istanti di vita mostrandogli il suo figlioletto, che crescer\u00e0 libero e sapendo chi era suo padre.\nProduzione.\nPre-produzione.\nLo sviluppo di \"Spartacus\" fu in parte motivato dall'incapacit\u00e0 di Kirk Douglas di ottenere il ruolo da protagonista in \"Ben-Hur\" di William Wyler, con cui Douglas aveva gi\u00e0 lavorato in \"Piet\u00e0 per i giusti\". Edward Lewis, vicepresidente della societ\u00e0 cinematografica di Douglas, la Bryna Productions, fece leggere a Douglas il romanzo di Fast, che aveva un tema simile \u2013 un individuo che sfida la potenza dell'Impero romano \u2014 e Douglas ne rimase colpito abbastanza da acquistare un'opzione sul libro di tasca propria. La Universal alla fine accett\u00f2 di finanziare il film dopo che Douglas persuase Olivier, Laughton e Ustinov a recitare in esso. Lewis divenne il produttore del film, mentre Douglas fu accreditato come produttore esecutivo.\nNel frattempo Yul Brynner stava pianificando il proprio film su Spartaco per la United Artists. A Douglas fu suggerito dal suo agente Lew Wasserman di provare a produrre il suo film per la Universal. Con la sceneggiatura di Dalton Trumbo completata in due settimane, la Universal e Douglas vinsero la \"gara di Spartaco\".\nOriginariamente Howard Fast fu assunto per adattare il suo romanzo in sceneggiatura, ma ebbe difficolt\u00e0 a lavorare in tale formato. Fu sostituito da Trumbo, che era stato inserito nella lista nera come uno dei \"dieci di Hollywood\", e intendeva usare lo pseudonimo di \"Sam Jackson\". Douglas insistette affinch\u00e9 Trumbo venisse accreditato per il suo lavoro, il che contribu\u00ec a rompere la lista nera. Nella sua autobiografia, Douglas afferm\u00f2 che questa decisione fu motivata da un incontro che lui, Edward Lewis e Stanley Kubrick ebbero per quanto riguardava il nome o i nomi a cui accreditare la sceneggiatura, data la posizione traballante di Trumbo con i dirigenti di Hollywood. Un'idea fu di attribuire a Lewis il ruolo di co-autore o autore unico, ma Lewis pose il veto a entrambi i suggerimenti. Kubrick sugger\u00ec quindi di usare il suo nome. Douglas e Lewis trovarono rivoltante l'avidit\u00e0 di Kubrick nel prendersi il merito del lavoro di Trumbo, e il giorno dopo Douglas si present\u00f2 al cancello della Universal dicendo: \"Vorrei lasciare un pass per Dalton Trumbo\". Douglas scrive: \"Per la prima volta in dieci anni, entr\u00f2 in uno studio cinematografico. Disse: 'Grazie, Kirk, per avermi restituito il mio nome.'\"\nLa lista nera termin\u00f2 effettivamente nel 1960 quando perse credibilit\u00e0. A Trumbo fu pubblicamente riconosciuto il merito di due film importanti: Otto Preminger rese noto che Trumbo aveva scritto la sceneggiatura del suo film \"Exodus\" e Douglas annunci\u00f2 pubblicamente che Trumbo era lo sceneggiatore di \"Spartacus\". Inoltre, John F. Kennedy ignor\u00f2 pubblicamente una manifestazione organizzata dall'American Legion e and\u00f2 a vedere il film.\nRiprese.\nDopo che David Lean rifiut\u00f2 l'offerta di dirigere il film, \"Spartacus\" fu assegnato alla regia di Anthony Mann. Douglas licenzi\u00f2 Mann alla fine della prima settimana di riprese nella Valle della Morte, in cui era stata girata la sequenza di apertura nella cava. \"Sembrava spaventato dalla portata del film\", scrisse Douglas nella sua autobiografia; eppure un anno dopo Mann avrebbe intrapreso un'altra epopea di dimensioni simili, \"El Cid\". Ampie porzioni del film furono girate al Wildwood Regional Park di Thousand Oaks. Alcune parti furono girate anche nella vicina California Lutheran University, dove si pu\u00f2 vedere un esercito che si precipita gi\u00f9 dal Mount Clef Ridge.\nStanley Kubrick, trentenne, fu assunto al posto di Mann. Aveva gi\u00e0 diretto quattro lungometraggi (tra cui \"Orizzonti di gloria\", interpretato anch'esso da Douglas). \"Spartacus\" era un progetto di gran lunga pi\u00f9 grande, con un budget di 12 milioni di dollari e un cast di 10.500 persone, un progetto scoraggiante per un regista cos\u00ec giovane. \"Orizzonti di gloria\", il suo film precedente, aveva un budget inferiore a un milione.\n\"Spartacus\" fu girato usando il formato Super 70 Technirama da 35 millimetri e poi allargato a 70 millimetri. Questa fu una modifica per Kubrick, che preferiva utilizzare il formato sferico standard. Questo processo gli permise di ottenere una definizione altissima e di catturare grandi scene panoramiche. Kubrick avrebbe voluto girare il film a Roma con comparse e risorse a buon mercato, ma Edward Muhl, presidente della Universal, voleva fare del film un esempio e dimostrare che un film epico di successo poteva essere fatto direttamente a Hollywood e \"arginare il diluvio di produttori fuori controllo diretti in Europa\". Un compromesso fu raggiunto girando le scene intime a Hollywood e le scene di battaglia, su richiesta di Kubrick, in Spagna. Kubrick trovava che lavorare all'aperto o in luoghi reali fosse una distrazione, e che gli attori avrebbero beneficiato maggiormente di un teatro di posa, dove potevano concentrarsi completamente. Per creare l'illusione delle grandi folle che svolgono un ruolo cos\u00ec essenziale nel film, l'equipe di Kubrick us\u00f2 apparecchiature audio a tre canali per registrare 76.000 spettatori in una partita di college football tra Michigan e Notre Dame che gridavano \"Hail, Crassus!\" e \"I'm Spartacus!\"\nLe scene di battaglia furono girate su una vasta pianura fuori Madrid. Ottomila soldati addestrati dell'Ej\u00e9rcito de Tierra furono usati per interpretare l'esercito romano. Kubrick diresse gli eserciti dalla cima di torri appositamente costruite. Tuttavia, alla fine dovette tagliare tutte le scene di battaglia eccetto una, a causa delle reazioni negative del pubblico alle proiezioni in anteprima. Kubrick era cos\u00ec preciso che persino nel disporre i corpi degli schiavi massacrati aveva assegnato a ciascun \"cadavere\" un numero e delle istruzioni.\nDurante le riprese scoppiarono alcune controversie. Il veterano direttore della fotografia Russell Metty si lament\u00f2 delle istruzioni insolitamente precise e dettagliate di Kubrick per le riprese del film, ed era in disaccordo con l'uso della luce da parte del regista. In un'occasione Muhl minacci\u00f2 di dimettersi, minaccia alla quale Kubrick rispose: \"Puoi fare il tuo lavoro sedendoti sulla tua sedia e chiudendo il becco. Io sar\u00f2 il direttore della fotografia\". Metty in seguito smorz\u00f2 le sue critiche dopo aver vinto l'Oscar. Inoltre Kubrick voleva girare a un ritmo lento di due piazzamenti al giorno, ma lo studio insistette sul fatto che ne facesse 32; arrivarono a un compromesso di otto. Infine, Kubrick e Trumbo litigarono costantemente a proposito della sceneggiatura. Kubrick si lamentava che il personaggio di Spartaco non avesse difetti o stranezze.\nNonostante il film abbia avuto un enorme successo al botteghino, abbia vinto quattro Oscar e sia considerato tra i migliori film storico-epici, Kubrick in seguito prese le distanze da esso. Sebbene il suo marchio personale sia una parte distinta del film finale, il suo contratto non gli diede il controllo completo sulle riprese; e questa fu l'unica occasione in cui non esercit\u00f2 tale controllo su uno dei suoi film.\nColonna sonora.\nLa colonna sonora del film, candidata all'Oscar e al Golden Globe, fu composta da Alex North.\nAlbum.\nL'album della colonna sonora fu pubblicato nel 1960 dalla Decca Records, sia in mono che in stereo. Il 2 agosto 2010 la colonna sonora fu ripubblicata dalla Var\u00e8se Sarabande in un cofanetto in edizione limitata che include sei CD, un DVD e un libro da 168 pagine.\nDistribuzione.\nDopo quattro giorni di anteprime su invito, \"Spartacus\" debutt\u00f2 il 6 ottobre 1960 al DeMille Theater di New York. Per la distribuzione al pubblico, il film fu accorciato dai 197 minuti originali a 182, tagliando l'ouverture, l'entr'acte, alcune scene particolarmente violente e una sequenza in cui Crasso tenta di sedurre il suo schiavo Antonino mentre quest'ultimo lo sta lavando, affermando di prediligere \"sia le lumache che le ostriche\" come metafora della bisessualit\u00e0 e sostenendo che ci\u00f2 sia una questione di gusto piuttosto che di moralit\u00e0. Per la riedizione del 1967, il film fu accorciato ancora a 161 minuti.\nIl 21 aprile 1991 il film fu proiettato in anteprima a New York nella versione integrale, restaurata sotto la supervisione di Robert A. Harris al costo record di quasi un milione di dollari; tale versione fu poi distribuita nelle sale statunitensi sei giorni dopo. Essendo reperibile solo la traccia audio della versione da 182 minuti, per le scene reintegrate furono creati nuovi effetti sonori e la sequenza del bagno dovette essere ridoppiata. Tony Curtis, allora 66enne, fu in grado di registrare nuovamente le sue battute, ma il defunto Olivier fu doppiato da Anthony Hopkins, che era stato suggerito dalla vedova di Olivier, Joan Plowright. Kubrick invi\u00f2 per fax le istruzioni su come recitare la scena, e gli attori registrarono separatamente i loro dialoghi.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla C.D.C. su dialoghi di Roberto De Leonardis, mentre quello della scena del bagno reintegrata nel 1991 fu eseguito (con doppiatori differenti) dalla S.A.S.\nEdizioni home video.\nNel 1985 la versione da 182 minuti del film fu distribuita in VHS e Laserdisc in America del Nord dalla MCA Home Video. Nel 1991 la stessa azienda distribu\u00ec in VHS la versione integrale in letterbox, seguita nel 1997 da una versione widescreen. Nel 1992 The Criterion Collection pubblic\u00f2 invece un'edizione Laserdisc della versione integrale, che include come extra un commento audio di Douglas, Ustinov, Fast, Lewis, Harris e il designer Saul Bass, un'intervista a Ustinov, il documentario del 1950 \"The Hollywood Ten\", un'analisi scena per scena di Trumbo, storyboard originali di Bass, composizioni aggiuntive di North e il trailer. In Italia la versione da 182 minuti fu pubblicata in VHS negli anni ottanta dalla Gong Video, mentre quella integrale nel 1993 dalla CIC.\nLa prima edizione DVD-Video del film fu pubblicata in America del Nord il 31 marzo 1998 dalla Universal Home Video. Priva di extra, presenta il film in letterbox. Il 24 aprile 2001 la Criterion pubblic\u00f2 un'edizione a due DVD con un nuovo trasferimento in widescreen. Questa edizione contiene tutti gli extra del Laserdisc del 1992, oltre a una dimostrazione del restauro, scene eliminate, estratti di cinegiornali, interviste d'epoca a Simmons e Ustinov, un dietro le quinte, una galleria di materiale pubblicitario e schizzi di Kubrick. Un'edizione analoga fu pubblicata in Italia dalla Universal il 28 ottobre 2004.\nIl 24 ottobre 2006 la Universal pubblic\u00f2 in America del Nord un'edizione in HD DVD, criticata in quanto ricavata dallo stesso master della prima edizione DVD e priva di extra. La prima edizione Blu-ray Disc fu pubblicata dalla Universal in America del Nord il 25 maggio 2010 e in Italia il 27 ottobre. Anche questa edizione ricevette alcune critiche, essendo ricavata sempre del primo DVD (a cui fu applicata un'estesa riduzione del rumore digitale) e presentando solo alcuni degli extra del DVD Criterion (interviste d'epoca, scene eliminate, cinegiornali, galleria e trailer). La Universal pubblic\u00f2 una nuova edizione BD il 6 ottobre 2015 in America del Nord e il 27 ottobre in Italia; per l'occasione fu realizzato un nuovo restauro da scansione in 6K con la consulenza di Harris, e furono inseriti (oltre agli extra dell'edizione precedente) un contributo video di Douglas e uno sul restauro."}
{"id": "43829", "revid": "1318658", "url": "https://it.wikipedia.org/wiki?curid=43829", "title": "Mail (Apple)", "text": "Mail (conosciuto anche come Apple Mail) \u00e8 un'applicazione sviluppata dalla Apple Inc. per i sistemi operativi iOS, iPadOS, macOS e watchOS. Si occupa della gestione delle e-mail.\nMail nella sua attuale versione funziona esclusivamente sui sistemi operativi di casa Apple.\nL'applicazione supporta i protocolli di posta elettronica pi\u00f9 diffusi come SMTP, POP3 e IMAP e si integra con le altre applicazioni Apple, in particolare con Contatti, Calendario e Note.\nA partire dalla versione 4, Mail supporta Microsoft Exchange Server.\nMail integra un filtro antispam e consente una gestione multipla degli account, delle regole e delle caselle di posta. Inoltre spedisce automaticamente messaggi in formato testo semplice se non viene applicata alcuna formattazione al testo.\nStoria.\nLa prima incarnazione di Mail era NeXTMail, il client mail incluso in NeXTStep, considerato innovativo per l'epoca, in quanto riusciva a gestire testo formattato, immagini, messaggi vocali e mail MIME. Nelle ultime versioni, Mail si affida a WebKit per il rendering in formato HTML.\nmacOS.\nPrima versione.\nLa prima versione fu inclusa fino a Mac OS X Panther, con l'introduzione di diversi miglioramenti a ogni nuova versione del sistema operativo. Mail gi\u00e0 si integrava con varie applicazioni Apple e includeva funzioni tuttora disponibili come le regole per le caselle, il filtro anti-spam e supporto ad account multipli.\nMac OS X Tiger.\nCon Mac OS X Tiger, Mail venne aggiornata alla versione 2, portando numerosi cambiamenti e migliorie, come il formato proprietario delle singole mail per consentire l'indicizzazione di Spotlight.\nTra le migliorie si annoverano:\nL'applicazione fu ridisegnata adottando un nuovo stile per i pulsanti della barra degli strumenti, da molti utenti considerata una dubbia scelta in fatto di ergonomia, che in aggiunta violava le linee guida della stessa Apple, poi modificate.\nMac OS X Leopard.\nCon Mac OS X Leopard \u00e8 stata pubblicata la terza versione. A Mail vengono aggiunte funzionalit\u00e0 RSS, modelli HTML, la possibilit\u00e0 di creare note e liste di attivit\u00e0 che vengono automaticamente sincronizzate con iCal. Il supporto IMAP viene esteso con la tecnologia IMAP IDLE.\nOS X Snow Leopard.\nOS X Snow Leopard aggiorna l'applicazione alla versione 4, che ora supporta Microsoft Exchange Server 2007, assieme ad altre applicazioni del sistema.\nOS X Lion.\nDa OS X Lion, Mail viene ridisegnata, ispirandosi alla versione presente su iPad, sfruttando meglio lo spazio di un display widescreen e riorganizzando le mail citate in conversazioni. Viene migliorata la ricerca, esteso il supporto a Microsoft Exchange Server 2010, Yahoo! Mail IMAP, mentre non sono pi\u00f9 supportate le mail push di Exchange e su protocolli diversi da IMAP.\nOS X Mountain Lion.\nIn OS X Mountain Lion, \u00e8 stata aggiunta la sezione VIP, la ricerca delle parole nelle email, la possibilit\u00e0 di sincronizzarle attraverso iCloud e nuove possibilit\u00e0 di condivisione. Note \u00e8 stata separata da Mail in una nuova applicazione, Note.\nOS X Mavericks.\nCon OS X Mavericks \u00e8 stata aggiunta la possibilit\u00e0 di mostrare il testo non formattato delle email.\nOS X Yosemite.\nIn OS X Yosemite, l'applicazione supporta nuove funzionalit\u00e0, come Mail Drop, che carica automaticamente gli allegati su iCloud e invia un link nella mail, invece che tutto il file.\nOS X El Capitan.\nIn OS X El Capitan \u00e8 stato aggiunta la possibilit\u00e0 di filtrare le email non lette, quelle contrassegnate o quelle con un allegato.\niOS.\nL'applicazione Mail \u00e8 disponibile dalla prima versione del sistema operativo iOS, precisamente iPhone OS 1.1.3. Con la seconda versione viene completamente ridisegnata, supportando ora gli allegati di Microsoft Office e di iWork. Da iOS 5, Mail include una formattazione del testo pi\u00f9 ricca. Con iOS 10 \u00e8 stata aggiunta la possibilit\u00e0 di disiscriversi automaticamente da una newsletter attraverso un avviso che compare nella mail.\niPadOS.\nL'applicazione Mail \u00e8 disponibile anche sull'iPad e si integra con le altre applicazioni Apple, in particolare con Contatti e Calendario.\nFunzionalit\u00e0.\nMail permette di gestire gli account email presenti sul dispositivo.\n\u00c8 possibile visualizzare le email ricevute, contrassegnate, VIP, non lette, di oggi, inviate, cestinate e archiviate. Scorrendo da sinistra a destra nell'anteprima di una mail \u00e8 possibile contrassegnarla come letta o non letta; da destra verso sinistra \u00e8 possibile contrassegnarla, cestinarla, rispondere, inoltrarla ecc. \u00c8 disponibile anche un filtro che permette di visualizzare solo la lista delle email non lette.\nMail permette di scaricare gli allegati ricevuti via posta elettronica."}
{"id": "43830", "revid": "767487", "url": "https://it.wikipedia.org/wiki?curid=43830", "title": "Orizzonti di gloria", "text": "Orizzonti di gloria (\"Paths of Glory\") \u00e8 un film del 1957 co-sceneggiato e diretto da Stanley Kubrick. Tratto dall'omonimo romanzo di Humphrey Cobb, il film \u00e8 ambientato durante la prima guerra mondiale e vede Kirk Douglas nei panni del colonnello Dax, un ufficiale comandante di soldati francesi che si rifiutano di continuare un attacco suicida, dopo il quale Dax tenta di difenderli contro un'accusa di codardia in una corte marziale.\nProiettato in anteprima a Monaco di Baviera il 1\u00ba novembre 1957 e distribuito negli Stati Uniti a Natale dalla United Artists, il film fu lodato dalla critica. Nel 1992 fu scelto per la conservazione nel National Film Registry della Biblioteca del Congresso in quanto \"culturalmente, storicamente o esteticamente significativo.\nIl titolo originale \"Paths of Glory\" (\"Sentieri di gloria\") \u00e8 tratto da verso dell\"'Elegia scritta in un cimitero campestre\" del poeta settecentesco Thomas Gray: \u00abPaths of glory lead not but the grave\u00bb (\"i sentieri di gloria non conducono che alla tomba\").\nTrama.\nNel 1916, in uno \"ch\u00e2teau\" francese, il generale Georges Broulard, un membro dello stato maggiore francese, chiede al suo subordinato, l'ambizioso generale Paul Mireau, di inviare la sua divisione in una missione suicida per conquistare una posizione tedesca ben difesa chiamata \"Formicaio\". Mireau inizialmente rifiuta, adducendo l'impossibilit\u00e0 del successo, ma quando Broulard menziona una potenziale promozione, Mireau si convince rapidamente che l'attacco avr\u00e0 successo.\nMireau procede attraverso le trincee, chiedendo a diversi soldati se sono pronti a uccidere altri tedeschi e cacciando dal reggimento uno che mostra segni di \"shell shock\". Mireau lascia la pianificazione dettagliata dell'attacco al colonnello Dax del 701\u00ba reggimento, nonostante Dax obietti che l'unico risultato dell'attacco sar\u00e0 quello di indebolire l'esercito francese con pesanti perdite senza alcun beneficio.\nPrima dell'attacco un tenente ubriaco, di nome Roget, che conduceva una missione di ricognizione notturna, manda avanti uno dei suoi due uomini. Sopraffatto dalla paura in attesa del ritorno dell'uomo, Roget lancia una granata e si ritira. Il caporale Paris, l'altro soldato in missione, trova il corpo del ricognitore, che \u00e8 stato ucciso dalla granata, e affronta Roget, il quale nega qualsiasi illecito e falsifica il suo rapporto al colonnello Dax.\nLa mattina dopo, l'attacco al Formicaio \u00e8 un fallimento. Dax guida la prima ondata di soldati nella terra di nessuno sotto un fuoco pesante. Nessuno degli uomini raggiunge le trincee tedesche e la Compagnia B rifiuta di lasciare la propria trincea dopo aver subito pesanti perdite. Mireau, infuriato, ordina alla sua artiglieria di aprire il fuoco su di loro per costringerli sul campo di battaglia. Il comandante di artiglieria rifiuta di sparare ai propri uomini senza conferma scritta dell'ordine. Nel frattempo, Dax ritorna alle trincee e cerca di radunare la Compagnia B perch\u00e9 si unisca alla battaglia, ma mentre si arrampica fuori dalla trincea, il corpo di un soldato francese morto lo investe.\nPer deviare la colpa del fallimento, Mireau decide di far processare dalla corte marziale 100 soldati per codardia. Broulard lo convince a ridurre il numero a tre, uno per ogni compagnia. Il caporale Paris viene scelto perch\u00e9 il suo ufficiale comandante, Roget, desidera impedirgli di testimoniare sulle sue azioni nella missione di ricognizione. Il soldato Ferol viene scelto dal suo ufficiale comandante perch\u00e9 \"socialmente indesiderabile\". L'ultimo uomo, il soldato Arnaud, \u00e8 stato scelto tramite estrazione a sorte nonostante avesse ricevuto due menzioni per eroismo in precedenza.\nDi fatto i tre prescelti sono solo in parte presi a caso: il caporale Paris, che era stato scelto insieme ad altri due uomini (un suo commilitone e un ufficiale superiore) per una ricognizione notturna nella terra di nessuno, era stato testimone dell'uccisione involontaria del commilitone da parte del suo superiore (un uomo con problemi di alcolismo, che oltretutto ha dato prova di codardia fuggendo subito dopo, abbandonando entrambi gli uomini sul campo di battaglia), e aveva minacciato l'ufficiale di rivelare l'accaduto alla corte marziale; viene dunque scelto direttamente da quello per scongiurare una sua possibile denuncia. Il soldato Ferol \u00e8 indicato dai suoi stessi commilitoni perch\u00e9 bollato ingiustamente come \"asociale\", e il soldato Arnaud \u00e8 uno degli elementi pi\u00f9 coraggiosi, gi\u00e0 premiato due volte, e la sua scelta a sorte, l'unica, \u00e8 solo un beffardo scherzo del caso.\nDax, che nella vita civile era un avvocato penalista, si offre volontario per difendere gli uomini. Il processo tuttavia \u00e8 una farsa. Non vi \u00e8 alcuna accusa scritta formale, non \u00e8 presente uno stenografo e la corte si rifiuta di ammettere prove a sostegno dell'assoluzione. Nella sua dichiarazione conclusiva, Dax denuncia il processo: \"Signori della corte, dichiarandoli colpevoli commettereste un delitto che vi ossessionerebbe fino alla fine dei vostri giorni\". Tuttavia, i tre uomini sono condannati a morte.\nLa notte prima dell'esecuzione programmata, Dax si confronta con Broulard a un ballo mostrandogli dichiarazioni giurate di testimoni che attestano l'ordine di Mireau di sparare alle proprie trincee, nel tentativo di ricattare lo stato maggiore per risparmiare i tre uomini. Broulard accetta le dichiarazioni ma congeda bruscamente Dax.\nLa mattina dopo, i tre uomini vengono portati fuori per essere fucilati. Dax, sapendo perch\u00e9 Roget abbia scelto Paris, lo costringe a guidare l'esecuzione. Mentre un singhiozzante Ferol viene bendato, Paris rifiuta la benda di Roget e reagisce ambiguamente alle miti scuse di Roget. Arnaud, nel frattempo, \u00e8 incosciente a causa di un pugno ricevuto da Paris in prigione, e deve essere portato in una barella e legato al palo. Tutti e tre gli uomini vengono quindi giustiziati.\nA seguito delle esecuzioni, Broulard fa colazione con il gongolante Mireau, al quale rivela di aver invitato Dax a partecipare. Broulard dice poi a Mireau che verr\u00e0 indagato per aver dato l'ordine di sparare ai propri uomini. Mireau si precipita fuori, protestando per essere diventato un capro espiatorio. Broulard offre quindi allegramente il comando di Mireau a Dax, supponendo che i tentativi di Dax di fermare le esecuzioni fossero uno stratagemma per ottenere il lavoro di Mireau. Scoprendo che Dax era in realt\u00e0 sincero, Broulard lo rimprovera per il suo idealismo, mentre il disgustato Dax definisce Broulard un \"vecchio sadico e degenerato\".\nDopo l'esecuzione, alcuni soldati di Dax fanno festa in una locanda. Il loro umore cambia mentre ascoltano una giovane prigioniera tedesca cantare \"Der treue Husar\". Dax, che sta ascoltando dall'esterno, viene informato che dovranno trasferirsi al fronte immediatamente, ma lascia che gli uomini si godano qualche minuto in pi\u00f9.\nProduzione.\nPre-produzione.\nDore Schary, capo della produzione della Metro-Goldwyn-Mayer, aveva apprezzato \"Rapina a mano armata\" e assunse Kubrick e Harris per sviluppare film dalla gran quantit\u00e0 di sceneggiature e romanzi acquistati dalla MGM. Non trovando nulla che piacesse loro, Kubrick ricord\u00f2 di aver letto il libro di Cobb all'et\u00e0 di quattordici anni e il \"grande impatto\" che ebbe su di lui e lo sugger\u00ec come il loro prossimo progetto. Kubrick e Harris acquistarono quindi i diritti di adattamento dalla vedova di Cobb per 10.000 dollari.\nDopo che Schary fu licenziato dalla MGM, Kubrick e Harris riuscirono a mostrare a Kirk Douglas una versione della sceneggiatura. Dopo averla letta, Douglas rimase impressionato e riusc\u00ec a ottenere un anticipo per un budget di quasi un milione dalla United Artists per aiutare a produrre il film. Oltre un terzo di esso fu assegnato allo stipendio di Douglas. Prima del coinvolgimento di Douglas e della sua Bryna Productions, nessuno studio aveva mostrato interesse per l'argomento apparentemente non commerciale e le riprese in bianco e nero. La MGM respinse l'idea del film per paura che il film sarebbe stato sfavorevole per i distributori e il pubblico europei. La United Artists accett\u00f2 di appoggiarlo con Douglas come protagonista.\nKubrick assunse Calder Willingham per lavorare alla sceneggiatura del film, di cui Jim Thompson aveva scritto bozze precedenti. I contributi specifici di Kubrick, Thompson e Willingham alla sceneggiatura finale furono contestati e la questione and\u00f2 in arbitrato con la Writers Guild. Willingham afferm\u00f2 che Thompson aveva un coinvolgimento minimo nella sceneggiatura finale del film, rivendicando la responsabilit\u00e0 per il 99% di \"Orizzonti di gloria\" e che Thompson non aveva scritto alcun dialogo. Quando la sceneggiatura della bozza di Thompson fu paragonata al film finale, era chiaro che Thompson aveva scritto sette scene, tra cui la missione di ricognizione e la notte dei soldati prima della loro esecuzione. Alla fine, la Writers Guild attribu\u00ec la sceneggiatura, nell'ordine, a Kubrick, Willingham e poi Thompson.\nAlcune parti della sceneggiatura sono state tratte letteralmente dal romanzo. Tuttavia, Kubrick apport\u00f2 diverse modifiche alla narrativa del romanzo nel suo adattamento, in particolare l'elezione a protagonista del colonnello Dax, invece di Paris, Ferol e Arnaud come nel romanzo.\nInizialmente, per rendere pi\u00f9 commerciabile il film, Kubrick e Thompson aggiunsero un lieto fine in cui il generale riesce a bloccare l'esecuzione all'ultimo minuto. Tuttavia, il finale fu cambiato su richiesta di Douglas. Harris afferm\u00f2 di aver fatto accettare tale finale dai distributori inviando l'intera sceneggiatura anzich\u00e9 solo il finale cambiato, nella consapevolezza che essi non avrebbero letto di nuovo l'intera sceneggiatura. Dopo aver visto il film, la United Artists fu soddisfatta dalle modifiche.\nRiprese.\nLa lavorazione avvenne interamente in Baviera, in particolare al castello di Schlei\u00dfheim vicino a Monaco di Baviera. Timothy Carey fu licenziato durante le riprese a causa dei numerosi problemi da lui creati, tra cui l'aver finto il proprio rapimento bloccando l'intera produzione. Nelle scene ancora da girare fu sostituito da una controfigura. Un primo test critico della precisione di Kubrick per la direzione sul set arriv\u00f2 durante la realizzazione di \"Orizzonti di gloria\"; Douglas raccont\u00f2 infatti che Menjou si infuri\u00f2 con Kubrick poich\u00e9 il regista gli aveva chiesto un altro ciak di una scena gi\u00e0 provata 17 volte, ma il regista riusc\u00ec a calmarlo e a farlo tornare al lavoro.\nLe ultime scene girate furono quelle che si svolgono sul campo di battaglia. Dato che ricevevano tre anni di addestramento militare, circa seicento poliziotti tedeschi furono usati come comparse per i soldati. Per la costruzione del campo di battaglia, Kubrick affitt\u00f2 oltre 4\u00a0km\u00b2 di terra da un agricoltore locale. Kubrick impieg\u00f2 un mese a organizzare le riprese dell'assalto, disponendo oggetti di scena e facendo a pezzi il campo per farlo sembrare una zona di guerra. Per le riprese della sequenza di battaglia, il campo fu diviso in cinque regioni in cui vennero specificamente posizionate cariche esplosive. Ci\u00f2 rese pi\u00f9 facile per Kubrick filmare la morte delle comparse poich\u00e9 le divise in cinque gruppi, uno per ciascuna delle regioni, e ogni uomo sarebbe morto nella propria zona per un'esplosione vicino a lui.\nL'unico personaggio femminile nel film, la donna che canta \"Der treue Husar\", \u00e8 interpretato dall'attrice tedesca Christiane Harlan (accreditata come Susanne Christian). Lei e Kubrick si sposarono nel 1958 e rimasero insieme fino alla morte del regista nel 1999.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla C.D.C.\nEdizioni home video.\nIl film fu distribuito in Laserdisc negli Stati Uniti dalla CBS/Fox Video nel 1980 e da The Criterion Collection nel 1989. Fu pubblicato in VHS in Italia nell'ottobre 1991 dalla MGM/UA Home Video e in America del Nord nel 1997 dalla MGM Home Entertainment. Fu quindi pubblicato in DVD-Video in America del Nord il 1\u00ba maggio 2001 dalla MGM Home Entertainment; l'unico extra di quest'ultima edizione, distribuita in Italia il 28 novembre 2002, \u00e8 il trailer originale. Il 26 ottobre 2010 il film fu distribuito in DVD e Blu-ray Disc in America del Nord da The Criterion Collection. Il film \u00e8 presentato con un nuovo restauro in 16:9 realizzato dall'UCLA Film &amp; Television Archive in collaborazione con la MGM, e l'edizione include come extra (oltre al trailer) un commento audio di Gary Giddins, delle interviste a Kubrick, Douglas, Jan Harlan, James B. Harris e Christiane Kubrick e un servizio del \"JT Basse Normandie\" sulla storia vera che ispir\u00f2 il romanzo; \u00e8 incluso inoltre un opuscolo illustrato.\nAccoglienza.\nCritica.\nIl film ottenne il plauso della critica all'uscita, giudizio sostanzialmente confermato anche oggi: il sito Rotten Tomatoes ha raccolto 58 recensioni, il 95% delle quali sono positive, con un voto medio di 8,96. Il consenso critico del sito recita: \"\"Orizzonti di gloria\" \u00e8 un film di guerra trascendentalmente umano di Stanley Kubrick, con sequenze di battaglia impressionanti e prolungate e un finale da K.O.\" Roger Ebert, che recens\u00ec il film in occasione di una riedizione nel 2005, lo aggiunse alla sua lista di \"grandi film\". Nella sua recensione, a proposito della scena finale, scrisse: \"Ha un'economia espressiva quasi brutale; \u00e8 uno dei pochi film narrativi in cui senti la rabbia nel racconto. (...) Kubrick e il suo direttore della fotografia, George Krause, usano una messa a fuoco nitida e profonda per ogni inquadratura. Non esiste una singola inquadratura composta solo per bellezza; lo stile visivo del film \u00e8 da guardare, e attentamente. Kirk Douglas (...) contiene la maggior parte dell'emozione del suo personaggio. Quando \u00e8 arrabbiato lo sappiamo, ma rimane nei limiti senza esagerare.\" Peter Bradshaw, in una recensione del 2014 per \"The Guardian\", scrisse: \"La giustapposizione da parte di Kubrick di scene di battaglia e di questa disgustosa piccola tirannia dietro le linee \u00e8 magistrale e c'\u00e8 un lampo demoniaco di puro genio nel far annunciare da un uomo condannato, poco prima della sua esecuzione, che non ha avuto \"un solo pensiero sessuale\" dopo la corte marziale. L'ultima sequenza, in cui una donna civile tedesca canta alle truppe, ha una misteriosa bellezza redentrice. Kubrick combina la compassione con qualcosa del freddo distacco e controllo di quegli ufficiali comandanti. Un vero maresciallo del campo cinematografico\". Jonathan Rosenbaum scrisse per il \"Chicago Reader\": \"Causticamente anti-guerra nel trattamento della corruzione e dell'incompetenza dei comandanti militari, \u00e8 tutt'altro che pacifista nello spirito, e l'interpretazione forte e arrabbiata di Kirk Douglas (...) contiene perfettamente questa contraddizione. (...) Proibito in Francia per 18 anni, questo capolavoro \u00e8 ancora devastante, anche se nulla al suo interno \u00e8 cos\u00ec semplice come potrebbe sembrare; il pubblico sta ancora discutendo della sequenza finale, che \u00e8 stata caratterizzata come qualsiasi cosa, da una scappatoia sentimentale alla svolta cinica massima\".\nIl film fu recensito meno entusiasticamente da Bosley Crowther di \"The New York Times\", che apprezz\u00f2 la regia ma sottoline\u00f2 che \"l'illusione della realt\u00e0 viene spazzata via ogni volta che qualcuno parla\" in quanto il film \u00e8 recitato in inglese, criticando quindi l'interpretazione del cast. Concluse inoltre che \"per quanto riguarda il significato del film, arriva a un punto inconcludente. La sua dimostrazione di ingiustizia \u00e8 come l'esibizione di una bottiglia in un museo medico. \u00c8 grottesca, spaventosa, nauseabonda - ma cos\u00ec inquadrata e isolata che, quando te ne vai, ti rimane la sensazione di essere stato testimone di nient'altro che un incidente orribilmente strano\". \"Variety\" scrisse che \"bench\u00e9 il soggetto sia ben gestito e messo in atto in una serie di caratterizzazioni eccezionali, sembra datato e risulta in uno spettacolo cupo. (...) Stanley Kubrick nella sua regia tesa cattura lo spirito di guerra con un bel realismo, e la futile avanzata dei francesi \u00e8 emozionante\". Furono inoltre elogiate le interpretazioni del cast."}
{"id": "43831", "revid": "1632387", "url": "https://it.wikipedia.org/wiki?curid=43831", "title": "Congresso di Vienna", "text": "Il Congresso di Vienna fu una conferenza tenutasi presso il castello di Sch\u00f6nbrunn () nell'omonima citt\u00e0, allora capitale dell'Impero austriaco, dal 1\u00ba novembre 1814 al 9 giugno 1815 (bench\u00e9 diverse datazioni riportino l'inizio e la fine del Congresso al 18 settembre 1814 e al 9 giugno 1815). Vi parteciparono le principali potenze europee allo scopo di ridisegnare la carta dell'Europa e ripristinare l'Ancien r\u00e9gime dopo gli sconvolgimenti apportati dalla rivoluzione francese e dalle guerre napoleoniche. Con il Congresso di Vienna si apre infatti quella che viene definita come l'et\u00e0 della Restaurazione in Europa che pu\u00f2 considerarsi conclusa con i moti del 1848.\nPer la prima volta gli stati europei decisero che il modo giusto di mettere fine a una guerra fosse riunire tutti gli stati interessati e discutere una soluzione valida per tutti: un'idea che \u00e8 sopravvissuta fino ad oggi. L'idea che i grandi conflitti e le questioni internazionali andassero risolte da riunioni a cui partecipavano tutte le nazioni coinvolte era oramai entrata nella cultura della diplomazia europea. Un secolo dopo, questa idea avrebbe assunto la forma della Societ\u00e0 delle Nazioni e, a meno di 150 anni dalla chiusura del Congresso, avrebbe portato alla nascita delle Nazioni Unite.\nL'apertura del Congresso.\nIl Congresso di Vienna si tenne nella capitale dell'allora Impero austriaco, dal 1\u00ba novembre 1814 al 9 giugno 1815. Un ruolo di primo piano ebbe la partecipazione delle maggiori quattro nazioni europee vincitrici: Austria, Regno Unito, Prussia e Russia, che tentarono cos\u00ec di dare un nuovo stabile assetto all'Europa dopo l'avventura napoleonica. Insieme ad altre delegazioni di diversi stati anche la Francia partecip\u00f2 al congresso per l'abile azione diplomatica di Talleyrand, vescovo prima della rivoluzione dell'89, deputato rivoluzionario, collaboratore di Napoleone e in quel periodo ministro degli esteri di Luigi XVIII. Egli riusc\u00ec a far applicare per la Francia, vittima del tiranno napoleonico, il principio di legittimit\u00e0 secondo il quale dovevano essere restaurati sui loro troni i sovrani illegittimamente spodestati da Napoleone. La Francia del resto aveva gi\u00e0 stipulato la pace con un precedente trattato siglato a Parigi il 30 maggio 1814.\nLe discussioni continuarono malgrado il ritorno di Napoleone dall'esilio e la sua riassunzione del potere in Francia nel marzo 1815, e l'atto supremo del Congresso fu firmato nove giorni prima della sua finale disfatta nella battaglia di Waterloo, avvenuta il 18 giugno 1815.\nTecnicamente, il Congresso di Vienna non si svolse come un normale congresso, dato che non si riun\u00ec mai in sessione plenaria, e la maggior parte delle discussioni avvenne in sessioni informali tra le grandi potenze.\nLe decisioni prese dal Congresso seguirono due linee-guida per l'assegnazione dei territori europei ai vari sovrani:\nL'ordinamento degli stati restaurati venne lasciato ai singoli sovrani, ma fu generalmente costituito da quello tipico delle monarchie assolute: senza parlamenti o con rappresentanze non elettive.\n\"Si le Congr\u00e8s danse, il ne marche pas\" (Se il Congresso danza, non cammina).\nDopo la caduta e l'abdicazione di Napoleone a Fontainebleau (6 aprile 1814) e la ratifica della prima Pace di Parigi, la sesta coalizione venne sciolta, mentre sul trono di Francia fu posto il legittimo sovrano, Luigi XVIII di Borbone, fratello minore del decapitato Luigi XVI.\nSecondo l'articolo XXXII del trattato di pace si sarebbe dovuto riunire a Vienna un congresso plenario delle potenze vincitrici per dare un nuovo assetto e un ordine durevole all'Europa, che per quasi vent'anni era stata calpestata, devastata e ridotta allo stremo dalla lunga guerra contro l'imperatore francese.\nI sovrani vincitori e i loro ministri plenipotenziari si incontrarono in un primo momento a Londra; soltanto nell'autunno del 1814 il Congresso ebbe inizio a Vienna. Vi presero parte le delegazioni diplomatiche di quasi tutte le nazioni europee. Dall'ottobre 1814 al giugno 1815 Vienna, e soprattutto il luogo d'incontro, il Dipartimento di Stato (pi\u00f9 tardi anche la Cancelleria di Stato) nel Palazzo di Ballhausplatz, sede del Principe di Metternich, divenne il cuore del continente per la sua centralit\u00e0 politica. Anfitrione di questo grande consesso fu l'imperatore d'Austria Francesco I d'Asburgo-Lorena.\nGli ospiti cercarono di rendere il soggiorno delle personalit\u00e0 d'alto rango il pi\u00f9 piacevole possibile.\nI lavori del Congresso furono continuamente inframezzati da feste, cene, balli e ricevimenti tenuti dalla corte austriaca, dai nobili viennesi oppure dalle numerose delegazioni convenute. La continua atmosfera di festa fece coniare al principe Charles Joseph de Ligne la famosa immagine del \"Congresso danzante\".\nIn una lettera al principe de Talleyrand del 1\u00ba novembre 1814, Ligne scrisse:\nAnche diversi contemporanei, nonostante deplorassero l'immobilit\u00e0 politica, misero per\u00f2 in risalto la magnificenza e lo splendore dell'evento. Il segretario-generale del Congresso, il conte Friedrich von Gentz, in una lettera del 27 settembre 1814, scrisse:\nTuttavia, alcuni storici sono dell'opinione che il Congresso non trascur\u00f2 i suoi impegni effettivi tra i vari balli e tutti gli altri intrattenimenti, ma stabil\u00ec le linee guida del nuovo ordine di pace e stabilit\u00e0 dell'Europa, anche se la grossolana quanto pungente opinione del feldmaresciallo Bl\u00fccher sembrerebbe dare un'altra impressione.\nPartecipanti.\nAl Congresso, il Regno Unito fu prima rappresentato dal ministro degli esteri, il visconte Castlereagh; dopo il febbraio 1815, dal Duca di Wellington; e nelle ultime settimane, dopo che Wellington se ne and\u00f2 per affrontare Napoleone, dal Conte di Clancarty. L'Austria era rappresentata dal principe Klemens von Metternich, il ministro degli Esteri, e dal suo delegato, Barone Wessenberg. La Prussia era rappresentata dal principe Karl August von Hardenberg, il cancelliere, e dal diplomatico e studioso Wilhelm von Humboldt.\nLa Francia di Luigi XVIII era rappresentata dal ministro degli Esteri Charles Maurice de Talleyrand-Perigord. Sebbene la delegazione ufficiale della Russia fosse guidata dal suo ministro degli Esteri, il Conte Karl Vasil'evi\u010d Nessel'rode, lo zar Alessandro I per lo pi\u00f9 oper\u00f2 personalmente. Inizialmente, i rappresentanti delle quattro potenze vincitrici sperarono di escludere i francesi da una seria partecipazione ai negoziati, ma Talleyrand riusc\u00ec abilmente a inserirsi nei dibattiti interni sin dalle prime settimane.\nPoich\u00e9 la maggior parte del lavoro al Congresso fu svolta da queste cinque potenze (assieme, per certi temi, con le rappresentanze di Spagna, Portogallo e Svezia; sui temi tedeschi, di Hannover, Baviera, e W\u00fcrttemberg; su quelli italiani, dello Stato Pontificio e dei Regni di Sardegna e di Napoli), la maggior parte delle delegazioni non ebbe molto da fare al Congresso, e l'ospite, imperatore Francesco I d'Austria sostenne splendidi intrattenimenti per mantenerle occupate.\nLe materie su cui si discusse furono molteplici e in generale solo le perdite territoriali a danno dei francesi non furono oggetto di discussione. Queste erano gi\u00e0 state decise riportando i confini francesi a quelli precedenti le avventure napoleoniche.\nMutamenti territoriali.\nIl principale risultato del Congresso, a parte la ratifica della perdita, che era gi\u00e0 stata stabilita dalla \"Pace di Parigi\", dei territori che la Francia si era annessa tra il 1795 e il 1810, fu l'accrescimento della Russia che guadagn\u00f2 gran parte del Ducato di Varsavia e la Finlandia, e l'ingrandimento del territorio della Prussia, che acquist\u00f2 la Westfalia, la Renania settentrionale e parte della Polonia.\nIl consolidamento della Germania dai quasi 300 stati del Sacro Romano Impero (disciolto nel 1806) in un sistema\u00a0\u2013 molto pi\u00f9 gestibile\u00a0\u2013 di trentanove stati fu confermato. Questi stati andarono a costituire una blanda Confederazione Tedesca sotto la guida di Prussia e Austria.\nEuropa centrale.\nIn particolare le materie trattate furono quelle polacco-tedesche.\nLo zar present\u00f2 un piano in cui prevedeva la creazione di una Polonia indipendente satellite della corona russa. Questo piano fu fortemente osteggiato dalle altre potenze, e alla fine si giunse a un accordo spartendo la Polonia e attribuendo gran parte della Sassonia al sovrano prussiano. In generale si port\u00f2 la composizione della Confederazione Tedesca a 39 stati sotto il controllo di Austria e Prussia.\nL'oggetto pi\u00f9 controverso al Congresso fu, infatti, la cosiddetta crisi sassone-polacca. I russi e prussiani avanzarono una proposta secondo la quale la maggior parte dei territori austriaci e prussiani della Polonia sarebbero andati alla Russia, che avrebbe creato un regno polacco indipendente in unione personale con la Russia, con lo zar Alessandro quale re.\nIn cambio, i prussiani avrebbero ricevuto come compensazione tutta la Sassonia, il cui re veniva considerato abdicante per non aver abbandonato Napoleone abbastanza in fretta. Gli austriaci, i francesi, e gli inglesi non approvarono questo piano, e, ispirati da Talleyrand, firmarono un trattato segreto il 3 gennaio 1815, consentendo alla guerra, se necessario, per impedire che il piano russo-prussiano producesse il suo effetto.\nSebbene nessuna delle tre potenze fosse particolarmente pronta alla guerra, i russi non vollero sfidarle, e si elabor\u00f2 presto una composizione amichevole, per cui la Russia ricevette il grosso del Ducato napoleonico di Varsavia come \"Regno di Polonia\" (chiamato Polonia del Congresso), ma non ricevette il distretto di Pozna\u0144 (\"Granducato di Poznan\"), che fu dato alla Prussia, n\u00e9 Cracovia, che rimase una citt\u00e0 libera. La Prussia ricevette il 40% della Sassonia (pi\u00f9 tardi nota come provincia di Sassonia), con la restante parte resa al re Federico Augusto I di Sassonia (Regno di Sassonia).\nLa Gran Bretagna ne usc\u00ec come la potenza che aveva pi\u00f9 interesse per l'equilibrio in Europa, ma all'esterno dell'Europa si rafforz\u00f2 acquisendo le ex colonie francesi delle Indie Occidentali o che appartenevano a stati in passato alleati della Francia: acquis\u00ec cos\u00ec dai Paesi Bassi il Sudafrica e il capo di Buona Speranza. L'Inghilterra era rappresentata da lord Castlereagh, ministro degli esteri, un nobile irlandese che aveva ricevuto istruzioni di poter mettere sulla bilancia dei negoziati i territori inglesi extraeuropei per potersi avvantaggiare in Europa. Ma egli non segu\u00ec tale indicazione, percependo che gli altri stati non si erano resi conto dell'importanza delle colonie: quest'abile mossa permetter\u00e0 alla Gran Bretagna di rimanere la pi\u00f9 grande potenza coloniale sino alla fine della seconda guerra mondiale.\nIl nuovo assetto politico territoriale italiano.\nDopo il congresso di Vienna l'Italia fu divisa in una decina di stati (che si ridussero a otto, entro una trentina di anni dal Congresso, a causa di alcune annessioni di stati minori a entit\u00e0 pi\u00f9 vaste):\nSotto forte influenza austriaca si trovavano inoltre:\nIndipendenti, ma legati all'Austria da vincoli di alleanza e interesse:\nAltri mutamenti.\nI rappresentanti al Congresso concordarono numerosi altri mutamenti territoriali. La Norvegia fu trasferita dalla Danimarca alla Svezia. Un grande Regno Unito dei Paesi Bassi fu creato come stato cuscinetto per il principe Guglielmo d'Orange-Nassau, e comprendeva sia le vecchie Province Unite sia i territori precedentemente governati dall'Austria, i quali avrebbero poi costituito dal 1830 in avanti il Belgio.\nCi furono altri, meno importanti, aggiustamenti territoriali che comprendevano significativi guadagni territoriali per i regni tedeschi di Hannover (che guadagn\u00f2 la Frisia orientale a scapito della Prussia e vari altri territori della Germania nord-occidentale) e di Baviera (che guadagn\u00f2 il Palatinato renano e territori in Franconia). Il Ducato di Lauenburg fu trasferito da Hannover alla Danimarca e la Pomerania svedese fu annessa dalla Prussia. Il trattato riconobbe inoltre i diritti portoghesi su Oliven\u00e7a, ma essi furono ignorati e l'area rimase sotto controllo spagnolo.\nLa Santa Alleanza.\nIl Congresso di Vienna segna l'inizio dell'et\u00e0 della Restaurazione dove avanzava ispirata dal Romanticismo una nuova concezione della storia che smentiva quella illuminista basata sulla capacit\u00e0 degli uomini di costruire e guidare la storia con la ragione. Le vicende della Rivoluzione francese e il periodo napoleonico avevano dimostrato che gli uomini si propongono di perseguire alti e nobili fini che s'infrangono dinanzi alla realt\u00e0 storica. Il secolo dei lumi era infatti tramontato nelle stragi del Regime del Terrore e il sogno di libert\u00e0 era sfociato nella tirannide napoleonica.\nDa questa nuova visione della storia opera della volont\u00e0 divina si promanano due visioni contrapposte: la prima \u00e8 una prospettiva reazionaria che vede nell'intervento di Dio negli eventi umani una sorta di avvento di un'apocalisse che metta fine alla sciagurata storia degli uomini ai quali non rimane che volgersi al passato (cos\u00ec per esempio in Fran\u00e7ois-Ren\u00e9 de Chateaubriand, in Joseph de Maistre), la seconda, che si potrebbe definire liberale, alla luce dell'ideale \u00ab\"conservare progredendo\"\u00bb, vede invece nell'azione divina una volont\u00e0 diretta, nonostante tutto, al bene degli uomini e auspica un nuovo cristianesimo per una nuova societ\u00e0 (ad esempio: Lamennais, Saint Simon). \nCon lo zar Alessandro l'ideale di una politica concepita in termini di mistica religiosa sembra costituirsi con la formazione della Santa Alleanza. Lo zar voleva impegnare in questo patto sacro i contraenti di Prussia, Russia, Austria a conformarsi nel governo dei loro popoli ai principi della carit\u00e0 cristiana scritti \u00ab\"nell'eterna religione di Dio salvatore\"\u00bb.\nSebbene ampiamente derisa da molti statisti (Castlereagh lo chiamava \u00abun pezzo di sublime misticismo e assurdit\u00e0\u00bb e Metternich un \u00abnulla altisonante\u00bb), il 26 settembre 1815 i sovrani europei vi aderirono, con l'eccezione del Papa, avverso a un'alleanza che univa assieme cattolici, luterani e ortodossi, del sultano della Turchia, che non era particolarmente interessato ai princ\u00ecpi cristiani, e del Principe-Reggente del Regno Unito, che non poteva assentire a un tale trattato senza coinvolgimento ministeriale (in effetti egli firm\u00f2 nel suo ruolo di Reggente di Hannover), ma soprattutto perch\u00e9 il Regno Unito temeva che questa alleanza nascondesse la volont\u00e0 della Russia di avere mano libera nei Balcani.\nIn seguito, la Santa Alleanza fu progressivamente associata con le forze della reazione in Europa, e particolarmente con gli orientamenti politici di Metternich, che aveva come supremo criterio di politica internazionale quello del mantenimento dell'ordine europeo.\nQuadruplice e Quintuplice Alleanza.\nIl 20 novembre 1815 fu redatto un secondo patto tra Prussia, Austria, Russia che con l'adesione della Gran Bretagna prese il nome di Quadruplice Alleanza.\nAl Congresso di Aquisgrana, dell'ottobre-novembre 1818, gli alleati, in cambio del pagamento delle riparazioni di guerra (ancorch\u00e9 ridotte), approvarono il ritiro dei propri corpi di occupazione, stanziati in Francia sin da Waterloo. La Francia di Luigi XVIII venne invitata ad aderire al patto che prese il nome di Quintuplice Alleanza e che sopravvisse fino alla morte dello zar Alessandro nel 1825.\nLa presenza della Francia era ancora formale data la diffidenza delle altre quattro potenze europee che avevano stipulato contemporaneamente anche un protocollo segreto, che confermava la garanzia reciproca in funzione anti-francese.\nLa vera promozione della Francia da potenza sconfitta ad alleato dev'essere fatta risalire, al Congresso di Verona del 9-14 ottobre 1822, quando, nonostante il dissenso inglese, Austria, Russia e Prussia autorizzarono i ministri di Luigi XVIII alla spedizione militare in Spagna per restaurare il governo assoluto di Ferdinando VII di Borbone: quello fu, in effetti, il vero evento che sanc\u00ec il reingresso di Parigi nel consesso delle grandi potenze europee. Il corpo di spedizione denominato \"I centomila figli di San Luigi\" con la vittoriosa battaglia del Trocadero (1823) restaur\u00f2 l'assolutismo monarchico di Ferdinando VII di Borbone.\nGli strumenti dell'alleanza.\nPer il mantenimento dell'ordine, l'alleanza si basava sul \"principio di intervento\": nel caso uno Stato avesse avuto dei problemi causati da disordini rivoluzionari che non fosse in grado di sedare e che potessero contagiare gli altri Stati, questi si ritenevano in obbligo d'intervenire per sedare le rivolte. Al principio di non ingerenza negli affari interni di uno Stato si sostituiva cos\u00ec il principio politico della sovranit\u00e0 limitata degli Stati e l'ideale della solidariet\u00e0 internazionale, da attuarsi con la periodica consultazione dei governi europei nei Congressi e tramite quello strumento di polizia internazionale che era la Santa Alleanza.\nI paesi coinvolti nel Congresso si accordarono infatti di riunirsi a intervalli, a norma dell'Articolo VI:\nCi\u00f2 port\u00f2 all'istituzione del sistema del Congresso, e ai successivi congressi: i pi\u00f9 importanti saranno quelli di Aquisgrana (1818), di Troppau (1820), di Lubiana (1821), che autorizz\u00f2 l'intervento austriaco nel napoletano, e infine il congresso di Verona (1822) gi\u00e0 citato.\nI partecipanti alla firma del trattato.\nLe quattro grandi potenze e la Francia borbonica.\nLe quattro grandi potenze che in precedenza avevano costituito il cuore della Sesta coalizione furono anche il fulcro del Congresso di Vienna. Alla vigilia della sconfitta di Napoleone esse gi\u00e0 avevano delineato la loro comune posizione col Trattato di Chaumont (marzo 1814), e negoziato il Trattato di Parigi con i Borboni durante la Restaurazione:\nCritiche ed elogi.\nIl Congresso di Vienna fu spesso criticato da storici del XIX secolo e da quelli pi\u00f9 recenti per il fatto di aver ignorato gli impulsi nazionali e liberali e per avere imposto una reazione repressiva sul continente.\nQuesta critica era gi\u00e0 sostenuta dall'opposizione Whig nel Regno Unito al tempo della conclusione del Congresso. Le decisioni prese dal Congresso di Vienna, dove la pace e la stabilit\u00e0 furono barattate con le libert\u00e0 e i diritti collegati alla rivoluzione francese, fecero parte integrante di ci\u00f2 che divenne noto come l\"'ordine conservatore\".\nNel XX secolo, tuttavia, alcuni storici sono arrivati ad ammirare gli statisti del Congresso, la cui opera, si disse, aveva impedito un'altra guerra generale europea per quasi cent'anni (1818-1914).\nL'abolizione della tratta degli schiavi.\nUno dei pochi meriti indiscussi del Congresso di Vienna fu la sottoscrizione, \u00abinterponendovi i suoi zelanti uffici Pio VII\u00bb, di una \"Dichiarazione contro la tratta dei negri\" contenuta nell'allegato 15 dell'Atto finale (8 febbraio 1815). Sia pure sostenuta dagli interessi inglesi nei confronti delle colonie francesi, fu un passo importante nella lotta allo schiavismo.\nRestituzione delle opere d'arte.\nDurante il Congresso di Vienna, vennero inoltre discusse le clausole riguardanti la propriet\u00e0 delle opere d'arte portate in Francia con le spoliazioni napoleoniche e poste al Musee Napoleon, divenuto successivamente Louvre. Austria, Spagna, stati tedeschi e Inghilterra ordinarono l'immediata restituzione di tutte le opere sottratte \"senza alcun negoziato diplomatico\" sostenendo che \"la spoliazione sistematica di opere d'arte \u00e8 contraria ai principi di giustizia e alle regole della guerra moderna\". Secondo la storica dell'arte Dorothy Mackay Quynn, la Francia si opponeva argomentando come \"il diritto di conquista \u00e8 comune a tutte le nazioni in tutte le epoche\". Nel Congresso di Vienna venne alla fine affermato come non ci potesse essere alcun diritto di conquista che permettesse alla Francia di detenere il frutto di spoliazioni e che tutte queste opere d'arte dovessero essere restituite."}
{"id": "43832", "revid": "22475", "url": "https://it.wikipedia.org/wiki?curid=43832", "title": "Rapina a mano armata (film)", "text": "Rapina a mano armata (\"The Killing\") \u00e8 un film del 1956 diretto da Stanley Kubrick. Prodotto da James B. Harris, il film fu scritto dallo stesso Kubrick con Jim Thompson sulla base dell'omonimo romanzo di Lionel White.\nIl film racconta una complessa rapina a un ippodromo da pi\u00f9 punti di vista. Quello principale \u00e8 di Johnny Clay (Sterling Hayden), l'organizzatore del colpo, che pianifica un meccanismo criminale quasi perfetto che si inceppa solo per colpa del caso. Kubrick sceglie di privilegiare una struttura diegetica non lineare, con diversi e continui salti indietro e in avanti nel tempo, piuttosto che la classica consequenzialit\u00e0 temporale del racconto.\nDistribuito negli Stati Uniti il 6 giugno 1956 dalla United Artists, il film fu lodato dalla critica. Sebbene Kubrick e Harris avessero pensato che l'accoglienza positiva della critica avesse reso nota la loro presenza a Hollywood, Max Youngstein della United Artists li considerava ancora \"non lontano dal fondo\" del pool di nuovi talenti all'epoca, ma Dore Schary della Metro-Goldwyn-Mayer rimase colpito dal film e offr\u00ec al duo dollari per scrivere, dirigere e produrre un film, che divenne \"Orizzonti di gloria\" (1957).\nTrama.\nJohnny Clay \u00e8 un criminale veterano che pianifica un'ultima rapina prima di stabilirsi e sposare la fidanzata Fay. Ha in programma di rubare due milioni di dollari dalla sala conta di un ippodromo durante un'importante gara. Riunisce una squadra composta da un poliziotto corrotto, un cassiere dell'ippodromo per accedere dietro le quinte, un tiratore scelto per sparare al cavallo favorito durante la corsa per distrarre la folla, un wrestler per fornire un'altra distrazione provocando un combattimento al bar dell'ippodromo e un barista dell'ippodromo.\nGeorge Peatty, il cassiere, racconta a sua moglie Sherry dell'imminente rapina. Sherry \u00e8 dura con George perch\u00e9 l'uomo non ha mantenuto le promesse di ricchezza che le aveva fatto, quindi George spera che raccontarle della rapina la placher\u00e0 e la impressioner\u00e0. Sherry all'inizio non gli crede ma, dopo aver appreso che la rapina \u00e8 reale, arruola il suo amante Val Cannon per rubare i soldi a George e ai suoi colleghi.\nLa rapina ha successo, anche se il tiratore scelto viene colpito e ucciso da una guardia di sicurezza. I cospiratori si radunano nell'appartamento dove devono incontrare Johnny e dividere i soldi. Prima che arrivi Johnny, Val appare con un complice e ne deriva una sparatoria alla quale sopravvive solo George, ferito mortalmente. L'uomo torna a casa e uccide Sherry prima di crollare.\nJohnny, mentre si reca all'appartamento, vede George barcollare per strada e capisce che qualcosa \u00e8 andato storto. Compra quindi una valigia per metterci i soldi (chiudendola solo parzialmente) e si reca con Fay all'aeroporto, ma non pu\u00f2 portare con s\u00e9 la valigia a causa delle sue dimensioni. Mentre aspetta di salire sull'aereo, la coppia guarda la valigia cadere da un carrello dei bagagli sulla pista dopo che l'autista sterza per evitare un cane, quindi la valigia si apre e le banconote vengono spazzate via dalle eliche dell'aereo.\nFay e Johnny provano a lasciare l'aeroporto immediatamente, ma non riescono a chiamare un taxi prima che gli agenti vengano avvisati. Fay esorta Johnny a fuggire, ma l'uomo attende rassegnato mentre gli agenti si avvicinano per arrestarlo.\nProduzione.\nMentre giocava a scacchi al Washington Square Park, Kubrick incontr\u00f2 il produttore James B. Harris, che era alla ricerca di un giovane nuovo talento per cui produrre, avendo venduto la sua societ\u00e0 di distribuzione cinematografica. Harris consider\u00f2 Kubrick come \"la persona pi\u00f9 intelligente e creativa con cui sia mai entrato in contatto\", e i due fondarono la Harris-Kubrick Pictures nel 1955. Harris acquist\u00f2 i diritti per il romanzo di Lionel White per dollari, battendo la United Artists che era interessata al film come veicolo per Frank Sinatra. Su suggerimento di Kubrick, assunsero lo scrittore di romanzi hard-boiled Jim Thompson per scrivere la sceneggiatura. La United Artists si offr\u00ec di finanziare il film se Harris e Kubrick avessero trovato un attore di alto profilo come protagonista, suggerendo Victor Mature, attore che i due si rifiutarono di considerare; Harris si rivolse invece a Jack Palance, ma senza successo. Fu quindi scritturato Sterling Hayden, che accett\u00f2 un compenso di dollari. Tuttavia, Hayden non era una star abbastanza grossa per la UA, che fin\u00ec per fornire solo dollari per il film; Harris finanzi\u00f2 il resto usandone 80.000 del proprio denaro e un prestito di 50.000 da suo padre.\nKubrick e Harris si trasferirono da New York a Los Angeles per girare il film e Kubrick non fu pagato durante le riprese, vivendo grazie a prestiti di Harris. Kubrick scelse attori dei film noir che gli erano piaciuti, come Hayden, Timothy Carey, Ted de Corsia, Elisha Cook Jr. e Marie Windsor. Il wrestler Kola Kwariani era invece un suo vecchio amico con cui giocava a scacchi. Il sindacato dei direttori della fotografia di Hollywood disse a Kubrick che non poteva, come previsto, essere regista e direttore della fotografia, quindi fu assunto il veterano Lucien Ballard. Lui e Kubrick si scontrarono spesso durante le riprese; in un'occasione Kubrick privilegi\u00f2 una lunga inquadratura di inseguimento, con la cinepresa vicino agli attori con un obiettivo grandangolare da 25\u00a0mm per fornire una leggera distorsione dell'immagine, ma Ballard la spost\u00f2 pi\u00f9 lontano e inizi\u00f2 a utilizzare un obiettivo da 50\u00a0mm. Kubrick gli ordin\u00f2 severamente di rimettere la cinepresa dov'era o sarebbe stato licenziato.\nDistribuzione.\nData di uscita.\nLe date di uscita internazionali sono state:\nEdizione italiana.\nIl doppiaggio italiano del film fu eseguito dalla C.D.C. su dialoghi di Attilio Tellini.\nEdizioni home video.\nIl film fu distribuito in VHS in Italia nell'ottobre 1991 dalla MGM/UA Home Video e in America del Nord nel 1998 dalla MGM Home Entertainment. Fu quindi pubblicato in DVD-Video in America del Nord il 14 agosto 2001 dalla MGM Home Entertainment; l'unico extra di quest'ultima edizione, distribuita in Italia il 28 novembre 2002, \u00e8 il trailer originale. Il 16 agosto 2011 il film \u00e8 stato distribuito in DVD e Blu-ray Disc in America del Nord da The Criterion Collection. Il film \u00e8 presentato con un nuovo restauro digitale in 16:9, e l'edizione include come extra (oltre al trailer) delle interviste a James B. Harris, Sterling Hayden e Robert Polito e il film \"Il bacio dell'assassino\" con relativi extra; \u00e8 incluso inoltre un opuscolo illustrato. Il 7 giugno 2019 il film \u00e8 stato riedito in DVD in Italia dalla A&amp;R Productions nella versione rimasterizzata; come extra sono incluse delle gallerie con foto e locandine e il trailer originale.\nAccoglienza.\nCritica.\nIl film ottenne il plauso della critica; il sito Rotten Tomatoes ha raccolto 40 recensioni, il 98% delle quali sono positive, con un voto medio di 8,64. Il consenso recita: \"Un noir sapientemente realizzato con in mente pi\u00f9 della violenza messa in scena con stile, \"Rapina a mano armata\" stabilisce Stanley Kubrick come un regista dalla visione e controllo non comuni\". La rivista \"Time\" afferm\u00f2 che Kubrick \"ha mostrato pi\u00f9 audacia con i dialoghi e la cinepresa di quanto Hollywood abbia visto da quando l'ostinato Orson Welles \u00e8 andato fuori citt\u00e0\".\nA.H. Weiler, critico cinematografico per \"The New York Times\", scrisse: \"Sebbene \"Rapina a mano armata\" sia composto da ingredienti familiari e richieda spiegazioni pi\u00f9 complete, si evolve come un melodramma abbastanza deviante. (...) Gli appassionati dello sport dei re scopriranno che le cineprese del signor Kubrick hanno catturato alcune inquadrature colorate dei pony sulla pista di Bay Meadows. Altri osservatori dovrebbero trovare \"Rapina a mano armata\" una piccola avventura avvincente\".\nAlla rivista \"Variety\" piacque la recitazione e scrisse: \"Questa storia di una rapina da due milioni all'ippodromo e dei passaggi che portano ad essa, raccontata occasionalmente in uno stile documentario che all'inizio tende ad essere un po' confuso, presto si assesta in una vena tesa e piena di suspense che porta a una conclusione inaspettata e ironica (...) Hayden calza una caratterizzazione contenuta, e Cook \u00e8 un personaggio straordinario. Windsor \u00e8 particolarmente brava, mentre tira fuori il piano dal marito e lo rivela al suo ragazzo\".\nIl 9 gennaio 2012 Roger Ebert aggiunse \"Rapina a mano armata\" alla sua lista di \"grandi film\". Nella sua recensione, Ebert scrisse: \"\u00c8 allettante cercare qui temi e uno stile a cui sarebbe tornato nei suoi capolavori successivi, ma pochi registi sembravano cos\u00ec determinati a rendere ognuno dei suoi film un lavoro individuale e autoportante. Vedendolo senza il suo accredito, immaginereste che fosse di Kubrick? Colleghereste \"Il dottor Stranamore\" con \"Barry Lyndon\"?\"."}
{"id": "43837", "revid": "113701479", "url": "https://it.wikipedia.org/wiki?curid=43837", "title": "Dashboard", "text": "Dashboard (in italiano \"Pannello di controllo\" o \"Cruscotto\") \u00e8 un'applicazione per il sistema operativo macOS sviluppata dalla Apple Inc., che, all'occorrenza, consente di attivare con un tasto delle mini-applicazioni, chiamate widget, e farle successivamente sparire dal desktop quando non servono pi\u00f9. Pu\u00f2 essere pensato come un livello semitrasparente al desktop. I widget sono scritti utilizzando i linguaggi HTML, CSS e JavaScript.\nApple ha rimosso dal suo sistema operativo quest'applicazione con la release di macOS Catalina nell'ottobre 2019. \nFilosofia di sviluppo.\nI widget sono programmi che sono ignorati dall'utente per la maggior parte del tempo, tranne per un breve periodo in cui gli sono utili. Quindi, si \u00e8 ritenuto inutile tenerli sempre visibili a occupare dello spazio sullo schermo, preferendo richiamarli quando servono per poi farli nuovamente sparire fino al prossimo utilizzo. La tecnologia Dashboard fa proprio questo, infarcendo i programmi di effetti grafici generati dal motore grafico Quartz Extreme.\nWidget.\nI widget attualmente preinstallati nella Dashboard sono:\nIn aggiunta ai widget preinstallati da Apple, si possono installare widget di terze parti, disponibili nell'apposita sezione del sito dell'azienda o \u00e8 persino possibile creare dei widget attraverso il programma di sviluppo dei widget, Dashcode, incluso nei Developer tools di Apple.\nPolemiche.\nLa presentazione di Dashboard ha generato molte polemiche dato che si \u00e8 ravvisata una somiglianza tra Dashboard e un programma chiamato Konfabulator. Apple si \u00e8 difesa dichiarando che l'idea che sta alla base di Dashboard era presente fin dalla prima versione di macOS negli accessori da scrivania e che comunque Dashboard e Konfabulator sono programmi diversi con idee alla base diverse.\nMac OS X 10.5.\nLa versione Mac OS X Leopard del sistema operativo Apple ha implementato all'interno del web browser (solo Safari) una funzione che permette di convertire automaticamente sezioni di pagine web in widget."}
{"id": "43839", "revid": "125886788", "url": "https://it.wikipedia.org/wiki?curid=43839", "title": "Isola Rossa", "text": "Isola Rossa (in francese \"L'\u00cele-Rousse\" , in corso \"Lisula\" ) \u00e8 un comune francese di 3.201 abitanti situato nel dipartimento dell'Alta Corsica nella regione della Corsica.\nEtimologia.\nIl nome \u00e8 stato ispirato dal colore ocra dell'isoletta rocciosa usata come porto naturale ed era originariamente in italiano, allora la lingua ufficiale della Corsica; venne francesizzato nel 1848. Isola Rossa e San Fiorenzo sono gli unici due comuni del dipartimento il cui nome \u00e8 stato tradotto in francese; tutti gli altri conservano il nome italiano.\nStoria.\nLa fondazione di uno scalo portuale sul sito dell'odierna Isola Rossa fu pensata nel 1758 da Pasquale Paoli, che durante la guerra d'indipendenza da Genova voleva disporre di un porto autonomo da quello di Calvi e di Algajola, allora saldamente in mano nemica. \nIl 10 dicembre 1765 il governo della Balagna attu\u00f2 i piani di Paoli deliber\u00f2 la fondazione del nuovo villaggio. Dopo la conquista francese della Corsica la localit\u00e0 fu temporaneamente ribattezzata \"Vaux\" in onore del generale No\u00ebl Jourda, conte di Vaux, che aveva guidato il corpo di spedizione transalpino nell'isola.\nMonumenti e luoghi d'interesse.\nSul lungomare sono presenti diverse spiagge di sabbia fine e chiara, perfette per un bagno.\nIn citt\u00e0 sono presenti diversi monumenti degni di essere visitati:\nInfrastrutture e trasporti.\nA Isola Rossa \u00e8 presente un porto per l'afflusso turistico e diportistico, con collegamenti verso Nizza e Marsiglia, mentre \u00e8 stata definitivamente cancellata la tratta verso Savona - Porto Vado.\nLa citt\u00e0 \u00e8 attraversata dalla linea a scartamento ridotto Ponte Leccia \u2013 Calvi della rete ferroviaria dell'isola. La stazione \u00e8 capolinea di un servizio estivo turistico diretto a Calvi che serve le spiagge della costa.\nLa localit\u00e0 \u00e8 anche collegata con ottime strade."}
{"id": "43843", "revid": "913245", "url": "https://it.wikipedia.org/wiki?curid=43843", "title": "Liu Xiang (ostacolista)", "text": "Il 27 agosto 2004 ha eguagliato il record del mondo dei 110 metri ostacoli, detenuto dal britannico Colin Jackson con 12\"91. Il primato \u00e8 stato poi migliorato da Xiang l'11 luglio 2006 a Losanna con il tempo 12\"88. Tale record \u00e8 rimasto imbattuto fino al 12 giugno 2008, quando il cubano Dayron Robles si impossess\u00f2 del primato del mondo con 12\"87; ora il record appartiene ad Aries Merritt con il tempo di 12\"80 ottenuto a Bruxelles il 7 settembre 2012.\nBiografia.\nLa prima affermazione importante della carriera agonistica di Liu Xiang fu la vittoria nei 110 hs alle Universiadi di Pechino nel 2001. L'anno dopo si impose come miglior atleta asiatico della specialit\u00e0: vinse i campionati asiatici e stabil\u00ec il nuovo record continentale, nonch\u00e9 record mondiale giovanile, di 13\"12 al \"Grand Prix\" IAAF di Losanna.\nNel 2003 arrivarono per lui le prime medaglie mondiali, il bronzo nei 60 metri ostacoli ai mondiali \"indoor\" di Birmingham e un altro bronzo sui 110 hs ai mondiali all'aperto di Parigi; in entrambe le rassegne il titolo mondiale fu vinto dallo statunitense Allen Johnson.\nNel 2004 Liu Xiang miglior\u00f2 il piazzamento ai mondiali al coperto, conquistando la medaglia d'argento ancora una volta dietro ad Allen Johnson. Con un oro olimpico e sette titoli mondiali all'attivo, Johnson era da quasi un decennio il grande protagonista degli ostacoli alti, e uno dei favoriti per la vittoria alle Olimpiadi di Atene. A sorpresa, lo statunitense fin\u00ec eliminato al secondo turno di qualificazione per essere inciampato in una barriera e non aver concluso la prova. Nella finale olimpica, il 27 agosto, fu Liu Xiang ad imporsi fermando il cronometro a 12\"91, eguagliando cos\u00ec il record mondiale stabilito da Colin Jackson nel 1993. Era la prima volta che un atleta non nero scendeva sotto il limite dei 13\" nei 110 hs. Il distacco sugli avversari fu ragguardevole: 27 centesimi sul secondo, lo statunitense Terrence Trammell (13\"18), e 29 centesimi sul terzo, il cubano e campione olimpico uscente Anier Garc\u00eda (13\"20).\nNel 2005 Liu Xiang si conferm\u00f2 campione asiatico ai campionati continentali. Ai campionati del mondo di atletica leggera 2005 fu secondo (13\"08) ad un centesimo dal francese Ladji Doucour\u00e9 (13\"07), e davanti ad Allen Johnson (13\"10).\nL'11 luglio 2006, in occasione del meeting di Losanna, ha vinto i 110 hs con il tempo di 12\"88, migliorando di 3 centesimi il precedente record mondiale che deteneva \"ex aequo\" con Colin Jackson. Anche il secondo classificato della gara, lo statunitense Dominique Arnold, \u00e8 sceso sotto il precedente primato, avendo corso in 12\"90.\nIl 31 agosto 2007 ai Mondiali svolti ad Osaka, in Giappone, Liu Xiang ha conquistato il suo primo titolo di campione del mondo, facendo registrare il tempo di 12\"95.\nAlle Olimpiadi di Pechino del 2008 si ritira dalla gara dei 110 hs durante una batteria preliminare a causa di un problema al tendine d'Achille.\nEsordisce nella stagione del 2011 nella seconda tappa della Diamond League a Shanghai, vincendo la gara in 13\"07, davanti all'americano David Oliver (13\"18).\nDurante la sua prima gara delle Olimpiadi di Londra cade sul primo ostacolo infortunandosi nuovamente al tendine d'Achille, come quattro anni prima a Pechino, ed \u00e8 quindi costretto al ritiro. Prima di abbandonare lo stadio, per\u00f2, decide di concludere il percorso baciando inoltre l'ultimo ostacolo presente nella sua corsia. Gli spettatori presenti allo stadio, colpiti dalla forza di volont\u00e0 dell'atleta, gli dedicano una standing ovation.\nCuriosit\u00e0.\nIl nome proprio dell'atleta, \"Xiang\", in Cina, come in altri paesi dell'estremo oriente segue sempre il nome di famiglia \"Liu\", in questo caso, che significa \"(colui) che plana\".\nAltre competizioni internazionali.\n2003\n2006"}
{"id": "43847", "revid": "765341", "url": "https://it.wikipedia.org/wiki?curid=43847", "title": "Diritto costituzionale", "text": " \nIl diritto costituzionale (in inglese: constitutional law) \u00e8 la branca del diritto pubblico che si occupa, inizialmente, dell'evoluzione e dell'organizzazione dello Stato e dei rapporti tra autorit\u00e0 pubblica e individuo. Da un punto di vista formale-positivista, invece, appartiene alla branca del diritto costituzionale tutto ci\u00f2 che \u00e8 oggetto di disciplina da parte della Costituzione, delle leggi costituzionali e degli altri atti normativi e giurisprudenziali che vi diano diretta attuazione.\nOrigini.\nLe origini del diritto costituzionale possono gi\u00e0 individuarsi nella Magna Charta Libertatum del 1215, ma i canoni che disegnano il costituzionalismo moderno si trovano affermati e concettualizzati, successivamente, nella letteratura politica e giuridica che si afferma, in Inghilterra, con il Bill of Rights del 1689, in Nord-America, con la Dichiarazione di indipendenza degli Stati Uniti d'America del 1776 e, in Francia, con la Dichiarazione dei diritti dell'uomo e del cittadino del 1789.\nL'elaborazione delle Costituzioni liberali nel corso del XIX secolo si ispir\u00f2 a questi modelli, pur adattandoli alle singole realt\u00e0 nazionali europee interessate.\nAmbiti tematici del diritto costituzionale italiano.\nL'Associazione Italiana dei Costituzionalisti (A.I.C.) \u00e8 un'importante associazione di professori \ndi diritto costituzionale."}
{"id": "43848", "revid": "1178", "url": "https://it.wikipedia.org/wiki?curid=43848", "title": "Diritto Costituzionale", "text": ""}
{"id": "43849", "revid": "1178", "url": "https://it.wikipedia.org/wiki?curid=43849", "title": "Diritto Amministrativo", "text": ""}
{"id": "43851", "revid": "1632387", "url": "https://it.wikipedia.org/wiki?curid=43851", "title": "Diritto pubblico", "text": "Il diritto pubblico (in inglese: public law) \u00e8 quella branca del diritto che si occupa dello studio delle norme che disciplinano e regolamentano l'organizzazione e il funzionamento dello Stato, delle istituzioni e degli enti pubblici, oltre ai rapporti fra il cittadino e gli enti cui sia riconosciuto il particolare \"status\" appunto \"di diritto pubblico\".\nStoria.\nLa scienza giuspubblicistica italiana sorge sul finire del XIX secolo nel pieno della creazione del nuovo stato italiano. Tale nascita \u00e8 direttamente collegabile all'intuizione e all'opera di un eminente giurista: Vittorio Emanuele Orlando. Egli, notando lo stato arretrato e non scientifico della dottrina pubblicistica italiana ottocentesca, decide di fondare una Scuola di Diritto pubblico e di dargli voce mediante una rivista, l\"'Archivio di diritto pubblico\" e la redazione di due manuali (uno di diritto amministrativo e uno di diritto costituzionale).\nUn'altra figura fondamentale della giuspubblicistica \u00e8 Santi Romano il quale continu\u00f2 a sviluppare le teorie di Orlando. Celebre \u00e8 la sua teoria sugli ordinamenti giuridici con la quale spezza la concezione monistica dello Stato (prodotto diretto della rivoluzione francese e della concezione positivistica/illuminista dello Stato) abbracciando una visione complessa dell'universo giuridico e disegnando la realt\u00e0 giuridica come composta da una pluralit\u00e0 di ordinamenti giuridici a vari livelli, dei quali uno \u00e8 rappresentato dallo Stato. Altrettanto acuta \u00e8 la sua opera in campo amministrativistico.\nDopo gli sconvolgimenti dell'assetto costituzionale del ventennio fascista e la conseguente inerzia della dottrina, una delle figure di spicco della cultura giuspubblicistica che pu\u00f2 finalmente emergere nella Repubblica \u00e8 Costantino Mortati, giurista e autore della definizione di costituzione materiale che indica nella sua opera il complesso delle forze sociali e di valori di un dato momento storico che si armonizzano e in generale nella scienza giuridica il complesso delle regole costituzionali che le forze sociali adottano e rispettano in concreto.\nOggetto.\nSecondo alcune definizioni dottrinali, esso sarebbe la disciplina deputata allo studio di tutta la normativa di diretto interesse collettivo, ovvero quella nella quale si riguardino soggetti traenti la loro rilevanza giuridica a causa della titolarit\u00e0 di funzioni o attribuzioni o comunque incarichi di interesse collettivo, o comunque posti a salvaguardia dell'interesse pubblico.\nCome tale, il diritto pubblico si contende il campo con il diritto privato, le cui materie sono quelle che riguardano all'opposto i rapporti tra singoli individui in posizione di parit\u00e0.\nIn realt\u00e0, la stessa dicotomia pubblico-privato (elaborata da Norberto Bobbio) \u00e8 ambigua, datata e spesso superata. Difatti, una \"summa divisio\" \u00e8 tale quando (e se) riesce a scindere il tutto in due sfere di competenza indipendenti e concluse. Ci\u00f2 non sembra accadere per il binomio diritto pubblico-diritto privato, per l'influenza anche sostanziale e formale delle istituzioni europee e del fenomeno di globalizzazione dei mercati.\nBranche.\nNegli ultimi decenni, in seno al diritto pubblico, si \u00e8 sviluppata la disciplina del diritto pubblico comparato, che esamina l'ordinamento costituzionale dei principali ordinamenti, onde approfondirne la conoscenza dell'organizzazione e del funzionamento concreto, mediante il metodo della comparazione giuridica. Si \u00e8 sviluppato inoltre il diritto dell'Unione Europea, in concomitanza con l'espansione del processo di integrazione europeo.\nSecondo una prima classificazione di base, il diritto pubblico comprende il diritto amministrativo, il diritto penale, il diritto processuale (costituzionale, penale, amministrativo e civile), il diritto ecclesiastico, il diritto del lavoro e il diritto internazionale che include il diritto dell'Unione Europea. La classificazione rileva nell'affermare che mentre il diritto civile \u00e8 una disciplina del diritto privato, il diritto processuale civile appartiene alla sfera del diritto pubblico.\nIl diritto pubblico, riguardando un insieme di materie di vasta portata, \u00e8 inoltre suddiviso in diverse discipline di non minore importanza, ciascuna riguardante aspetti tipici o particolari dell'attivit\u00e0 degli organismi statali, istituzionali e della pubblica amministrazione in genere; si hanno cos\u00ec specifici studi di:\nArea internazionalistica.\nLe materie di procedura giudiziaria, in quanto relative alle norme processuali (norme di diritto pubblico), vengono generalmente ricomprese in questa branca, come accade per il diritto processuale civile, il diritto processuale penale, il diritto processuale amministrativo e. i diritti procedurali minori, attualmente in rapido sviluppo (es. diritto processuale internazionale).\nI presupposti storici del diritto pubblico e di quello privato sono storicamente mutevoli e talora contraddittori. Il confine non sempre \u00e8 netto e chiaramente definito: nell'ordinamento italiano, ad esempio esistono soggetti privati di diritto pubblico ed enti pubblici di diritto privato di tipo partecipato, controllato (con riferimento al capitale) o vigilato (con riferimento alla gestione). Tale classificazione \u00e8 indicativa e non esaustiva di tutte le fattispecie esistenti.\nDiscipline controverse.\nNon altrettanto condivisa \u00e8 l'inclusione del diritto penale fra le discipline del diritto pubblico: secondo taluni, la normazione penale avrebbe come primo fine quello di garantire l'ordine pubblico, e pertanto nella marca collettiva di questa impostazione si avrebbe la ragione di tale interpretazione, ma non mancano visioni minoritarie esprimenti punti di vista focalizzati sul cittadino e dunque deneganti tale classificazione.\nIn argomento di rapporti fra Stati, assai pacifica \u00e8 la classificazione del diritto dell'Unione europea e del diritto internazionale, genericamente inteso, fra le discipline pubblicistiche, che storicamente risale al diritto delle genti (\"ius gentium\") e regola la vita della comunit\u00e0 internazionale.\nNon tutti, infine, condividono l'inclusione di settori specifici come il diritto commerciale internazionale, nel quale vi sono s\u00ec interessi pubblici da tutelare, ma si sottolinea una prevalenza degli aspetti pragmaticamente privatistici degli ambiti applicativi."}
{"id": "43852", "revid": "794056", "url": "https://it.wikipedia.org/wiki?curid=43852", "title": "Diritto Pubblico", "text": ""}
{"id": "43854", "revid": "767487", "url": "https://it.wikipedia.org/wiki?curid=43854", "title": "Il bacio dell'assassino", "text": "Il bacio dell'assassino (\"Killer's Kiss\") \u00e8 un film del 1955 diretto e co-prodotto da Stanley Kubrick. Secondo lungometraggio di Kubrick, il film ha come protagonisti Frank Silvera, Jamie Smith e Chris Chase. Proiettato in anteprima a New York il 21 settembre 1955 e distribuito negli Stati Uniti dalla United Artists il 1\u00ba ottobre, \"Il bacio dell'assassino\" fu ben accolto dalla critica e vinse il premio per la migliore regia al Locarno Festival del 1959. Alla storia della sua produzione \u00e8 ispirato il film di Matthew Chapman \"Baci per un amante sconosciuto\" (1983).\nTrama.\nA 29 anni, Davey Gordon \u00e8 un pugile di New York gi\u00e0 sulla via del tramonto. Il match perso nettamente con un giovane emergente lo fa riflettere sull'offerta che i suoi zii gli rinnovano, di ritornare nella loro fattoria nei pressi di Seattle. Quella sera stessa, stanco e deluso, Davey assiste attraverso la finestra della sua stanza all'aggressione subita dalla ragazza sua dirimpettaia da parte di un uomo; interviene subito, ma questi fa in tempo a scappare. Lei lo aveva notato proprio quel pomeriggio, e il caso ha voluto che le prime pesanti \"avances\" subite nella sala da ballo dove lavora, il suo principale gliele abbia fatte proprio mentre in televisione veniva trasmesso il match di Gordon. Gloria ringrazia il suo gentile difensore e poi si addormenta. Lui torna a casa sua ma al mattino \u00e8 gi\u00e0 da lei, e in meno di una giornata non solo sboccia l'amore, ma addirittura lui pianifica l'immediato ritorno dai suoi zii insieme a lei.\nNon c'\u00e8 tempo da perdere, cos\u00ec per poter partire il giorno seguente, i due si danno da fare per riscuotere gli ultimi rispettivi compensi. Gordon, per avere subito la borsa del suo ultimo incontro, d\u00e0 appuntamento al suo procuratore direttamente di fronte alla sala da ballo dove a sua volta Gloria dovr\u00e0 incassare lo stipendio dell'ultima settimana. Quest'ultima operazione risulter\u00e0 pi\u00f9 complicata del previsto. Vinnie Raphael, il suo capo, nonch\u00e9 spasimante, \u00e8 infatti avvelenato dal rifiuto della ragazza e ancor pi\u00f9 dal saperla ora in partenza, e per sempre, con uno sconosciuto. Allora, dopo inutili minacce, la fa scendere in strada senza pagarla per poi richiamarla immediatamente a s\u00e9, credendo cos\u00ec di aver dato modo ai suoi scagnozzi di individuare il suo compagno. Il caso vuole che Gordon si sia assentato momentaneamente dall'ingresso della sala, dove invece, puntualissimo al suo appuntamento, proprio nel momento sbagliato, si trova il suo procuratore. Cos\u00ec, mentre Gloria viene finalmente pagata i due malfattori al servizio di Raphael hanno gi\u00e0 prelevato Albert e, pensando che fosse Gordon, lo hanno pestato fino ad ucciderlo, andando oltre le intenzioni iniziali.\nFatte le valigie, Davey si reca da Gloria ma lei non \u00e8 nella sua stanza. Proprio mentre \u00e8 l\u00ec scorge la polizia che fa irruzione nell'abitazione di fronte, che ha appena lasciato, e apprende che lo stanno cercando per l'omicidio del suo procuratore. Davey cos\u00ec, per riscattare s\u00e9 stesso e salvare Gloria d\u00e0 la caccia a Raphael. Inseguito e raggiunto lo costringe dietro la minaccia di una pistola ad accompagnarlo nel magazzino dove \u00e8 rinchiusa la ragazza. Giunti nell'edificio abbandonato nel quale i due carcerieri tengono la ragazza, Gordon, grazie all'effetto sorpresa, sembra sottomettere i tre aguzzini ma poi in un attimo si ritrova a terra tramortito. In questo frangente mentre i tre hanno tutte le intenzioni di sbarazzarsi dei due scomodi testimoni del loro omicidio, Gloria gioca le sue ultime carte offrendosi a Vinnie. Lei lo bacia dichiarandosi totalmente disinteressata di Davey che, per altro, ascolta tutto e subito dopo riesce a fuggire gettandosi in strada sfondando una finestra.\nDopo un inseguimento fra i tetti, e un violentissimo corpo a corpo in un deposito di manichini, Raphael \u00e8 colpito a morte e Gordon, all'arrivo della polizia, grazie anche alle confessioni dei due scagnozzi arrestati, torna libero e incensurato. Cos\u00ec, quando si reca in stazione secondo il programma gi\u00e0 stabilito, riflettendo sull'accaduto e trovandosi da solo, non ha rimpianti ripensando alle parole pronunciate da Gloria nel disperato tentativo di salvare la propria vita. Quando per\u00f2 poi lei arriva in stazione e gli corre incontro, lui l'abbraccia, la bacia, e tutto \u00e8 superato.\nProduzione.\nIl film, il cui titolo di lavorazione era \"Kiss Me, Kill Me\", fu prodotto con un budget di 75.000 dollari in buona parte prestato a Kubrick da Morris Bousel, un farmacista del Bronx che fu premiato venendo accreditato come co-produttore. L'attore Frank Silvera, che aveva gi\u00e0 recitato in \"Paura e desiderio\", accett\u00f2 di interpretare il cattivo a patto di venire accreditato per primo (essendo comunque l'unico attore esperto del cast), ma ebbe un salario modesto come il resto del cast e della troupe.\nKubrick non pot\u00e9 permettersi la licenza per le riprese, cos\u00ec us\u00f2 cineprese portatili e talvolta girava le scene di strada dal cassone di un camioncino in movimento. La sequenza di combattimento nel deposito di manichini impieg\u00f2 due settimane di riprese e distrusse manichini per un valore di 15.000 dollari. Kubrick inizi\u00f2 a girare il film registrando il suono in presa diretta, come era prassi comune a Hollywood. Tuttavia, frustrato dall'intrusione del microfono nel suo sistema di illuminazione, Kubrick licenzi\u00f2 il tecnico del suono Nat Boxer e decise di far doppiare in post-produzione l'intero film come aveva fatto con \"Paura e desiderio\". Poich\u00e9 l'esordiente Chris Chase (qui accreditata come Irene Kane) si rifiut\u00f2 di doppiare i propri dialoghi, fu doppiata dall'attrice radiofonica Peggy Lobbin.\nIn una lettera a sua sorella, citata in una biografia di Kubrick, Chase si lament\u00f2 dei numerosi finali girati per il film, dicendo di non sapere pi\u00f9 quale fosse quello vero. Contro la volont\u00e0 di Kubrick, infatti, la United Artists richiese che per il film fosse girato un lieto fine, acquistandolo per 100.000 dollari e accettando di fornirne altrettanti per il successivo film di Kubrick, \"Rapina a mano armata\".\nDistribuzione.\nData di uscita.\nLe date di uscita internazionali sono state:\nEdizione italiana.\nNel doppiaggio italiano del film, eseguito dalla C.D.C., furono rimosse le origini italiane di Vinnie dandogli il cognome Raphael anzich\u00e9 Rapallo come nella versione originale.\nEdizioni home video.\nIn America del Nord il film fu distribuito in VHS nel 1983 dalla MGM/UA Home Video e in DVD-Video il 1\u00ba maggio 2001 dalla MGM Home Entertainment; l'unico extra di quest'ultima edizione, distribuita in Italia il 28 novembre 2002, \u00e8 il trailer originale. Il 16 agosto 2011 il film \u00e8 stato inserito come contenuto speciale nell'edizione DVD e Blu-ray Disc di \"Rapina a mano armata\" edita da The Criterion Collection; sono inclusi anche il trailer e un contributo video di Geoffrey O'Brien. Il 19 luglio 2019 il film \u00e8 stato riedito in DVD in Italia dalla A&amp;R Productions; come extra sono incluse delle gallerie con foto e locandine.\nAccoglienza.\nCritica.\nIl film fu generalmente ben accolto dalla critica. L'84% delle 19 recensioni raccolte dal sito Rotten Tomatoes sono positive; sul sito il film ha un voto medio di 6,83. \"Variety\", recensendo il film all'epoca, ebbe qualche riserva affermando: \"Le lenti scure di Kubrick catturano di tanto in tanto il sapore del lato oscuro della vita di Gotham. Le sue scene della lugubre Broadway, delle case cupe e delle grottesche strutture in mattoni e pietra che compongono il quartiere del centro di Manhattan aiutano a compensare le carenze della sceneggiatura.\" Jonathan Rosenbaum scrisse per il \"Chicago Reader\": \"Un thriller noir con rifiniture sperimentali che trattiene la maggior parte delle emozioni, sensibili o meno, che minacciavano di rendere sdolcinato il primo lungometraggio di Kubrick, che vede tutti i suoi personaggi malviventi da una distanza considerevole.\"\nSecondo \"Time Out\", si tratta di \"un thriller di serie B lunatico ma piuttosto eccessivo, i cui piaceri principali risiedono nella fotografia in bianco e nero ad alto contrasto. La storia non \u00e8 nulla di originale (...) ma Kubrick sfrutta al massimo flashback e sequenze di sogni, e una surreale lotta culminante in un magazzino pieno di manichini. I dialoghi sono stati doppiati, determinando una certa rigidit\u00e0 nella recitazione, ma almeno la breve durata assicura che i momenti pi\u00f9 pretenziosi del film tendano a sfrecciare via, piuttosto che indugiare come nei successivi lavori di Kubrick.\" In occasione di una proiezione presso il Film Forum nel 1994, Janet Maslin scrisse per \"The New York Times\": \"\"Il bacio dell'assassino\" port\u00f2 il regista in un territorio pi\u00f9 convenzionale, con una trama noir su un pugile, un gangster e una ragazza da sala da ballo. Utilizzando Times Square e persino la metropolitana come sfondo, Mr. Kubrick lavor\u00f2 in uno stile insolitamente naturalistico nonostante il materiale di genere, con risultati contrastanti ma ancora affascinanti.\""}
{"id": "43856", "revid": "125916436", "url": "https://it.wikipedia.org/wiki?curid=43856", "title": "Paura e desiderio", "text": "Paura e desiderio (\"Fear and Desire\") \u00e8 un film del 1953 diretto da Stanley Kubrick. Con un team di produzione di quindici persone, \u00e8 il primo lungometraggio realizzato da Kubrick, il quale \u2013 come avvenne per gli altri suoi primi lavori \u2013 ne cur\u00f2 anche il montaggio e la fotografia. Il film rappresenta inoltre il primo approccio del regista al genere di guerra, che verr\u00e0 in seguito ripreso nelle pellicole \"Orizzonti di gloria\" (1957) e \"Full Metal Jacket\" (1987), con le quali \"Paura e desiderio\" condivide l'analisi della condizione dei soldati in guerra. Sebbene il film non riguardi una guerra specifica, \u00e8 stato prodotto e distribuito durante l'apice della guerra di Corea.\nProiettato in anteprima a New York il 31 marzo 1953 e distribuito negli Stati Uniti da Joseph Burstyn il giorno successivo, per numerosi anni il film non \u00e8 stato reperibile nei canali di distribuzione ufficiali per volont\u00e0 stessa dell'autore. Tuttavia, dal 2012 \u00e8 disponibile sul mercato una versione restaurata della pellicola.\nTrama.\nDurante una guerra fra due nazioni non identificate, un aeroplano che trasportava quattro soldati (il tenente Corby, il sergente Mac e i soldati semplici Sydney e Fletcher) \u00e8 precipitato sei miglia dietro le linee nemiche. I quattro uomini, tutti sopravvissuti, giungono a un fiume e costruiscono una zattera sperando di poter raggiungere il loro battaglione attraverso il corso d'acqua. Corby e Mac scorgono col binocolo un generale nemico che dimora in una caserma con un gruppo di soldati sulla sponda opposta del fiume. I due vedono inoltre un aeroplano che potrebbe essere impiegato per la fuga. Durante la notte scorgono una baracca con dei soldati nemici all'interno e li uccidono senza piet\u00e0 per sfamarsi con il loro cibo e prendere i loro fucili. Il giorno seguente, in attesa del tramonto per poter navigare con la zattera di nascosto, i soldati sono scoperti da una giovane contadina che non parla la loro lingua. I quattro uomini catturano la ragazza e, temendo che possa rivelare la loro posizione al nemico, la legano a un albero con le loro cinture, poi decidono di lasciare Sydney, il pi\u00f9 giovane di loro, a farle da guardia. Il soldato inizia a parlarle, dapprima normalmente poi quasi come in un delirio perch\u00e9 lei non lo capisce, e quando decide di slegare la ragazza credendo che lo voglia abbracciare, ella tenta la fuga e il soldato la uccide sparandole. Messo in allarme dai colpi di pistola, Mac raggiunge Sydney, che, dicendo cose insensate e fuori di s\u00e9, sparisce nella foresta con una grande risata.\nDopo l'uccisione della ragazza, il comandante viene convinto all'azione da Mac, il quale, sulla zattera, riesce a distrarre i soldati di guardia alla caserma; in essa, ormai indifesa, il generale e il capitano nemici (anch'essi interpretati rispettivamente da Kenneth Harp e Stephen Coit) vengono uccisi da Corby e Fletcher. Dopo l'omicidio i due soldati riescono a prendere l'aereo e darsi alla fuga per raggiungere la propria base in attesa di Mac, che, ferito e alla deriva sul fiume, incontra Sydney, il quale si unisce al compagno nel viaggio di ritorno in zattera.\nProduzione.\nRegia.\nPrima di girare \"Paura e desiderio\", Kubrick lavorava per la rivista \"Look\" come fotografo e nel 1951 aveva girato due cortometraggi documentari, \"Il giorno del combattimento\" e \"Flying Padre\". Entrambi i film vennero acquisiti per la loro distribuzione cinematografica dalla RKO Radio Pictures. Dopo le esperienze maturate dalla realizzazione dei cortometraggi, Kubrick si sentiva pronto a girare un lungometraggio narrativo. Lasci\u00f2 quindi il suo lavoro a tempo pieno presso \"Look\" per dedicarsi alla creazione di \"Paura e desiderio\".\nLa regia di Kubrick risent\u00ec dell'influenza del cinema russo d'avanguardia, in particolare delle scene appariscenti ed espressionistiche di Sergej Michajlovi\u010d \u0116jzen\u0161tejn di cui il giovane regista era un appassionato.\nSceneggiatura.\nLa sceneggiatura, inizialmente intitolata \"The Trap\" (\"La trappola\") e poi \"Shape of Fear\" (\"Forma di paura\") durante la produzione del film, \u00e8 stata scritta dallo sceneggiatore e drammaturgo Howard Sackler, un compagno di classe di Kubrick alla William Howard Taft High School del Bronx, il quale vinse il premio Pulitzer nel 1969. Sackler, fortemente influenzato dal lavoro del drammaturgo Eugene O'Neill e alla commedia \"La tempesta\" di William Shakespeare, si ispir\u00f2 alla guerra di Corea scoppiata nel giugno 1950 per costruire la trama della pellicola. Sebbene la nazionalit\u00e0 degli eserciti coinvolti e il conflitto a cui partecipano siano sconosciuti, le uniformi dei soldati nemici ricordano le uniformi tedesche della seconda guerra mondiale.\nCast.\nFra gli attori scelti per il film, Kenneth Harp e Stephen Coit erano sconosciuti ai tempi, mentre Paul Mazursky, che esord\u00ec come attore proprio in \"Paura e desiderio\", venne scoperto in una produzione \"Off-Broadway\" del dramma \"Quello che prende gli schiaffi\" di Leonid Nikolaevi\u010d Andreev e contattato da Sackler. Frank Silvera era invece un noto attore che lavorava per l'Actors Studio e l'American Negro Theater mentre Virginia Leith faceva la modella per un fotografo.\nRiprese.\nAvendo utilizzato i suoi risparmi per \"Il giorno del combattimento\", Kubrick disponeva di un budget troppo scarso per la realizzazione del film. Inizialmente amici e parenti raccolsero mille dollari, a cui se ne aggiunsero pi\u00f9 tardi 9.000 forniti dallo zio Martin Perveler, agiato proprietario di una catena di farmacie a Los Angeles. Perveler voleva stipulare col nipote un contratto grazie al quale avrebbe ottenuto una percentuale stabilita degli incassi dei film che Kubrick avrebbe girato da quel momento in poi. Il giovane regista rifiut\u00f2 l'offerta e stabil\u00ec che il contratto fosse limitato agli introiti di \"Paura e desiderio\", del quale Perveler divenne produttore associato. Il budget originario di 10.000 dollari raggiunse poi la cifra di 53.000 alla fine della realizzazione della pellicola.\nInizialmente Kubrick aveva intenzione di girare il film nella regione settentrionale dello stato di New York, la quale per\u00f2 venne sostituita a causa dell'imprevedibilit\u00e0 del meteo con le San Gabriel Mountains della California. Il gruppo di produzione consisteva di sole quattordici persone: i cinque attori, cinque membri della troupe (inclusi il regista e la prima moglie di Kubrick, Toba Metz, che svolgeva il ruolo di segretaria di edizione) e quattro lavoratori messicani che trasportarono l'attrezzatura per il film per le San Gabriel Mountains dove fu girata la pellicola entro i trenta giorni previsti. Il gruppo di produzione si stabil\u00ec in un accampamento scout completamente isolato e lontano da citt\u00e0 e ristoranti. Kubrick fu costretto a improvvisare l'impiego dell'apparecchiatura a causa del budget limitato. Sapendo che per simulare la nebbia le grandi produzioni cinematografiche bruciavano un olio solubile chiamato Nujol, il regista decise di impiegare un atomizzatore agricolo riempito con acqua e un olio minerale che provoc\u00f2 un miasma, il quale produsse un notevole impatto visivo, ma fin\u00ec quasi per soffocare i presenti. In un'intervista Mazursky ha ricordato il modo in cui Kubrick risolse il problema di girare le sequenze: \"Non c'era alcuna dolly, ma solo una carrozzina per bambini a muovere la cinepresa. Fu Stanley a fare tutte le riprese. Non importa quale fosse il problema: sembrava che Kubrick avesse sempre una soluzione. Per me non c'\u00e8 mai stato alcun dubbio che Stanley fosse gi\u00e0 padrone del suo universo\".\nPost-produzione.\nPer ridurre i costi di produzione Kubrick decise di girare le scene senza audio per poi aggiungerlo durante la fase di montaggio. L'inserimento di suoni, musiche e doppiaggio fecero per\u00f2 lievitare il costo totale a 53.000 dollari, ai quali sopper\u00ec in parte il produttore Richard de Rochemont \u2013 gi\u00e0 avvicinato da Kubrick nel gennaio 1951 col fine di convincerlo a finanziare \"Paura e desiderio\" \u2013 in cambio di un aiuto da parte del giovane regista nella produzione della serie televisiva \"Omnibus\". In particolare a Kubrick venne assegnato il ruolo di regista di seconda unit\u00e0 della miniserie di cinque puntate \"Mr. Lincoln\" (1952\u20131953), diretta da Norman Lloyd, sulla vita di Abraham Lincoln. Il regista si trov\u00f2 in difficolt\u00e0 anche nel montaggio di una scena chiave dove uno dei soldati scaglia a terra un piatto di fagioli ed entra nell'inquadratura dal lato errato. Kubrick sbagli\u00f2 nella descrizione della sequenza e gli attori scavalcarono il campo. Per mantenere la continuit\u00e0 della sequenza, durante il processo di stampa venne rovesciata la parte di negativo in cui vi era l'errore e questo aument\u00f2 ancora la spesa per la realizzazione completa del film.\nLa colonna sonora del film, anch'essa aggiunta nella fase di post-produzione, \u00e8 stata composta da Gerald Fried ed eseguita da 23 musicisti.\nDistribuzione.\n\"Paura e desiderio\" venne distribuito nei cinema statunitensi da Joseph Burstyn, che si era specializzato nella presentazione di titoli europei artistici e aveva consigliato al regista di cambiare il titolo della pellicola nell'attuale. Una piccola campagna pubblicitaria che presentava \"Paura e desiderio\" come un film di guerra con delle sfumature sexy anticip\u00f2 l'anteprima, che si tenne presso il Guild Theatre di New York il 31 marzo 1953.\nNonostante il regista pubblicizz\u00f2 fortemente la pellicola ai tempi della distribuzione, \"Paura e desiderio\" non fu un successo al botteghino e Kubrick dovette girare il cortometraggio promozionale \"The Seafarers\" (1953) per conto della Seafarers International Union affinch\u00e9 potesse raccogliere i fondi necessari alla realizzazione del suo successivo lungometraggio \"Il bacio dell'assassino\" (1955), che venne scritto a quattro mani da Kubrick e Howard Sackler e conta fra i suoi attori Frank Silvera, gi\u00e0 presente in \"Paura e desiderio\".\nNegli anni che seguirono la sua distribuzione cinematografica sembrava che \"Paura e desiderio\" fosse scomparso. Il distributore Joseph Burstyn mor\u00ec nel novembre 1953 e la sua compagnia cess\u00f2 l'attivit\u00e0. Si sparse la storia che Kubrick, che considerava il suo film inguardabile, si era procurato tutte le copie esistenti di \"Paura e desiderio\" affinch\u00e9 nessuno potesse pi\u00f9 vederlo e aveva distrutto i negativi della pellicola per evitare la creazione di nuove copie. Tuttavia, alcune copie del film vennero conservate in archivi cinematografici.\nUna prima retrospettiva di \"Paura e desiderio\" si tenne nel 1991 al Telluride Film Festival, dove deluse molti cineasti e appassionati di cinema. Nel gennaio 1994 il Film Forum, un cinema non a scopo di lucro di Manhattan, annunci\u00f2 di proiettare \"Paura e desiderio\" \u2013 in una versione restaurata dalla George Eastman House \u2013 in un doppio spettacolo con \"Il bacio dell'assassino\". Sebbene il copyright del film fosse scaduto e la propriet\u00e0 della pellicola appartenesse al pubblico dominio \u2013 e quindi la proiezione fosse consentita senza commettere alcun reato \u2013, Kubrick cerc\u00f2 di evitare che la promozione dell'evento raggiungesse il pubblico. Attraverso la Warner Bros. il regista rilasci\u00f2 una dichiarazione che minimizzava fortemente l'interesse del film e defin\u00ec \"Paura e desiderio\" \u00abun balbettante esercizio amatoriale di cinema scritto da un poeta fallito, con un equipaggio di pochi amici e una bizzarria completamente inopportuna: noioso e pretenzioso\u00bb. Dopo la morte del regista, avvenuta nel 1999, gli eredi perpetuano il suo desiderio di evitare ogni rappresentazione pubblica del film.\nFra le altre rare proiezioni del film si ricordano:\nInoltre, alcune sequenze del film compaiono nel documentario \"\" (2001).\nIl 19 novembre 2008 \u00e8 uscito in Italia il DVD di \"Paura e desiderio\" in lingua inglese e sottotitolato in italiano. Prima di allora il film era disponibile solo in copie pirata di scadente qualit\u00e0. Nel 2010 \u00e8 stata ritrovata una copia originale della pellicola nel laboratorio Puerto Rican Film. Il 14 dicembre 2011 la Turner Classic Movies ha mandato in onda una copia di \"Paura e desiderio\" restaurata dalla George Eastman House. Dopo l'annuncio a giugno 2012, il 23 ottobre dello stesso anno la Kino Lorber ha messo in commercio la pellicola restaurata dalla Library of Congress in DVD e Blu-ray.\nLa versione restaurata della pellicola \u00e8 stata proiettata nelle sale italiane dal 29 al 31 luglio 2013, mentre in quelle statunitensi aveva gi\u00e0 fatto la sua comparsa nel 2012.\nEdizione italiana.\nIl doppiaggio italiano \u00e8 stato eseguito dalla Tecnofilm Due su dialoghi di Gianluca Curti e Alessandro Perrella. Non essendo disponibile una colonna internazionale, la musica presente durante i dialoghi \u00e8 stata sostituita.\nAccoglienza.\nKubrick mostr\u00f2 \"Paura e desiderio\" in anteprima a importanti personaggi del mondo del cinema, fra i quali lo sceneggiatore e critico cinematografico James Agee, lo sceneggiatore e regista sperimentale Curtis Harrington e Mark Van Doren, critico cinematografico e professore della Columbia University, alle cui lezioni di cinema aveva partecipato lo stesso Kubrick.\nAgee disse a Kubrick: \u00abCi sono troppo buone cose... per chiamare [\"Paura e desiderio\"] artistico\u00bb, mentre Van Doren defin\u00ec \"Paura e desiderio\" \u00abbrillante e indimenticabile\u00bb e in una lettera inviata al regista afferm\u00f2: \u00abL'incidente della ragazza legata all'albero segner\u00e0 la storia del cinema una volta che sar\u00e0 vista: \u00e8 allo stesso tempo bella, spaventosa e misteriosa. Niente del genere era mai stato fatto in un film prima, e questo da solo garantisce che l'avvenire di Stanley Kubrick merita di essere osservato da chi ama scoprire un grande talento nel momento della nascita\u00bb.\nUna recensione apparsa sul \"New York Times\" l'indomani dell'anteprima del film giudic\u00f2 la pellicola \u00abuno studio volubile e spesso visivamente potente delle emozioni represse\u00bb, sebbene defin\u00ec la sceneggiatura a tratti ampollosa ed eccessivamente poetica, e sottoline\u00f2 come la regia di Kubrick fosse a volte tutt'altro che ispirata. Il giudizio continua: \u00abNonostante \"Paura e desiderio\" sia discontinuo e riveli un aspetto sperimentale piuttosto che elegante, il suo effetto complessivo \u00e8 totalmente degno del sincero sforzo messo nella sua creazione\u00bb. La recensione conclude affermando che: \u00abSebbene la sua sceneggiatura sia pi\u00f9 intellettuale che esplosiva e il suo cast pi\u00f9 loquace che espressivo, \"Paura e desiderio\" si sviluppa come un'attenta, spesso significativa e avvincente visione di uomini che hanno \"viaggiato molto lontano dai confini privati\"\u00bb.\nUna recensione su \"Variety\" defin\u00ec la pellicola \u00abun colto, originale dramma sulla guerra, notevole per il suo nuovo impiego della macchina da presa e il dialogo poetico; [...] una fusione di violenza e filosofia, in parte raffazzonato, in parte fortemente toccante\u00bb. In risposta alle risate del pubblico nei confronti della \"performance\" troppo elaborata di Mazursky, Gavin Lambert, a quel tempo direttore della rivista cinematografica \"Sight &amp; Sound\", comment\u00f2 dopo la visione del film: \u00abCredo che ci\u00f2 sia incredibilmente orribile... e credo che egli [Mazursky] sia incredibilmente talentuoso\u00bb.\nTuttavia, nonostante il generale plauso della critica, \"Paura e desiderio\" ebbe poco successo presso il pubblico e gli incassi furono scarsi. Lo stesso Kubrick denigr\u00f2 pi\u00f9 volte la qualit\u00e0 della sua pellicola e a proposito dell'esperienza del suo primo lungometraggio afferm\u00f2 in un'intervista del 1958 che \u00abil dolore \u00e8 un buon maestro\u00bb."}
{"id": "43859", "revid": "125469101", "url": "https://it.wikipedia.org/wiki?curid=43859", "title": "E (costante matematica)", "text": "In matematica il numero formula_1 \u00e8 una costante matematica il cui valore approssimato a 12 cifre decimali \u00e8 formula_2. \u00c8 la base della funzione esponenziale formula_3 e del logaritmo naturale. Pu\u00f2 essere definita in vari modi, il pi\u00f9 comune tra i quali \u00e8 come limite della successione formula_4 al tendere di formula_5 all'infinito. Insieme a pi greco formula_6 \u00e8 la costante matematica pi\u00f9 importante, per via della sua presenza in molte formule apparentemente non correlate.\n\u00c8 un numero trascendente, e dunque irrazionale, e tramite la formula di Eulero \u00e8 legato alle funzioni trigonometriche. In ambito internazionale il numero formula_1 \u00e8 chiamato numero di Eulero, mentre in Italia viene anche detto numero di Nepero (pur essendo stato usato per la prima volta da Jakob Bernoulli nel tentativo di trovare un metodo per il calcolo degli interessi composti). \nDefinizioni.\nIl numero formula_1 pu\u00f2 essere definito in uno dei seguenti modi:\ndove formula_11 \u00e8 il fattoriale del numero naturale formula_5.\nUna dimostrazione dell'equivalenza di queste definizioni \u00e8 data di seguito. Le definizioni sono usate in modo analogo nella definizione della funzione esponenziale.\nUn modo alternativo (non standard) di definire formula_1 coinvolge le equazioni differenziali: il numero di Nepero si pu\u00f2 definire come il valore in formula_14 della funzione formula_15 soluzione unica del problema di Cauchy dato dall'equazione differenziale formula_16 con condizioni iniziali formula_17.\nPropriet\u00e0.\nNumero irrazionale e trascendente.\nIl numero formula_1 \u00e8 irrazionale, pi\u00f9 precisamente un numero trascendente, ossia non esiste un'equazione algebrica a coefficienti razionali che lo ammetta come soluzione.\nQuesto \u00e8 stato il primo numero che si \u00e8 dimostrato essere trascendente senza essere stato costruito per essere collocato nell'insieme dei numeri reali non algebrici, come era accaduto in precedenza per la costante di Liouville. Una dimostrazione della irrazionalit\u00e0 di e \u00e8 stata data da Charles Hermite nel 1873. Si presume che esso sia un numero normale.\nFormula di Eulero.\nLa costante formula_1 compare nella formula di Eulero, una delle pi\u00f9 importanti identit\u00e0 della matematica:\ndove formula_21 indica l'unit\u00e0 immaginaria. Il caso particolare con formula_22 \u00e8 noto come identit\u00e0 di Eulero:\nquesta uguaglianza \u00e8 stata chiamata da Richard Feynman \"gioiello di Eulero\".\nFrazione continua.\nLo sviluppo di formula_1 come frazione continua infinita \u00e8 espresso \ndalla seguente configurazione:\nTroncando la frazione continua si ottengono le approssimazioni razionali di formula_1, di cui le prime (non intere) sono formula_27.\nPropriet\u00e0 analitiche.\nIl numero formula_1 \u00e8 il punto centrale della commutazione dell'elevamento a potenza. Siano date tutte le coppie formula_29 per le quali formula_30. Oltre al caso banale formula_31, l'unica coppia intera (e razionale) per cui vale la propriet\u00e0 \u00e8 formata dai numeri 2 e 4, ma vale anche per infinite coppie irrazionali distribuite lungo una curva nel primo quadrante, asintotica alle rette formula_14 e formula_33. Tale curva e la retta formula_34 si intersecano nel punto formula_35.\nSempre in merito a funzioni esponenziali, la radice formula_36-esima di formula_36, ovvero formula_38, ha massimo per formula_39 e l'esponenziale formula_36-esimo di formula_36, ovvero formula_42, ha minimo per formula_43.\nStoria.\nIl primo riferimento ad formula_1 in letteratura risale al 1618 ed \u00e8 contenuto nella tavola di un'appendice di un lavoro sui logaritmi di John Napier. Nella tavola non appare la costante, bens\u00ec un elenco di logaritmi naturali calcolabili a partire dalla costante. Sembra che la tavola sia stata scritta da William Oughtred. La prima espressione di formula_1 come una costante \u00e8 stata trovata da Jakob Bernoulli:\nDa questa espressione \u00e8 difficile ricavare un buon valore numerico per la costante.\nLa sua prima citazione, rappresentata con la lettera formula_47 compare in due lettere di Gottfried Leibniz a Christiaan Huygens, del 1690 e del 1691. Leonhard Euler ha iniziato ad usare la lettera formula_1 per la costante nel 1727 e il primo uso di formula_1 compare nella \"Mechanica\" di Eulero (1736). Negli anni seguenti alcuni ricercatori hanno usato la lettera formula_50, poi l'uso di formula_1 si \u00e8 fatto pi\u00f9 comune. Oggi la lettera formula_1 \u00e8 il simbolo definitivo per indicare il numero di Nepero.\nNon sono noti i motivi che condussero a scegliere la lettera formula_1, si pu\u00f2 supporre che formula_1 fu scelto perch\u00e9 iniziale della parola esponenziale. Un altro motivo sta nel fatto che formula_55, formula_47, formula_50, e formula_58 venivano frequentemente usate per altri oggetti matematici ed formula_1 era la prima lettera dell'alfabeto latino non utilizzata. \u00c8 improbabile che Eulero abbia scelto la lettera in quanto iniziale del proprio nome, poich\u00e9 il numero non era una sua scoperta, era gi\u00e0 noto ai matematici dell'epoca.\nDimostrazione dell'equivalenza delle due formulazioni.\nLa seguente dimostrazione prova l'equivalenza dello sviluppo in serie infinita presentato in precedenza e l'espressione del limite studiata da Bernoulli.\nDefiniamo\nDal teorema binomiale,\ntale che\nQui deve essere usato il limite superiore o formula_65, poich\u00e9 non \u00e8 ancora noto che formula_66 converge effettivamente.\nOra, per l'altra direzione, si nota che dall'espressione sopra di formula_66, se formula_68, abbiamo\nFissato formula_70 si fa tendere formula_5 all'infinito. Otteniamo\n(di nuovo, dobbiamo usare il limite inferiore o formula_73 poich\u00e9 non \u00e8 ancora garantito che formula_66 converge).\nOra, considerando la disuguaglianza precedente, formula_70 si avvicina all'infinito, e colloca quest'ultima assieme all'altra disuguaglianza; da cui:\nQuesto completa la dimostrazione.\nRappresentazione stocastica.\nOltre alle rappresentazioni analitiche esatte per calcolare formula_1, esistono metodi stocastici per stimarlo. \nUno di questi parte da una successione infinita di variabili casuali indipendenti formula_78 distribuite uniformemente \nnell'intervallo formula_79. Sia formula_80 il numero di somme parziali di variabili formula_81 che siano strettamente minori di formula_82, ponendo:\ndove formula_84 allora il valore atteso formula_85 \u00e8 proprio la costante formula_1."}
{"id": "43861", "revid": "799790", "url": "https://it.wikipedia.org/wiki?curid=43861", "title": "Mira Nair", "text": "Biografia.\nMira Nair \u00e8 nata in una famiglia indiana del ceto medio. Ha studiato sociologia all'universit\u00e0 di Delhi. Durante quel periodo ha recitato in una compagnia teatrale amatoriale. A 19 anni ha vinto una borsa di studio ad Harvard ed \u00e8 partita per gli Stati Uniti.\nIl suo primo lungometraggio \"Salaam Bombay!\" ha vinto la camera d'oro e il premio del pubblico al Festival di Cannes nel 1988, e ricevuto una nomination agli Oscar. Il film seguente, \"Mississippi Masala\", una storia d'amore tra una giovane indiana e un afro-americano, ha ottenuto tre premi alla Mostra Internazionale d'Arte Cinematografica di Venezia nel 1991. Nel 1995, in \"La famiglia Perez\", con Anjelica Huston e Alfred Molina, ha descritto la vita dei rifugiati cubani a Miami.\nNel 2001 il suo film \"Monsoon Wedding - Matrimonio indiano\", storia di un caotico matrimonio indiano panjabi, \u00e8 stato un grande successo e ha vinto un Leone d'Oro alla Mostra di Venezia. Nel 2004 il suo film \"La fiera della vanit\u00e0\" (\"Vanity Fair\") ha fatto parte della selezione ufficiale della 61\u00aa Mostra di Venezia.\nMira Nair ha anche recitato in alcuni dei suoi film (\"My Own Country\", \"La famiglia Perez\", \"Mississippi Masala\"), e oltre a dirigerli ha scritto la sceneggiatura di \"Kamasutra\" (\"Kama Sutra: A Tale of Love\") e \"Salaam Bombay!\". \nAttualmente insegna all'universit\u00e0 di Columbia a New York."}
{"id": "43878", "revid": "110157", "url": "https://it.wikipedia.org/wiki?curid=43878", "title": "Ifigenia in Tauride (Carli)", "text": "Ifigen\u00eca in T\u00e0uride (conosciuta anche come La Ifigenia in Tauri, spesso nominata anche senza articolo determinativo) \u00e8 il titolo di una tragedia di Gian Rinaldo Carli (1720 - 1795). Sul tema mitologico di Ifigenia numerose sono state le tragedie - alcune delle quali anche trasposte in musica - scritte nel corso del Settecento.\nQuesta versione della storia di Ifigenia non si discosta dalla tragicit\u00e0 che innerva, in questa come in altre elaborazioni analoghe, la vicenda mitologica, e fu scritta da Carli in et\u00e0 giovanile. In essa, l'autore istriano - che si riveler\u00e0 poi prolifico scrittore in grado di affrontare i pi\u00f9 disparati argomenti - lascia intendere di essere pronto a mettere a frutto quanto andr\u00e0 maturando successivamente nei suoi maggiori lavori letterari, in particolare in quella che sar\u00e0 la sua maggiore opera letterario-storiografica - \"Delle antichit\u00e0 italiche\" - (articolata in quattro volumi ed arricchita da due appendici di importanti documenti riguardanti la sua terra d'Istria) - e nel trattato \"Indole del teatro tragico, antico e moderno\".\nLa tragedia - che riprende il tema e la vicenda di Ifigen\u00eca, , figlia di Agamennone e Clitemnestra - venne rappresentata con discreto successo e un buon numero di repliche durante il carnevale del 1744 al Teatro San Samuele di Venezia; fu poi ripresa per diversi altri ."}
{"id": "43881", "revid": "310650", "url": "https://it.wikipedia.org/wiki?curid=43881", "title": "Ifigenia in Tauride (Desmarets e Campra)", "text": "Ifigenia in Tauride (Iphig\u00e9nie en Tauride) \u00e8 un melodramma in un prologo e 5 atti di Henri Desmarets e Andr\u00e9 Campra. Il libretto di Joseph-Fran\u00e7ois Duch\u00e9 de Vancy e Antoine Danchet fu tratto dall\"Ifigenia in Tauride\" di Euripide.\nPersonaggi e interpreti.\nLa prima ebbe luogo a Parigi il 6 maggio 1704."}
{"id": "43882", "revid": "37618", "url": "https://it.wikipedia.org/wiki?curid=43882", "title": "Ifigenia in Tauride (Scarlatti)", "text": ""}
{"id": "43885", "revid": "83531", "url": "https://it.wikipedia.org/wiki?curid=43885", "title": "Ifigenia in Tauride (Jommelli)", "text": "Ifigenia in Tauride \u00e8 un'opera di Niccol\u00f2 Jommelli su libretto di Mattia Verazi.\nFu rappresentata per la prima volta al Teatro San Carlo di Napoli il 30 maggio 1771.\nTrama.\nNella terra dei Tauri, la ragazza Ifigenia \u00e8 stata nominata sacerdotessa del tempio di Artemide dopo una travagliata giovent\u00f9. Infatti dieci anni prima la giovane viveva tranquillamente in Aulide con il padre Agamennone e la madre Clitennestra fino a quando, per colpa del genitore, fu costretta ad essere sacrificata per volere della dea Artemide affinch\u00e9 l'esercito greco potesse partire con tutti i favori per combattere la guerra di Troia.&lt;br&gt;Seppur contro voglia, Ifigenia fu costretta ad essere messa in ginocchio davanti all'altare davanti al gran sacerdote che doveva sgozzarla. Tuttavia Artemide, avendo completamente ripugnanza per il cattivo re Agamennone, decise di salvare la figlia mandando una cerva alata sulla piazza e facendo trasportare la ragazza in Tauride. Agamennone e l'esercito sarebbero partiti comunque per la guerra di Troia, vincendola, ma alla fine al momento del ritorno in Grecia gravi sventure avrebbero perseguitato i sopravvissuti. Infatti Agamennone morir\u00e0 per mano della moglie Clitennestra (stufa dei tradimenti e delle angherie crudeli del marito) e il figlio Oreste, che ha sempre voluto un gran bene al padre piuttosto che alla madre, uccider\u00e0 questa in una congiura, venendo poi perseguitato dai mostri Erinni. Qui inizia la storia. Oreste, sempre perseguitato da questi mostri che gli ottenebrano la mente, ha saputo dall'oracolo di Delfi che rubando una reliquia dal tempio di Artemide in Tauride, potr\u00e0 riacquistare la libert\u00e0 e la ragione senza pi\u00f9 il tormento delle Erinni. Scoperto che al tempio c'\u00e8 la sorella Ifigenia, i due si abbracciano commossi e progettando il furto. Con loro c'\u00e8 anche il giovane Pilade, migliore amico di Oreste che lo ha aiutato nella congiura contro Clitennestra, ma che non \u00e8 stato punito in quanto non membro della stirpe di Atreo. Il furto si sta quasi per compiere, quando i tre ladri vengono scoperti dai Tauri, che avevano stretto un patto ben chiaro con la straniera Ifigenia non appena arriv\u00f2 nella loro terra: presiedere il santuario di Artemide come sacerdotessa e non permettere che nessuno lo saccheggi. I tre ragazzi vengono imprigionati e costretti ad essere sacrificati sull'altare della piazza, ma Oreste, con un abile sotterfugio, dice al sacerdote che una nave nemica \u00e8 in arrivo. Il popolo di Tauride si reca a vedere cos\u00ec i tre hanno la libert\u00e0 di rubare la reliquia al tempio e di fuggire con un mezzo di fortuna a casa."}
{"id": "43893", "revid": "421149", "url": "https://it.wikipedia.org/wiki?curid=43893", "title": "Ifigenia in Tauride (Carafa)", "text": "Ifigenia in Tauride \u00e8 un'opera lirica in 2 atti di Michele Carafa.\nFu rappresentata per la prima volta al Teatro San Carlo di Napoli il 19 giugno 1817."}
{"id": "43898", "revid": "729019", "url": "https://it.wikipedia.org/wiki?curid=43898", "title": "Ifigenia in Aulide (Traetta)", "text": "Ifigenia in Aulide \u00e8 un melodramma di Tommaso Traetta, su libretto di Mario Coltellini ispirato all'omonima tragedia di Euripide. Fu rappresentata per la prima volta all\"'Hoftheater de Sch\u00f6nbrunn\" (Vienna) il 4 ottobre 1763.\nI personaggi principali sono:"}
{"id": "43900", "revid": "83531", "url": "https://it.wikipedia.org/wiki?curid=43900", "title": "Ifigenia in Aulide (Jommelli)", "text": "Ifigenia in Aulide \u00e8 un'opera seria in 3 atti composta da Niccol\u00f2 Jommelli su libretto di Matteo Verazi.\nFu rappresentata per la prima volta al Teatro Apollo di Roma il 9 febbraio 1751.\nUna versione rimaneggiata dell'opera, che includeva alcune arie composte da Tommaso Traetta, fu messa in scena a Napoli nel 1753. In quella rappresentazione debutt\u00f2 in un ruolo minore Giuseppe Aprile, un cantante castrato che si specializz\u00f2 poi nel repertorio di Jommelli e fu molto apprezzato da Wolfgang Amadeus Mozart."}
{"id": "43907", "revid": "104215240", "url": "https://it.wikipedia.org/wiki?curid=43907", "title": "Ifigenia in Delfi", "text": "Ifigenia in Delfi (\"Iphigenie in Delphis\") \u00e8 una tragedia di Gerhart Hauptmann, pubblicata nel 1941. Fa parte di una tetralogia dell'autore, \"Atriden Tetralogie\", che lega diversi autori dell'antichit\u00e0 e il lavoro analogo di Goethe.\nLe opere della tetralogia sono scritte a cavallo della seconda guerra mondiale e sono scritte dal 1939 al 1948. Oltre a questa, che \u00e8 del 1941, \"Iphigenie in Aulis\" \u00e8 del 1944, mentre \"Agamemnons Tod\" ed \"Elektra\" sono del 1948."}
{"id": "43908", "revid": "287204", "url": "https://it.wikipedia.org/wiki?curid=43908", "title": "Ifigenia (Scarlatti)", "text": "Alla figura di Ifigenia sono dedicati due differenti melodrammi musicati da Domenico Scarlatti (1685-1757) e rappresentati per la prima volta nel 1713 a Roma, nel teatro privato di Maria Casimira (che era stata regina di Polonia) a Palazzo Zuccari, in piazza Trinit\u00e0 dei Monti.\nNel periodo dal 1709 al 1715 Domenico Scarlatti fu maestro di cappella a Roma della regina di Polonia; quel lasso di tempo fu per il compositore assai prolifico di opere, due delle quali, composte nel 1713, erano dedicate al tema della \"Ifigenia\" di Euripide:\nI libretti di queste opere - come quelli di altre del \"periodo romano\" di Scarlatti - furono di Carlo Sigismondo Capece, letterato e segretario di Maria Casimira, mentre le scenografie furono allestite da Filippo Juvarra, il pi\u00f9 importante scenografo e architetto teatrale del tempo.\nLe opere di Domenico Scarlatti sono di difficile rappresentazione in quanto i cantanti, sulle cui caratteristiche vocali venivano scritte le partiture, erano spesso castrati.\nL\"Ifigenia in Aulide\" non ebbe un particolare successo.\nEntrambe le partiture scarlattiane sono andate interamente perdute e non si dispone neppure di giudizi da parte dei contemporanei."}
{"id": "43909", "revid": "228587", "url": "https://it.wikipedia.org/wiki?curid=43909", "title": "Ifigenia in Aulide (Graun)", "text": "Ifigenia in Aulide \u00e8 un'opera lirica in tre atti del compositore tedesco Carl Heinrich Graun (1703 - 1759), fratello minore di Johann Gottlieb Graun.\nComposta su un libretto che Leopoldo di Villati aveva derivato dall\"'Iphig\u00e9nie\" di Racine, fu rappresentata alla Hofoper di Berlino il 13 dicembre 1748.\nSi considera che alla stesura del libro - rivisto nella versione finale da Villati - abbia collaborato lo stesso re di Prussia Federico II il Grande (grande appassionato di lirica e che per lo stesso Graun scriver\u00e0 il libretto dell'opera \"Montezuma\", messa in scena al Teatro di Corte di Berlino il 6 gennaio 1755).\nGi\u00e0 vent'anni prima di questa opera, Graun - che fu un autore prolifico nonostante la sua relativamente breve vita - aveva gi\u00e0 trattato questo tema con \"Iphigenia in Aulis\", opera anch'essa in tre atti, composta su libretto di Georg Caspar Sch\u00fcrmann e Christian Heinrich Postel, e data a Braunschweig.\nTrama.\nNella regione dell'Aulide il sovrano greco Agamennone sceglie di partire assieme al fratello Menelao e a tutta la flotta della Grecia per Troia. Infatti la bella Elena, sposa di Menelao e regina di Sparta, \u00e8 appena stata rapita dal pusillanime Paride, Principe di Troia e figlio del re Priamo; tuttavia il responso dell'indovino Calcante affinch\u00e9 la partenza sia favorevole \u00e8 pi\u00f9 che negativo. Il mare improvvisamente diventa furente perch\u00e9 si viene a scoprire che Agamennone ha offeso gravemente una dea (Artemide) durante una caccia. Agamennone, essendo un uomo dispotico e rozzo, ordina a Calcante di trovare subito una soluzione e di non stare a pensare agli Dei, ma costui replica che, avendo parlato con gli Immortali dell'Olimpo, ha scoperto che per far calmare il mare necessita il sacrificio di una persona molto cara ad Agamennone: la figlia Ifigenia. Agamennone incomincia a imprecare e a bestemmiare sia contro Calcante sia contro gli Dei, peggiorando la situazione. Il fratello Menelao lo insulta riguardo al suo comportamento scorretto nei confronti degli esseri pi\u00f9 superiori di lui e Agamennone raddoppia la sfuriata contro il fratello. Alla fine, calmatosi, Agamennone decide di far uccidere la figlia ma con un inganno: comanda ai soldati Ulisse e Diomede di andare a prelevare la ragazza, ma con la scusa che deve partire per l'isola di Ftia dove il valoroso Achille intende sposarla. I due vanno e come prevedono contemplano tristemente la ragazza che gioisce per la notizia e che si fa scortare tranquilla fino alla piazza dove l'aspetta il sacerdote con il coltello sacro. Ifigenia subito si rende conto che qualcosa non va, ma ugualmente non oppone resistenza, troppo mossa dallo spavento. Il padre Agamennone non osa assistere e si allontana, mentre la madre Clitennestra sviene per il dispiacere. Ifigenia viene sgozzata seduta stante e poco tempo dopo giunge da Ftia Achille, venuto a sapere della bugia del matrimonio con la ragazza. Infuriato si dirige verso Agamennone e lo copre di insulti, rischiando di essere condannato. Agamennone lo scaccia via e Achille promette che non combatter\u00e0 assieme ai Mirmidoni e all'amico Patroclo (tuttavia lo far\u00e0 in seguito grazie all'intervento di Ulisse). Clitennestra, dopo la partenza dei due sommi sovrani della Grecia e del loro esercito, medita la vendetta assieme al parente Egisto."}
{"id": "43910", "revid": "120297075", "url": "https://it.wikipedia.org/wiki?curid=43910", "title": "Ifigenia in Aulide (Cherubini)", "text": "Ifigenia in Aulide \u00e8 l'ultima opera seria italiana di Luigi Cherubini.\nComposta su libretto di Ferdinando Moretti, debutt\u00f2 con successo al Teatro Regio di Torino il 12 gennaio 1788. Nell'autunno dello stesso anno fu rappresentata al Teatro alla Scala di Milano, ma da allora scomparve dai cartelloni dei teatri lirici, per essere ripresa solo il 24 giugno 2005 al Sassuolo Musica Festival, diretta da Tiziano Severini (revisione e trascrizione di Luciano Bettarini), per la regia di Beppe de Tomasi."}
{"id": "43915", "revid": "633110", "url": "https://it.wikipedia.org/wiki?curid=43915", "title": "Guerra d'inverno", "text": "La guerra d'inverno (in finlandese: \"talvisota\"; in svedese: \" vinterkriget\"; ), nota anche come guerra russo-finlandese, \u00e8 un conflitto che fu combattuto tra il 30 novembre 1939 e il 12 marzo 1940 dalla Finlandia e dall'Unione Sovietica (URSS). L'attacco alla Finlandia da parte dell'Unione Sovietica ebbe come conseguenza l'espulsione di quest'ultima dalla Societ\u00e0 delle Nazioni.\nLe cause del conflitto furono, da un lato, l'aspirazione dell'Unione Sovietica ad acquisire alcuni territori finlandesi di importanza strategica dal punto di vista militare scambiandoli con propri territori di maggiore superficie e, dall'altro, la volont\u00e0 della Finlandia di non cedere alle richieste sovietiche, sia per motivi patriottici legati a sentimenti politici anti-russi che per il timore dei pericoli insiti in una dimostrazione di debolezza verso il potente vicino, quale sarebbe potuta apparire la cessione di territori nazionali.\nLa guerra ebbe termine nel marzo 1940 con la firma di un accordo di pace, il trattato di Mosca, per il quale la Finlandia cedette all'Unione Sovietica circa il 10% del proprio territorio, tra cui gran parte della Carelia, alcune isole nel golfo di Finlandia nonch\u00e9, all'estremo nord, la propria porzione della penisola di Ryba\u010dij.\nAntefatti.\nIl territorio della Finlandia fu conquistato e annesso al Regno di Svezia nel XII secolo; nel 1721, la parte meridionale prospiciente il golfo di Finlandia, fino alla sponda settentrionale del lago Ladoga, fu annessa all'Impero russo a seguito della sconfitta svedese nella grande guerra del Nord. Nel 1809 l'intero territorio fu ceduto alla Russia. Lo zar Alessandro I lo incorpor\u00f2 nell'Impero russo elevandolo a granducato, dotato di grandi privilegi e autonomia, creando cos\u00ec le premesse storiche per la nascita dello Stato finlandese. Nella seconda met\u00e0 dell'Ottocento lo zar Alessandro III abol\u00ec gran parte dei privilegi di cui godeva il granducato, allo scopo di rendere pi\u00f9 omogeneo il suo vasto impero, sia per linguaggio che per amministrazione. Il crescere del nazionalismo e del panslavismo in Russia portarono a una politica di russificazione forzata da parte dall'ultimo zar, Nicola II. Questo processo fu visto dalla \u00e9lite intellettuale finlandese come una minaccia alla propria cultura e alla propria autonomia, facendo nascere l'aspirazione a una completa indipendenza.\nLa prima guerra mondiale, la rivoluzione russa e il collasso dell'impero fornirono alla Finlandia l'occasione per guadagnarsi l'indipendenza, che venne proclamata il 6 dicembre 1917. Ne segu\u00ec lo scoppio della guerra civile fra i comunisti, supportati dalla Russia bolscevica, e i \"bianchi\", supportati dalla Germania e guidati dal generale Carl Gustaf Emil Mannerheim, aristocratico ed ex ufficiale dell'Esercito imperiale zarista. La guerra, breve e sanguinosa, termin\u00f2 con la sconfitta dei comunisti, i cui superstiti furono imprigionati, uccisi o costretti a fuggire in Russia.\nNel 1919 la Finlandia divenne una repubblica e il partito comunista fu dichiarato fuorilegge. Tra il 1919 e il 1920 i finlandesi sostennero con l'invio di truppe la guerriglia antisovietica delle forze bianche nella Carelia orientale, aspirando ad annetterne il territorio (nel quale era presente una consistente minoranza, i careliani orientali, ritenuta parte del popolo finlandese, anche se fra le due genti non era mai esistito alcun rapporto storico a parte la comune origine linguistica ugro-finnica), insieme a quello della penisola di Kola, per creare una \"Grande Finlandia\".\nLa pace tra Finlandia e Russia sovietica fu firmata a Tartu, in Estonia, il 2 febbraio 1920. Poich\u00e9 all'epoca della pace la Russia sovietica era ancora impegnata nella guerra civile e in quella sovietico-polacca, la Finlandia riusc\u00ec a ottenere frontiere molto vantaggiose, comprese quelle lungo l'istmo careliano, dove il confine fu fissato lungo il fiume Sestra a soli 32\u00a0km da Pietrogrado, poi Leningrado, allora capitale della Russia. In pratica la Finlandia ottenne la stessa frontiera che aveva quando, come granducato, apparteneva all'Impero russo e in pi\u00f9 la regione e il porto di Petsamo sul Mar Glaciale Artico.\nPer tutti gli anni venti e trenta i rapporti fra le due nazioni restarono ostili. La propaganda sovietica addit\u00f2 pi\u00f9 volte la Finlandia come uno degli stati nemici della rivoluzione, inoltre il governo sovietico nutriva forti sospetti riguardo alla politica estera finlandese, poich\u00e9, nel 1918, la Finlandia aveva aperto il proprio territorio all'intervento delle truppe tedesche e, un anno dopo, aveva concesso l'uso delle proprie basi navali al Regno Unito per attaccare le navi russe. La Finlandia, dal canto suo, non abbandon\u00f2 mai le proprie rivendicazioni territoriali sulla Carelia sovietica e fu periodicamente percorsa da agitazioni politiche provocate da movimenti di ispirazione fascista, quali il Movimento di Lapua e la Guardia Bianca che culminarono agli inizi degli anni Trenta in tentativi di colpo di Stato come la \"marcia su Helsinki\" e la ribellione di M\u00e4nts\u00e4l\u00e4. Nella propaganda dei \"bianchi\" finlandesi dominavano temi di odio etnico verso i russi, considerati una razza inferiore e il \"nemico acerrimo\", e non valse a mitigare la reciproca diffidenza la firma di un patto di non aggressione, stipulato nel 1932 e rinnovato nel 1934 per altri dieci anni.\nI negoziati.\nNella primavera del 1938 il secondo segretario della Legazione sovietica a Helsinki, nonch\u00e9 membro dell'NKVD, Boris Jarcev, telefon\u00f2 al ministro degli esteri finlandese Rudolf Holsti chiedendo un incontro urgente per discutere, in via confidenziale, \"alcune questioni della massima importanza\". L'incontro avvenne il 14 aprile e Jarcev rifer\u00ec delle preoccupazioni del governo sovietico circa una possibile guerra con la Germania, chiedendo quale sarebbe stato l'atteggiamento della Finlandia in tal caso. Pi\u00f9 precisamente, essendo molto probabile ad avviso del governo sovietico che i tedeschi avrebbero cercato di portare l'attacco anche dal territorio finlandese, se la Finlandia avesse permesso ai tedeschi di passare attraverso il proprio territorio o se non si fosse opposta con la forza a una tale evenienza.\nLe conversazioni continuarono nei mesi successivi e il 18 agosto Jarcev precis\u00f2 le richieste sovietiche: qualora il governo finlandese avesse ritenuto di non poter concludere un trattato militare, l'Unione Sovietica avrebbe considerato sufficiente un impegno scritto con il quale la Finlandia si fosse dichiarata pronta a respingere ogni possibile attacco e ad accettare l'aiuto militare sovietico; in contropartita, l'Unione Sovietica avrebbe garantito l'inviolabilit\u00e0 delle frontiere finlandesi e avrebbe stipulato un trattato economico vantaggioso per la Finlandia impegnandosi ad acquistare, senza limiti quantitativi, i prodotti agricoli e industriali finlandesi.\nTali proposte furono considerate dal governo centrista del primo ministro finlandese Aimo Cajander come una violazione della sovranit\u00e0 finlandese e in conflitto con la politica di neutralit\u00e0 perseguita dalla Finlandia di concerto con le nazioni scandinave: esse pertanto vennero lasciate cadere. Ufficialmente la politica estera finlandese era di equidistanza fra la Germania e l'Unione Sovietica; tuttavia certi episodi sembravano indicare una certa sintonia col regime nazista tali da alimentare la diffidenza e la preoccupazione delle autorit\u00e0 sovietiche. Infatti, i pi\u00f9 alti ufficiali delle forze armate finlandesi avevano intrattenuto contatti continuativi con la gerarchia militare tedesca e avevano pi\u00f9 volte effettuato visite in Germania.\nIl 30 giugno 1939 il capo di stato maggiore dell'Esercito tedesco, generale Franz Halder, era stato cordialmente ricevuto a Helsinki come ospite del governo finlandese, insignito di una decorazione ufficiale e invitato ad assistere alle manovre delle forze armate finlandesi nell'istmo di Carelia. Due mesi dopo avevano avuto luogo lungo la frontiera con l'Unione Sovietica le pi\u00f9 grandi manovre militari mai organizzate dalla Finlandia e, come osservatori, erano stati invitati tutti gli addetti militari esteri tranne quelli sovietici. All'inizio dell'anno, inoltre, le fortificazioni lungo la frontiera istmica con l'URSS erano state dimostrativamente rafforzate da migliaia di volontari della Societ\u00e0 accademica di Carelia (Akateeminen Karjala-Seura), un movimento politico accademico e studentesco di estrema destra, fortemente anti-russo, che mirava dichiaratamente all'espansione della Finlandia nella Carelia sovietica.\nDopo l'occupazione tedesca, nel marzo del 1939, della Cecoslovacchia e del Territorio di Memel in Lituania, in aprile Stalin avvi\u00f2 trattative con la Francia e il Regno Unito proponendo una \"triplice alleanza\", una coalizione militare che avrebbe dovuto garantire la sicurezza in Europa contro l'espansionismo tedesco e, se necessario, entrare in guerra contro la Germania. Alla fine di luglio i colloqui giunsero a un punto morto: a Stalin sembrava che le Potenze occidentali non prendessero sul serio la proposta di una tale alleanza e fossero pi\u00f9 interessate a brandirne la possibilit\u00e0 come uno spauracchio nei confronti della Germania. In marzo il ministro degli esteri sovietico, Maxim Litvinov, propose alla Finlandia l'affitto di cinque piccole isole nel Golfo di Finlandia come posti di osservazione per la Marina sovietica, ma il governo finlandese rigett\u00f2 la proposta, nonostante il generale Mannerheim, allora presidente del Consiglio di difesa finlandese, avesse avvisato di non respingerla senza tentare di giungere a un accordo.\nLa strategia militare sovietica era basata sulla convinzione che in un modo o nell'altro la Finlandia sarebbe stata utilizzata dalla Germania per portare l'attacco verso Leningrado. Tale convinzione fu ulteriormente rafforzata dalla riluttanza mostrata dalle potenze occidentali ad accettare le richieste sovietiche riguardo alla propria sicurezza nel Baltico durante i negoziati dell'estate del 1939. Stalin si convinse che le potenze occidentali speravano in una guerra fra la Germania e l'Unione Sovietica e, di conseguenza, accett\u00f2 le proposte di accordo avanzate dai tedeschi all'inizio di maggio: il 23 agosto 1939 firm\u00f2 un patto di non aggressione con Adolf Hitler (patto Molotov-Ribbentrop). Stalin ottenne cos\u00ec dalla Germania ci\u00f2 che Francia e Regno Unito gli avevano decisamente negato durante i negoziati per la \"triplice alleanza\": mano libera nel Baltico per mettere al sicuro le posizioni strategiche sovietiche in un'area ritenuta vitale per la sicurezza di Leningrado. Nel contesto del negoziato, \"mano libera\" significava il diritto di procedere preventivamente per contrastare sul nascere ogni possibile tentativo di sovversione o invasione tedesca dei Paesi baltici indipendentemente dalla volont\u00e0 dei loro stessi governi.\nIl patto sovietico-tedesco includeva un'appendice segreta nella quale la Finlandia, gli Stati baltici e la Polonia orientale erano classificate come zona di sicurezza sovietica. Una settimana dopo i tedeschi attaccarono la Polonia, imitati a met\u00e0 settembre dalle truppe sovietiche che varcarono i confini polacchi occupando la Polonia orientale (un territorio pressappoco corrispondente a quello annesso dalla Polonia dopo la guerra sovietico-polacca nel 1920), e gli Stati baltici furono obbligati ad accettare basi militari sovietiche sul loro territorio (l'Estonia firm\u00f2 l'accordo il 28 settembre, la Lettonia il 5 ottobre e la Lituania l'11 ottobre).\nIl primo incontro a Mosca.\nIl 5 ottobre 1939 il Commissario agli esteri sovietico Molotov telefon\u00f2 all'ambasciatore finlandese a Mosca, Aarno Yrj\u00f6-Koskinen, chiedendo un incontro urgente con il ministro degli esteri finlandese Eljas Erkko per avere uno scambio di vedute su \"questioni politiche concrete\". I finlandesi presero tempo, avviarono la mobilitazione generale delle forze armate mascherandola sotto il nome di \"esercitazione straordinaria\" e decisero di non impegnarsi nei colloqui a livello di governo ma di inviare a Mosca una delegazione guidata dall'ambasciatore a Stoccolma, Juho Kusti Paasikivi, e composta inoltre dal capo dipartimento al ministero degli esteri, Johan Nykopp, e dal consigliere militare della presidenza della repubblica, colonnello Alad\u00e1r Paasonen. Le istruzioni date a Paasikivi erano di enfatizzare che la politica di neutralit\u00e0, il fatto di essere un piccolo paese, il Trattato di Tartu e il patto di non aggressione con l'Unione Sovietica rendevano difficile che la Finlandia potesse diventare una minaccia per l'Unione Sovietica, mentre ogni concessione territoriale o aggiustamento delle frontiere erano da scartare, come pure l'installazione di basi militari sovietiche in territorio finlandese; solo se strettamente necessario Paasikivi poteva concedere qualche piccola isola nel golfo; ogni concessione doveva essere reciproca e le compensazioni dovevano apparire ragionevoli agli occhi degli osservatori stranieri; nessuna discussione era permessa riguardo a trattati di mutua assistenza.\nI colloqui iniziarono il 12 ottobre, alla delegazione finlandese si un\u00ec l'ambasciatore Yrj\u00f6-Koskinen; per i sovietici erano presenti sia Molotov che Stalin. Le richieste sovietiche, giustificate con la necessit\u00e0 di poter controllare l'ingresso al golfo di Finlandia e garantire la sicurezza di Leningrado, erano:\nIn tutto \u00a0km\u00b2 di suolo finnico, in compensazione del quale Stalin era pronto a cedere \u00a0km\u00b2 di territorio sovietico nei distretti di Repola e Poraj\u00e4rvi, nella Carelia orientale. Impressionato dall'ampiezza delle richieste sovietiche che riguardavano anche questioni sulle quali gli era stato proibito di trattare, Paasikivi torn\u00f2 a Helsinki per nuove istruzioni.\nLe proposte sovietiche divisero il governo finlandese. Nel Consiglio di stato finlandese si contrapposero la posizione dura, contraria a ogni compromesso territoriale e politico, del ministro degli esteri Erkko e di quello della difesa Juho Niukkanen, con quella pi\u00f9 possibilista di Yrj\u00f6-Koskinen, del ministro delle finanze V\u00e4in\u00f6 Tanner e del maresciallo Mannerheim, favorevoli a trovare un accordo. Alla fine prevalse la linea dell'intransigenza e, nella risposta scritta preparata dallo stesso Erkko, il governo finlandese concluse che sotto nessuna circostanza la base di Hanko poteva essere affittata all'Unione Sovietica n\u00e9 poteva essere ceduta la parte finlandese della penisola di Rybachi; cinque piccole isole potevano essere cedute dietro compensazione; un piccolo aggiustamento della frontiera sull'istmo poteva essere accettato (la cosiddetta \"curva di Kuokkala\": una piccola striscia di terra sul lato del golfo); il patto di non aggressione del 1932 poteva essere modificato in modo da affermare che nessuna delle due parti contraenti avrebbe aiutato un altro Stato ad attaccare l'altra parte. Non volendo pi\u00f9 condurre il negoziato senza un membro del governo, Paasikivi fu accompagnato a Mosca dal ministro V\u00e4in\u00f6 Tanner.\nIl secondo incontro a Mosca.\nQuando le nuove proposte furono presentate ai negoziatori sovietici il 23 ottobre, Stalin espresse la propria delusione dichiarandole inadeguate e rimarcando pi\u00f9 volte che le richieste sovietiche erano minime e non potevano essere ridotte. Poi, presa una carta militare, cominci\u00f2 a tracciare a mano libera alcune possibili linee di frontiera sull'istmo che, per\u00f2, lasciavano tutta l'isola di Koivisto dal lato sovietico: un punto sul quale la delegazione finlandese non aveva il potere di trattare. Dopo due ore di colloqui infruttuosi, la discussione era virtualmente finita; mentre la delegazione finlandese si preparava a lasciare il Cremlino, Molotov chiese come stupito: \u00ab\u00c8 vostra intenzione provocare un conflitto?\u00bb. La sessione termin\u00f2 e Paasikivi e Tanner si prepararono a ritornare a Helsinki, ma poche ore dopo Molotov telefon\u00f2 chiedendo un nuovo incontro. Quando la delegazione finlandese ritorn\u00f2 al Cremlino, Molotov offr\u00ec una riduzione delle truppe di terra da schierare a Hanko (da a ), con la condizione che sarebbero state mantenute solo fino al termine della guerra franco-anglo-tedesca in Europa, una riduzione delle richieste territoriali sull'istmo di Carelia e l'accettazione della proposta finlandese di modifica del patto di non aggressione.\nAnche cos\u00ec, le richieste sovietiche rimanevano molto al di l\u00e0 di ci\u00f2 che i finlandesi erano disposti a concedere. Non potendo impegnarsi su queste proposte, Paasikivi e Tanner ritornarono a Helsinki. Nello stesso tempo, Tanner, invi\u00f2 una lettera al governo svedese chiedendo se, in caso di guerra, la Finlandia avrebbe potuto contare sull'aiuto di Stoccolma: il primo ministro svedese Per Albin Hansson rispose che la Svezia avrebbe continuato a rifornire la Finlandia di armi e cibo, avrebbe consentito il passaggio sul proprio territorio dei rifornimenti di paesi terzi e avrebbe offerto il proprio supporto diplomatico, ma solo finch\u00e9 ci\u00f2 non avesse implicato un proprio diretto coinvolgimento in un conflitto armato.\nLe proposte sovietiche furono di nuovo discusse dal Consiglio di stato finlandese, dapprima in seduta segreta per analizzare le possibilit\u00e0 di difesa in caso di guerra. Il maresciallo Mannerheim era dell'opinione che la Finlandia non fosse in condizioni di affrontare una guerra: l'equipaggiamento dell'esercito era carente, con munizioni sufficienti per non pi\u00f9 di due settimane. Mannerheim sperava che fosse possibile trovare un accomodamento con i sovietici che permettesse di evitare la guerra ed era anche dell'opinione che, da un punto di vista strategico, la cessione di Repola e Poraj\u00e4rvi fosse la migliore offerta che i sovietici potessero fare. Riguardo a Hanko, propose di offrire ai sovietici l'isola di Jussar\u00f6, a est della penisola. Il ministro della difesa Niukkanen, invece, era ottimista circa le possibilit\u00e0 delle forze armate finlandesi ed era convinto che avrebbero potuto resistere per non meno di sei mesi.\nIl terzo incontro a Mosca e la fine del negoziato.\nSulla strada per Mosca Paasikivi e Tanner appresero che, il 31 ottobre, Molotov aveva reso noti i dettagli dei negoziati nel suo discorso al Soviet supremo ma, nonostante il parere contrario di Erkko e Cajander, decisero di continuare comunque il viaggio, anche perch\u00e9 l'annuncio di Molotov era avvenuto dopo che i finlandesi avevano considerevolmente ecceduto il tempo entro il quale Paasikivi aveva promesso una risposta a Stalin.\nIl 3 novembre alla presenza di Molotov e del vicecommissario agli esteri Vladimir Petrovi\u010d Pot\u00ebmkin (Stalin era assente), Paasikivi lesse la risposta finlandese: le domande riguardo Hanko e la baia di Lappohja non potevano essere accettate; le isole di Seiskari, Peninsaari, Lavansaari e Tyt\u00e4rsaari potevano essere cedute contro compensazione territoriale; sull'istmo venne proposta una nuova linea di frontiera che andava dal golfo di Finlandia, alla foce del fiume Vammeljoki e fino a quella esistente; a Petsamo la Finlandia era pronta a cedere la parte occidentale della penisola di Rybachi, ma solo a nord del fiordo di Pummanki; sulle compensazioni territoriali doveva essere preso in conto l'ineguale valore delle aree cedute e di quelle proposte in compensazione (su questo punto i sovietici si dichiareranno disposti a pagare in denaro la differenza di valore dei territori); nessuna concessione sulla distruzione delle fortificazioni in Carelia. L'incontro fu molto breve, Molotov ascolt\u00f2 le dichiarazioni finlandesi e le dichiar\u00f2 non adeguate. Alla fine aggiunse: \u00abNoi civili non abbiamo alcun ulteriore ruolo nella questione; ora tocca ai militari dire la loro\u00bb.\nInvece, il giorno dopo, i finlandesi vennero di nuovo convocati al Cremlino; questa volta erano presenti sia Molotov che Stalin. Stalin insistette per la cessione di Hanko, in qualsiasi forma i finlandesi volessero (affitto, vendita o scambio), rimarcando la sua importanza per la difesa dell'Unione Sovietica e di come, a suo tempo, l'Unione Sovietica avesse assicurato l'indipendenza alla Finlandia al contrario di ci\u00f2 che avevano fatto il governo zarista e quello di Kerenskij. Ora per\u00f2 il governo sovietico chiedeva garanzie per la propria sicurezza: in questo senso il golfo di Finlandia era di estrema importanza per l'Unione Sovietica ed era per questa ragione che chiedevano Hanko e la baia di Lappohja. Quando i finlandesi ribadirono l'impossibilit\u00e0 di trattare su Hanko, con loro sorpresa Stalin propose in alternativa un gruppo di isole a est di Hanko (Hermans\u00f6, Ko\u00f6, H\u00e4st\u00f6 e Bus\u00f6) e dopo aver tracciato sulla carta una linea rossa intorno a esse chiese: \u00abAvete necessit\u00e0 di queste isole?\u00bb. Paasakivi rispose che si trattava di una nuova questione riguardo alla quale non avevano istruzioni.\nL'8 novembre un telegramma cifrato fu ricevuto dalla delegazione finlandese con nuove istruzioni. Il telegramma non era firmato e faceva riferimento a posizioni espresse dal presidente Ky\u00f6sti Kallio delle quali i gruppi parlamentari erano stati informati: la cessione di Hanko, in qualsiasi forma, era fuori discussione; lo stesso valeva per le altre isole proposte dai sovietici in alternativa a Hanko e per l'isola di Jussar\u00f6. Interrogato in proposito alla linea da tenersi nel caso nessun accordo potesse essere raggiunto su queste basi, il governo, in un successivo telegramma firmato da Erkko, dava ai delegati il potere di interrompere i negoziati. La paternit\u00e0 del primo telegramma rest\u00f2 oscura: in una riunione segreta del Consiglio di stato del 25 febbraio 1940, il presidente Kallio dichiar\u00f2 di non essere stato a conoscenza dell'invio del telegramma; nel suo libro sulla guerra d'inverno, V\u00e4in\u00f6 Tanner adombr\u00f2 la possibilit\u00e0 che fosse opera di Erkko, che aveva firmato il secondo telegramma. Il 9 novembre Paasikivi e Tanner misero i sovietici al corrente della risposta del proprio governo. Stalin e Molotov li guardarono stupiti; Stalin indic\u00f2 sulla carta l'isola di Russar\u00f6 e chiese: \u00abPotreste forse cedere questa?\u00bb Al diniego finlandese, disse: \u00abQuindi non sembra che possa venirne fuori qualcosa. Non ne verr\u00e0 fuori nulla\u00bb. Dopo un'ora di discussioni inconcludenti, non avendo l'autorit\u00e0 di negoziare oltre, la delegazione finlandese lasci\u00f2 il Cremlino.\nIncapaci di rassegnarsi al fallimento dei negoziati, Paasikivi e Tanner attesero invano per quattro giorni una qualche comunicazione da parte di Molotov che riaprisse il dialogo ma poi, la sera del 13 novembre, ripartirono per Helsinki. Per Tanner e Paasikivi la responsabilit\u00e0 principale della rottura del negoziato e dell'aver, in tal modo, spinto la Finlandia in un vicolo cieco fu della posizione intransigente di Erkko e Cajander; in seguito Paasikivi si rifer\u00ec al conflitto come alla \"guerra di Erkko\". Sembra anche che, alla vigilia della partenza per l'ultimo viaggio a Mosca, Erkko avesse detto a Paasikivi: \u00abDimentica che la Russia \u00e8 una grande potenza\u00bb.\nL'inizio della guerra e il Governo di Terijoki.\nNelle settimane seguenti vi fu una calma apparente, segnata solo da toni sempre pi\u00f9 accesi della propaganda anti-finlandese sulla stampa sovietica e da ripetute violazioni dello spazio aereo finnico da parte dei ricognitori sovietici. Poi, il 26 novembre nel villaggio di frontiera di Mainila alcuni militari e civili sovietici furono uccisi da colpi di artiglieria, di provenienza finlandese secondo i sovietici, sovietica secondo i finnici. La Finlandia invi\u00f2 una nota al governo sovietico chiedendo che sull'incidente indagasse una commissione internazionale, ma ormai non vi era pi\u00f9 alcuna possibilit\u00e0 per i negoziati: tre giorni dopo l'Unione Sovietica interruppe le relazioni diplomatiche e il 30 novembre ordin\u00f2 alle forze armate di attaccare la Finlandia.\nScrisse Chru\u0161\u010d\u00ebv nelle sue memorie:\nLo scoppio della guerra provoc\u00f2 un radicale cambiamento politico in Finlandia: il governo Cajander fu dimissionato e sostituito da un governo guidato dal governatore della Banca di Finlandia, Risto Ryti; il ruolo di ministro degli esteri fu affidato a V\u00e4in\u00f6 Tanner, Paasikivi fu nominato ministro senza portafoglio e al maresciallo Mannerheim fu dato il comando supremo delle forze armate. Da parte finlandese si sperava che il nuovo governo potesse riprendere i colloqui con i sovietici, ma la speranza risult\u00f2 vana: all'ambasciatore svedese a Mosca, incaricato dal governo finlandese di intervenire presso il governo sovietico per riavviare il negoziato, Molotov rispose che era impossibile poich\u00e9 l'Unione Sovietica riconosceva come governo finlandese unicamente quello della \"Repubblica Democratica Finlandese\".\nQuesto governo fu insediato il 1\u00ba dicembre a Terijoki, un villaggio di frontiera occupato dall'Armata Rossa nel primo giorno di guerra, era presieduto da Otto Kuusinen e formato da comunisti fuggiti dalla Finlandia dopo la sconfitta nella guerra civile; il suo compito era di anticipare un futuro governo filo-sovietico della Finlandia, condurre la propaganda contro il governo \"bianco\" di Helsinki per fomentare il dissenso interno e ottenere il sostegno dei lavoratori finlandesi all'avanzata dell'Armata Rossa. Un trattato di amicizia, assistenza e cooperazione fu concluso con il governo dell'Unione Sovietica, in base al quale la Finlandia cedeva i territori inizialmente richiesti dall'Unione Sovietica e riceveva in cambio circa \u00a0km\u00b2 di territorio nella Carelia sovietica. Tuttavia il \"Governo di Terijoki\" fall\u00ec nel suo scopo, anzi la sua attivit\u00e0 ottenne l'effetto contrario: compatt\u00f2 il fronte interno finlandese e port\u00f2 all'isolamento internazionale dell'Unione Sovietica e alla sua espulsione dalla Societ\u00e0 delle Nazioni.\nTerreno.\nLe caratteristiche del terreno sul quale fu combattuta la guerra, unite al periodo dell'anno, furono determinanti nello svolgimento delle operazioni belliche. La frontiera orientale, dal lago Ladoga fin quasi all'Oceano Artico, era occupata da un'immensa foresta punteggiata da circa sessantamila laghi che, insieme alle paludi e ai corsi d'acqua, creavano un labirinto di acque e selve attraversato da pochissime strade, tutte distanti da 100 a 250\u00a0km dalla ferrovia Leningrado-Murmansk, l'unica importante via di collegamento sul versante sovietico. L'inverno 1939-40 fu eccezionalmente severo, il secondo pi\u00f9 freddo dal 1828, con temperature medie intorno ai -30 \u00b0C e punte fino a -70 \u00b0C. Il periodo ideale per l'attacco alla Finlandia sarebbe stato quello di gelo, prima dell'arrivo della neve, che avrebbe consentito ai mezzi meccanici di muoversi agevolmente sulla superficie ghiacciata dei laghi e delle paludi, senza essere confinati sulle poche strade disponibili. Invece la neve arriv\u00f2 prima del previsto, con abbondanti precipitazioni che ostacolarono i movimenti sia delle truppe che dei veicoli su ruote o su cingoli, riducendo il vantaggio sovietico in fatto di moderni equipaggiamenti.\nLungo l'istmo di Carelia la difesa finlandese poteva contare sugli apprestamenti difensivi della cosiddetta Linea Mannerheim, la cui costruzione era stata pianificata a partire dal 1919 e che correva da Capo Kyr\u00f6nniemi, sul Golfo di Finlandia, verso nord, in direzione dei laghi Kuolemaj\u00e4rvi e Hatialahti, per poi piegare verso est in prossimit\u00e0 dell'ansa del fiume Summajoki. Da questo punto in poi la linea si appoggiava ad alcuni ostacoli naturali costituiti dal lago Summaj\u00e4rvi, le paludi di Munasuo, i laghi Muolaanj\u00e4rvi e Yskj\u00e4rvi, la chiesa del villaggio di Muolaa sul lago Kirkkoj\u00e4rvi, il lago Punnusj\u00e4rvi, il promontorio di Oravaniemi sul fiume Vuoksi e quindi il corso dello stesso fiume Vuoksi fino alla confluenza col fiume Taipale, immissario del Lago Ladoga.\nSull'istmo di Carelia vi erano 157 postazioni per mitragliatrici e 8 postazioni per artiglieria in bunker di calcestruzzo o di cemento armato. Tuttavia la linea su cui fu bloccata l'avanzata dell'Armata Rossa in dicembre era per la maggior parte formata da mere opere campali: bunker di terra e legno, trincee, rifugi, \"korsus\" (piccoli rifugi sotterranei per la notte), ostacoli anticarro formati da file di massi di granito, sbarramenti di filo spinato e campi minati. Queste difese potevano essere considerate formidabili per gli standard della prima guerra mondiale, ma erano assolutamente non paragonabili a quelle delle linee Maginot e Sigfrido, e di certo non al livello della tecnologia militare all'inizio della seconda guerra mondiale.\nForze in campo.\nUnione Sovietica.\nL'esperienza della guerra civile russa (1918-1920) fu un fattore decisivo nello sviluppo dell'Armata Rossa: questa infatti condusse operazioni su aree di estensione immensa, molto al di l\u00e0 di quella che fu l'esperienza degli eserciti sul fronte occidentale durante la prima guerra mondiale; mentre negli altri eserciti si dibatteva su come rompere le fasi di stallo sul campo di battaglia, i sovietici studiarono come condurre e sostenere in profondit\u00e0 manovre su larga scala che essi pensavano avrebbero caratterizzato le guerre future. Durante la prima fase dello sviluppo dell'Armata Rossa, fra il 1922 e il 1928, il dibattito al suo interno vide il formarsi di due gruppi di opinione: l'uno, guidato da Lev Trockij, il creatore dell'Armata Rossa, era per la formazione di un grande esercito territoriale concentrato sulla lotta contro i nemici interni della rivoluzione e un piccolo esercito regolare per la difesa delle frontiere; l'altro, guidato da Michail Vasil'evi\u010d Frunze, era a favore invece della creazione di un esercito professionale, per la difesa contro i nemici esterni e di una dottrina militare unificata basata sull'offensiva e sulla guerra di manovra. Le idee di questo secondo gruppo prevalsero e fra il 1924 e il 1925, prima di morire in seguito a un'operazione chirurgica, Frunze stesso guid\u00f2 lo sviluppo dell'esercito come Commissario alla difesa.\nUn gruppo di ex ufficiali zaristi \u2015 come Tucha\u010devskij, Svechin, Triandafillov e \u0160apo\u0161nikov \u2015 posero le basi per lo sviluppo della dottrina militare sviluppando idee che includevano le operazioni in profondit\u00e0 e la meccanizzazione dell'esercito. Essi introdussero nella dottrina militare il concetto di livello \"operazionale\" nella conduzione della guerra, interposto fra strategia e tattica, riconoscendo l'impossibilit\u00e0 nella guerra moderna di distruggere un esercito avversario attraverso una singola operazione, come accadeva nelle battaglie del passato, e quindi la necessit\u00e0 di una serie di successive operazioni per ottenere lo stesso risultato. Queste idee furono alla base del primo manuale operativo dell'Armata Rossa pubblicato nel 1929, il PU-29, e, ulteriormente sviluppate e affinate, del successivo PU-36. Stalin, che sal\u00ec al potere dopo la morte di Lenin, si rese conto che per poter modernizzare l'esercito fosse necessaria una solida base industriale, e la creazione di questa fu l'obiettivo del \"primo piano quinquennale\" varato nel 1928. Come conseguenza dello sviluppo industriale, l'Armata Rossa triplic\u00f2 le proprie dimensioni passando da uomini nel 1934 a uomini nel 1937; fra il 1931 e il 1937 la produzione annua di carri armati pass\u00f2 da 740 unit\u00e0 a e quella dei cannoni da unit\u00e0 a oltre . Per fare in modo che l'Armata Rossa fosse in grado di mettere in pratica le teorie di Tucha\u010devskij \u2014 nominato a capo del Dipartimento tecnico per gli armamenti dell'esercito \u2014 e degli altri ufficiali del suo gruppo, furono creati i corpi corazzati e meccanizzati e sviluppati carri armati veloci e aerei d'assalto. Le esercitazioni combinate delle forze armate sovietiche durante questo periodo attrassero l'attenzione degli osservatori internazionali: britannici e francesi restarono molto impressionati dalle idee di Tucha\u010devskij e dalla superiorit\u00e0 dell'Armata Rossa in fatto di meccanizzazione e armamenti rispetto a tutti gli altri eserciti europei.\nGli osservatori, comunque, furono anche unanimemente concordi sulla rozzezza tattica delle forze sovietiche: l'Armata Rossa conduceva le esercitazioni pi\u00f9 come parate che come effettive esercitazioni tattiche; tuttavia l'addestramento, l'organizzazione e l'equipaggiamento dell'Armata Rossa stavano maturando insieme alla dottrina militare quando questo processo venne brutalmente interrotto dalle \"grandi purghe\" staliniane: circa ufficiali furono vittime dei processi staliniani, di questi almeno furono fucilati e gli altri furono imprigionati o deportati in Siberia.\nLe \"purghe\" liquidarono la generazione di ufficiali che aveva definito la dottrina della guerra manovrata (Tucha\u010devskij fu fucilato nel 1937 e Svechin nel 1938). Le loro idee vennero presto associate ai traditori del regime, ma, nonostante i sopravvissuti fossero poco inclini ad abbracciare apertamente il pensiero degli ufficiali caduti in disgrazia e il processo di modernizzazione e meccanizzazione dell'esercito si fosse arrestato, la loro dottrina continu\u00f2 a essere insegnata nelle scuole militari. Nel 1936 \"volontari\" e armamenti furono inviati in Spagna in appoggio ai repubblicani e la guerra civile spagnola forn\u00ec l'opportunit\u00e0 di valutare tattiche e armamenti dal vero: qui, per\u00f2, la guerra fu soprattutto di posizione, dove la difesa ebbe un ruolo predominante. Il generale Dmitrij Grigor'evi\u010d Pavlov, che aveva servito in Spagna come consigliere militare, convinse Stalin e il Commissario alla difesa Kliment Efremovi\u010d Voro\u0161ilov che i carri armati non avrebbero svolto un ruolo dominante sui campi di battaglia in futuro e, come conseguenza, l'alto comando sovietico si convert\u00ec alla guerra di logoramento basata sulla forza delle difese.\nIl cambiamento nella strategia ebbe un immediato impatto sull'organizzazione e l'impiego delle forze meccanizzate: i corpi meccanizzati furono aboliti e sostituiti da brigate meccanizzate che si pensava potessero meglio supportare la fanteria nella guerra di posizione. Secondo alcuni questo fu il peggior compromesso possibile: le brigate meccanizzate erano troppo piccole per poter agire efficacemente in una guerra di manovra e troppo grandi per funzionare come supporto alla fanteria. Prima che il cambiamento fosse completato, l'Armata Rossa fu messa direttamente alla prova contro l'Esercito giapponese durante il cosiddetto \"incidente di Nomonhan\": il generale \u017dukov ottenne una decisiva vittoria contro i nipponici utilizzando le tattiche della guerra manovrata e delle operazioni in profondit\u00e0, validando molte delle idee contenute nel PU-36. I successi di \u017dukov furono utilizzati da Stalin per sostenere che le \"purghe\" non avevano indebolito l'Armata Rossa ma, al contrario, l'avevano rafforzata; tuttavia, a dispetto dei successi dei corpi meccanizzati di \u017dukov, l'alto comando continu\u00f2 a smantellare le forze meccanizzate basandosi sull'assunto che l'esercito giapponese fosse troppo arretrato per poter costituire un valido test.\nLe forze aeree sovietiche (Voenno-vozdu\u0161nye sily SSSR \u2013 VVS) impiegate contro la Finlandia schieravano un totale di circa aerei, di cui caccia e 855 bombardieri, di base in Estonia o dislocati fra l'estremo Nord e il golfo di Finlandia (alcune fonti sovietiche parlano invece di aerei disponibili per la guerra d'inverno). I velivoli sovietici comprendevano bombardieri Tupolev SB-2 e Ilyushin DB-3, caccia biplani Polikarpov I-15 e Polikarpov I-153, caccia monoplani Polikarpov I-16, e ricognitori/bombardieri tattici biplani Polikarpov R-5.\nFinlandia.\nLe origini dell'esercito finlandese si collegano ai \"Corpi di protezione\" creati sin dalla fine del medioevo per contrastare le incursioni russe durante le molte guerre che videro opposti la Svezia e la Russia per il predominio nel Baltico. I Corpi di protezione furono ricreati segretamente, con l'appoggio della Germania, durante la prima guerra mondiale e circa uomini furono addestrati in Germania nel 1914 per poi combattere contro i russi sul fronte orientale; tornati in patria nel febbraio del 1918, formarono la maggior parte della leadership dell'esercito \"bianco\" durante la guerra civile e successivamente dell'Esercito regolare finlandese: nel dicembre del 1917 contavano circa uomini e nel gennaio dell'anno seguente divennero l'esercito del governo ufficiale della Finlandia.\nFra il 1920 e il 1945 vi furono due organizzazioni militari in Finlandia: l'esercito regolare e la Guardia civile (\"Suojeluskunta\"); quest'ultima organizzazione si ricollegava all'esperienza dei Corpi di protezione durante la guerra civile, era pervasa da sentimenti politici di estrema destra e molti dei suoi leader e appartenenti furono coinvolti nella fallita ribellione di M\u00e4nts\u00e4l\u00e4 nel 1930. Nel 1921 fu creata un'organizzazione paramilitare femminile, poi evolutasi in corpo ausiliario dell'esercito, detta \"Lotta Sv\u00e4rd\", dal nome dell'eroina di un poema storico, i cui compiti principali erano provvedere al vettovagliamento delle truppe e prestare il primo soccorso ai feriti. Sin dall'indipendenza, nel 1917, era un fatto comunemente accettato fra l'opinione pubblica finlandese, e fra i militari in modo particolare, che l'unico potenziale nemico fosse la Russia, perci\u00f2 la nazione era psicologicamente preparata allo scontro con l'Unione Sovietica.\nLa leva obbligatoria fu introdotta nel 1922 e dal 1934 le truppe furono organizzate su base territoriale, in modo tale che le unit\u00e0 potessero essere assemblate, organizzate ed equipaggiate in aree prossime a quelle di residenza degli uomini e quindi trasferite al fronte in tempi molto brevi, normalmente entro una settimana dal primo avviso. Tutti gli uomini dei reparti di fanteria erano equipaggiati con sci, perfettamente addestrati al loro utilizzo e in grado di coprire tramite essi lunghe distanze; inoltre la mimetizzazione invernale con tute bianche faceva parte del normale equipaggiamento e i reparti erano dotati di tende riscaldate che consentivano ai soldati di ripararsi e dormire al caldo anche in prossimit\u00e0 del fronte. Sebbene l'addestramento al combattimento fosse eccellente, le armi a disposizione erano limitate: ogni fante aveva un fucile Mosin-Nagant 1891/30 oppure un Berdan (gli stessi in dotazione all'Armata Rossa, cosa che consent\u00ec ai finnici di utilizzare le munizioni catturate ai russi), mentre ogni plotone aveva a propria disposizione almeno una mitragliatrice finlandese Lahti-Saloranta LS-26 o un fucile mitragliatore Suomi KP-31. Per la protezione anticarro vi erano cannoni svedesi Bofors da 37\u00a0mm, fucili anticarro Lahti L-39, cannoncini Madsen da 20\u00a0mm e bottiglie Molotov; queste ultime perfezionate con l'aggiunta di un innesco a urto e prodotte in serie dal monopolio di stato per gli alcolici; l'artiglieria era equipaggiata perlopi\u00f9 con cannoni 76 K/02 da 76\u00a0mm. Il problema che maggiormente affliggeva l'esercito finlandese all'inizio della guerra era la disponibilit\u00e0 limitata di munizioni, almeno finch\u00e9 non cominciarono a giungere gli aiuti stranieri, soprattutto dalla Francia.\nL'aeronautica militare finlandese (Suomen ilmavoimat) all'inizio del conflitto disponeva di 145 aerei, di cui 114 operativi. I velivoli di punta erano rappresentati da quattordici Bristol Blenheim dei due reparti da bombardamento LLv 44 e 46, e da quarantuno caccia Fokker D.XXI. A questi aerei si aggiungevano dieci caccia biplani Bristol Bulldog, pochi antiquati ricognitori Fokker C.V e C.X, e alcuni idrovolanti Blackburn Ripon e Junkers K 43. In Italia erano stati ordinati trentacinque caccia Fiat G.50, ma nessuno di essi era ancora stato consegnato.\nSvolgimento del conflitto.\nPrima fase.\nAll'inizio di novembre, quando era ormai evidente il fallimento dei colloqui, Stalin scelse l'opzione militare per ottenere ci\u00f2 che non aveva potuto raggiungere per via negoziale. Fu affrettatamente preparato un piano di guerra e furono dislocate le truppe lungo i \u00a0km della frontiera sovietico-finlandese, dall'estremo nord al golfo di Finlandia. Stalin affid\u00f2 il ruolo di condurre l'offensiva alle forze del Distretto Militare di Leningrado guidate dal generale Kirill Afanas'evi\u010d Mereckov. L'attacco doveva essere condotto secondo quattro principali direttrici e il suo scopo principale era la cattura di Viipuri e l'avanzata verso Helsinki. Subito prima dell'inizio della guerra, Stalin ordin\u00f2 al generale Mereckov di assumere il comando della 7\u00aa Armata schierata lungo l'istmo di Carelia, eliminando in tal modo il comando operazionale del teatro di guerra: i comandanti delle varie armate venivano cos\u00ec a dipendere direttamente da Stalin e dall'alto comando sovietico (Stavka), che fungevano sia da comando strategico sia da comando operazionale.\nLo schieramento sovietico era il seguente:\nIn totale uomini, carri armati, cannoni e aerei.\nDi contro era lo schieramento finlandese:\nLe forze incaricate di eseguire missioni di copertura e di ritardare l'avanzata sovietica sull'istmo di Carelia consistevano in quattordici battaglioni e nove compagnie, organizzate in quattro gruppi (Uusikirkko, Muolaa, Lipola e Rautu) pi\u00f9 un gruppo di riserva, mentre lungo la frontiera fra il Lago Ladoga e l'estremo nord tali forze erano costituite solo da un battaglione delle guardie di frontiera.\nIn totale circa uomini (a cui si aggiungevano riservisti e altri uomini e donne dei corpi ausiliari), 32 carri armati Vickers 6-Ton (facenti parte di due compagnie corazzate), un gruppo di obsoleti carri Renault FT, 548 cannoni e circa 115 aerei.\nFinlandia settentrionale, Lapponia e fronte dell'Artico.\nAll'estremo nord la 14\u00aa Armata ebbe rapidamente ragione dei pochi difensori finnici occupando il porto di Petsamo, avanzando verso la frontiera con la Norvegia e la Svezia e mantenendo le posizioni per tutta la durata della guerra al fine di impedire il transito dei rifornimenti o l'intervento di paesi terzi attraverso la frontiera o, eventualmente, attraverso sbarchi lungo la costa artica. Due divisioni avrebbero dovuto avanzare verso sud, lungo i 480\u00a0km dell'autostrada artica, per congiungersi con le forze della 9\u00aa Armata avanzanti da ovest ma, per problemi di approvvigionamento, arrivarono solo fino a Nautsi. I finlandesi cercarono di portare coraggiosi attacchi contro le posizioni della 14\u00aa Armata e le sue vie di rifornimento utilizzando mobili truppe di sciatori, ma nel terreno aperto della tundra, senza la copertura che pi\u00f9 a sud offrivano le foreste, sostanzialmente fallirono: la 14\u00aa Armata ebbe a soffrire perdite minime.\nIl compito della 9\u00aa Armata di Duchanov era quello di tagliare in due la Finlandia marciando su Kemi e Oulu, all'estremit\u00e0 settentrionale del golfo di Botnia. Per raggiungere questo obiettivo furono organizzate due azioni indipendenti: a nord, la 122\u00aa Divisione doveva raggiungere Kemi marciando verso Rovaniemi, capitale della Lapponia finlandese, lungo la strada che correva attraverso il villaggio di Salla e lo snodo ferroviario di Kemij\u00e4rvi; l'unica forza finlandese disponibile per contrastarla era il 18\u00ba Battaglione di fanteria che il 10 dicembre fu costretto ad abbandonare Salla, aprendo cos\u00ec alle truppe sovietiche la strada verso Rovaniemi, a soli 105\u00a0km di distanza. L'avanzata fu arrestata dal 40\u00ba Reggimento di fanteria, affrettatamente inviato in quel settore del fronte, che riusc\u00ec ad aggirare la 122\u00aa Divisione costringendola a ritirarsi verso M\u00e4rk\u00e4j\u00e4rvi e Salla; una linea difensiva fu poi stabilita dai finlandesi a Kemij\u00e4rvi.\nBattaglie di Suomussalmi e della strada di Raate.\nPi\u00f9 a sud, la forza principale di Duchanov (sostituito il 22 dicembre dal generale Vasilij Ivanovi\u010d \u010cujkov) avanz\u00f2 verso l'interno della Finlandia su tre colonne. Due reggimenti della 163\u00aa Divisione di fanteria, l'81\u00ba e il 662\u00ba, mossero lungo la strada di Juntusranta, mentre un terzo reggimento, il 759\u00ba, avanz\u00f2 verso ovest per la strada di Raate, circa 50\u00a0km pi\u00f9 a sud della strada di Juntusranta. Una terza colonna, formata da elementi della 54\u00aa Divisione di montagna di base a Repola, avanz\u00f2 verso nord-ovest lungo la strada per il villaggio di Kuhmo; intanto, sulla strada di Raate, la 44\u00aa Divisione ucraina di fanteria motorizzata era in attesa di intervenire in supporto dell'avanzata.\nRaggiunta Palovaara, il 662\u00ba e l'81\u00ba Reggimento si separarono. Mentre l'81\u00ba avanz\u00f2 verso sud in direzione di Suomussalmi, il 662\u00ba fu inviato a nord per sviluppare una manovra di aggiramento ma, bloccato alle strettoie di Piispaj\u00e4rvi dal 16\u00ba battaglione di fanteria finlandese, spese due giorni cercando di forzare le difese nemiche. L'arrivo di rinforzi (il 6\u00ba Battaglione di fanteria in bicicletta e il 65\u00ba Battaglione di fanteria) consent\u00ec l'8 dicembre ai finlandesi di passare al contrattacco costringendo i sovietici ad arretrare.\nNel frattempo, l'81\u00ba e il 759\u00ba Reggimento sovietici si erano riuniti e avevano catturato alla sera del 9 dicembre il villaggio di Suomussalmi, abbandonato e dato alle fiamme dai finlandesi. Le truppe finlandesi disponibili nell'area di Suomussalmi per contrastare l'offensiva sovietica totalizzavano circa uomini appartenenti alla neo-costituita 9\u00aa Divisione di fanteria al comando del colonnello Hjalmar Siilasvuo. In inferiorit\u00e0 numerica di quasi quattro a uno, Siilasvuo decise di ingaggiare separatamente le due divisioni sovietiche e, fra l'11 dicembre 1939 e il 7 gennaio 1940, dopo aver bloccato da ambo i lati sia la strada lungo la quale avanzava la 44\u00aa Divisione che quella attraverso la quale era avanzata la 163\u00aa, isolando cos\u00ec le due divisioni l'una dall'altra e privandole inoltre di ogni possibilit\u00e0 di ritirarsi o ricevere rinforzi e rifornimenti, nel corso di due settimane di battaglia nel villaggio di Suomussalmi riusc\u00ec a sconfiggere la 163\u00aa Divisione e, dopo una complessa serie di operazioni, nella battaglia della strada di Raate, dapprima spezz\u00f2 la lunga colonna della 44\u00aa Divisione in pi\u00f9 tronconi e quindi procedette alla loro distruzione. I superstiti delle due divisioni, stremati dal freddo e dalla mancanza di cibo, si ritirarono in disordine oltre la frontiera attraverso la foresta.\nDopo la fine della battaglia a Suomussalmi, Siilasvuo diresse le sue forze verso sud, dove la 54\u00aa Divisione di montagna, sebbene allungata lungo la strada di Kuhmo, si era preparata alla difesa trincerandosi nel terreno. Il 28 gennaio i finlandesi attaccarono bloccando la via della ritirata ai sovietici e frazionando la divisione in tre tronconi; tuttavia, questa volta, Siilasvuo non riusc\u00ec a ripetere i successi precedenti e i sovietici, grazie anche ai rifornimenti aerei, riuscirono a resistere agli attacchi finlandesi fino alla fine della guerra.\nA nord del lago Ladoga.\nL'8\u00aa Armata del generale Khabarov, schierata fra il lago Ladoga e la sponda occidentale del Lago Onega, aveva il compito di marciare verso Sortavala e Joensuu per poi attaccare alle spalle le difese finniche sull'istmo di Carelia. Era divisa in due unit\u00e0: il I Corpo d'armata del generale Panin, schierato a nord, era formato da tre divisioni di fanteria (155\u00aa, 139\u00aa e 56\u00aa); a sud, il LVI Corpo d'armata del generale Cherepanov consisteva in due divisioni di fanteria (18\u00aa e 168\u00aa) a cui si aggiungeva la 34\u00aa Brigata corazzata leggera. Tutte le unit\u00e0 attaccarono separatamente lungo strade diverse, distanti l'una dall'altra di 10\u00f750\u00a0km, frammentando cos\u00ec l'offensiva sin dall'inizio.\nA nord, la 155\u00aa attacc\u00f2 lungo la strada Poraj\u00e4rvi-Ilomantsi-Joensuu, ma fu bloccata da un contrattacco finlandese e la linea del fronte si stabilizz\u00f2 sino al termine del conflitto.\nLe due divisioni di fanteria del LVI Corpo d'armata, la 18\u00aa e la 168\u00aa, avanzarono verso Sortavala, rispettivamente, lungo le strade Lemetti-Impilahti-Sortavala e Salmi-Pitk\u00e4ranta-Impilahti-Sortavala: l'avanzata fu fermata dal IV corpo d'armata finlandese che riusc\u00ec a far arretrare i sovietici e a minacciarne le linee di rifornimento. Il 6 gennaio i finlandesi attaccarono e accerchiarono le due divisioni di fanteria sovietica insieme alla 34\u00aa Brigata corazzata leggera. Dopo un mese e mezzo di duri combattimenti, in situazioni ambientali molto critiche e potendo contare solo su limitati rifornimenti aerei, il comandante della 18\u00aa Divisione, Kondrashov, si risolse a tentare di rompere l'accerchiamento e prese la decisione di dividere le truppe al suo comando in due blocchi: gli uomini in migliori condizioni fisiche, insieme ai carri della 34\u00aa Brigata, avrebbero marciato ai suoi ordini; i feriti e i malati avrebbero marciato in una seconda colonna sotto il comando del colonnello Alekseev. Tuttavia, mentre Alekseev riusc\u00ec a destreggiarsi attraverso le linee finlandesi giungendo sano e salvo con i suoi uomini in territorio sovietico, il grosso delle truppe di Kondrashov fu distrutto durante il forzamento delle posizioni finlandesi: la 34\u00aa Brigata perse la met\u00e0 dei propri uomini e il 90% dei carri armati, mentre la sola 18\u00aa Divisione ebbe uomini morti o dispersi, il pi\u00f9 alto tasso di vittime di una divisione di fanteria sovietica durante l'intera guerra. Kondrashov, appena giunto in territorio sovietico, fu arrestato e fucilato e il colonnello Alekseev fu nominato al suo posto al comando della divisione. L'altra divisione del LVI Corpo d'armata, la 168\u00aa, fu salvata in marzo dalla 15\u00aa Armata che, attaccando sia dalla terraferma che dalla superficie ghiacciata del lago Ladoga, riusc\u00ec a rompere l'accerchiamento.\nLa 139\u00aa e la 56\u00aa Divisione avanzarono in direzione di Suoj\u00e4rvi e, dopo aver preso il villaggio il 2 dicembre con un attacco congiunto, si separarono: la 139\u00aa Divisione avanz\u00f2 verso Tolvaj\u00e4rvi e la 56\u00aa lungo l'autostrada e la ferrovia che da Suoj\u00e4rvi conducevano a Joensuu attraverso Loimola e V\u00e4rtsil\u00e4. A contrastare l'avanzata della 56\u00aa Divisione era schierato il 34\u00ba Reggimento finlandese di fanteria che ebbe l'ordine di ritirarsi oltre il fiume Kollaanjoki e tenere la posizione a ogni costo: i finlandesi si schierarono in difesa lungo un fronte di tre chilometri delimitato dalla foresta a nord e a sud nell'area di Kollaa. Il 7 dicembre la 56\u00aa Divisione inizi\u00f2 l'attacco contro le linee finlandesi, ma per tre giorni i finlandesi riuscirono a respingere gli attacchi sovietici. Il comando sovietico decise quindi di sviluppare una manovra di aggiramento con le forze del 184\u00ba Reggimento da nord e da sud, manovra che non produsse effetti. Esauritasi l'offensiva sovietica, i finlandesi, rafforzati da un reggimento di fanteria, uno di artiglieria e una compagnia di fanteria in bicicletta, passarono al contrattacco il 20 dicembre; dopo una serie di attacchi e contrattacchi da ambo le parti, la linea si stabilizz\u00f2 fino all'inizio di marzo, quando i sovietici lanciarono un'offensiva con sei divisioni, ma i finlandesi riuscirono a resistere fino alla fine della guerra.\nBattaglia di Tolvaj\u00e4rvi.\nLa perdita di Suoj\u00e4rvi e la possibilit\u00e0 che la 139\u00aa Divisione sovietica si aprisse la strada verso Tolvaj\u00e4rvi e il centro della Finlandia determin\u00f2 una situazione preoccupante per i finlandesi. A opporsi ai sovietici vi era il Gruppo R\u00e4s\u00e4nen, forte di soli due battaglioni e una compagnia di fanteria, pi\u00f9 una batteria di artiglieria. Dopo i primi successi sovietici il gruppo fu rinforzato da altri due battaglioni di fanteria, ma tutti i tentativi di arrestare l'avanzata della 139\u00aa Divisione fallirono. Dopo aver sconfitto e costretto alla fuga le truppe finlandesi che si erano attestate in difesa sul fiume Aittajoki, il 5 dicembre, le truppe sovietiche catturarono il villaggio di \u00c4gl\u00e4j\u00e4rvi, circa quaranta chilometri oltre la frontiera, distruggendo le difese finlandesi ivi schierate.\nIl maresciallo Mannerheim decise di affidare al colonnello Paavo Talvela il compito di arrestare l'avanzata della 139\u00aa Divisione: Talvela era un profondo conoscitore della regione, anche dal punto di vista militare, avendo partecipato ai raid condotti nella Carelia sovietica dalle forze armate finlandesi nel 1919 e nel 1920-21. Fu costituito il \"Gruppo Talvela\", che comprendeva il 16\u00ba Reggimento di fanteria del tenente colonnello Aaro Pajari, il 9\u00ba Reggimento di fanteria del maggiore Malkam\u00e4ki, quattro battaglioni separati di fanteria e un battaglione di artiglieria. Intanto la 139\u00aa Divisione continu\u00f2 la propria avanzata: sloggiate le difese finlandesi dalla diga di Kivisalmi, raggiunse la sponda orientale del lago Tolvaj\u00e4rvi, giusto di fronte all'omonimo villaggio sulla sponda opposta del lago.\nLa sera dell'8 dicembre l'intero Gruppo Talvela giunse nell'area di Tolvaj\u00e4rvi, dove fu concentrato pronto ad attaccare e respingere la 139\u00aa Divisione. Alle 10:00 del 12 dicembre, i finlandesi passarono all'offensiva attaccando contemporaneamente tutti e tre i reggimenti della 139\u00aa Divisione e costringendoli ad arretrare dopo aver subito pesanti perdite. Durante la notte i sovietici si attestarono su posizioni difensive circa 8\u00a0km a est del lago Tolvaj\u00e4rvi, su uno stretto istmo, fra i laghi Kiukkaj\u00e4rvi e Yl\u00e4-Tolvaj\u00e4rvi, e sulla diga di Ristisalmi. Preoccupato dalle condizioni della 139\u00aa Divisione, il comando dell'8\u00aa Armata invi\u00f2 la 75\u00aa Divisione di fanteria in suo soccorso, allo scopo di tenere Ristisalmi e riprendere l'offensiva. L'iniziativa si risolse in un disastro: la divisione fu inviata in battaglia senza adeguate preparazione e informazioni, e il risultato fu la sconfitta delle due divisioni a Ristisalmi e la ritirata verso il villaggio di \u00c4gl\u00e4j\u00e4rvi, e poi verso il fiume Aittajoki, luogo della prima vittoria della 139\u00aa Divisione, dove il fronte si stabilizz\u00f2 fino alla fine della guerra.\nIstmo di Carelia.\nLo sforzo maggiore dell'Armata Rossa fu concentrato su questo relativamente stretto ponte di terra fra Leningrado e il cuore della Finlandia meridionale. Dopo una mezz'ora di intenso fuoco di sbarramento da parte di circa seicento cannoni, l'assalto sovietico fu lanciato alle 07:00 del mattino del 30 novembre lungo l'intera linea di frontiera. Nel primo giorno di guerra, vicino al golfo di Finlandia, le truppe finlandesi del Gruppo Uusikirkko furono rapidamente respinte verso la linea della strada Terijoki-Joutselk\u00e4; nel settore centrale l'Armata Rossa dovette combattere casa per casa per respingere le truppe di copertura finlandesi dal villaggio di Lipola, mentre in quello orientale si impadron\u00ec rapidamente del villaggio di Mets\u00e4pirtti. Un contrattacco finlandese condotto dal Gruppo Rautu il 2 dicembre non riusc\u00ec a riguadagnare le posizioni perdute e, per il giorno seguente, i sovietici erano in fronte del lago Suvanto e dei fiumi Vuoksi e Taipale.\nIl 6 dicembre l'ala destra dello schieramento sovietico manovr\u00f2 per attraversare il fiume Taipale e stabilire un caposaldo a Koukunniemi, subendo per\u00f2 pesanti perdite dovendo affrontare dieci contrattacchi finlandesi la stessa notte ed essendo Koukunniemi posta in un'ansa del fiume esposta al fuoco dalle posizioni finlandesi sulle alture circostanti. Per la stessa data, comunque, tutte le forze finlandesi incaricate di compiere missioni di copertura per rallentare l'avanzata sovietica si erano ritirate oltre la Linea Mannerheim. Alla fine della prima settimana di guerra le truppe sovietiche avanzavano in tutti i settori del fronte e le truppe finlandesi erano sull'orlo del collasso in diversi punti. L'insuccesso finlandese nella prima settimana di guerra fu dovuto in massima parte alla notevole massa di mezzi corazzati impiegati dai sovietici e alla relativa deficienza di cannoni anticarro da parte delle truppe finlandesi, che riuscirono comunque a mettere fuori combattimento ottanta carri armati con l'artiglieria o con l'uso di bombe Molotov, mentre diversi altri vennero distrutti dalle mine.\nBattaglia di Summa (17-20 dicembre 1939).\nL'attacco delle forze sovietiche sull'istmo era condotto secondo due direttrici, l'una diretta verso il villaggio di Summa e la strada di L\u00e4hde, e l'altra verso Taipale, all'estremit\u00e0 orientale della linea Mannerheim. L'area di Summa-L\u00e4hde era l'obiettivo principale in quanto, se l'attacco avesse avuto successo, avrebbe aperto la strada verso Viipuri e il cuore della Finlandia e posto fine alla guerra stritolando la maggior parte delle forze finniche in una manovra a tenaglia da sud e da nord. L'offensiva inizi\u00f2 il 17 dicembre con un bombardamento aereo seguito da un attacco su larga scala portato dalla fanteria, con il supporto delle forze corazzate, lungo la strada di L\u00e4hde e il villaggio di Summa. I carri armati sovietici riuscirono a penetrare nelle difese finlandesi in un punto del settore della strada di L\u00e4hde e, per tutta la giornata, i difensori furono impegnati contro di essi: ventidue carri furono distrutti con l'uso di cariche esplosive o bombe Molotov, altri furono immobilizzati forzando sbarre d'acciaio fra i cingoli e le ruote. Nella notte i finlandesi condussero diversi contrattacchi senza riuscire a riguadagnare le posizioni perdute, tuttavia il mattino successivo il saliente sovietico fu circondato e le truppe ivi intrappolate subirono pesanti perdite. L'attacco contro Summa fu invece respinto. Il giorno successivo i carri sovietici furono di nuovo lanciati contro Summa e nel pomeriggio un battaglione di carri armati riusc\u00ec a sfondare le linee finlandesi, ma, alla fine, venticinque carri sovietici furono distrutti e l'attacco respinto.\nIl 19 dicembre un attacco, condotto subito dopo un intenso fuoco di sbarramento d'artiglieria, riusc\u00ec di nuovo a sfondare le linee finlandesi sulla strada di L\u00e4hde, ma la mancanza di cooperazione e coordinazione con la fanteria vanific\u00f2 il successo e la maggior parte dei carri fu distrutta. Nella notte del 20 dicembre, un terzo attacco fu diretto contro un settore presidiato da uno dei moderni bunker \"Poppius\" (chiamato cos\u00ec dal nome del suo ideatore) e due carri sovietici distrussero le postazioni di mitragliatrici obbligando i soldati che lo presidiavano ad abbandonarlo, ma un contrattacco finlandese riusc\u00ec a ristabilire la situazione riguadagnando le posizioni. Piccole schermaglie fra i due schieramenti, provocati dai tentativi finlandesi di accerchiare gli avamposti sovietici, continuarono per tutta la notte provocando numerose vittime in ambedue gli schieramenti. Negli altri settori del fronte, a est di Summa, l'Armata Rossa non riusc\u00ec a ottenere migliori risultati e, nonostante continuasse ad attaccare con un costante afflusso di nuove truppe e carri, le linee finlandesi tennero lungo l'intero istmo portando l'alto comando sovietico ad arrestare l'offensiva il 20 dicembre. Quando la battaglia di Summa fin\u00ec, 239 carri sovietici erano stati distrutti e molti altri danneggiati.\nLa controffensiva finlandese in dicembre.\nIl comandante del II Corpo finlandese, generale \u00d6hquist, chiese al maresciallo Mannerheim l'autorizzazione a condurre un contrattacco per sfruttare il successo ottenuto prima che le truppe sovietiche avessero il tempo di riorganizzarsi. Il piano prevedeva un attacco condotto su un fronte di 40\u00a0km, fra i laghi Kuolemanj\u00e4rvi e Muolaanj\u00e4rvi, dal II Corpo rinforzato dalla 6\u00aa Divisione, allora in riserva dietro Summa. Sulla destra la 6\u00aa Divisione avrebbe dovuto attaccare lungo il fiume Summa, appoggiata sul suo fianco destro dalla 4\u00aa Divisione, mentre la 5\u00aa Divisione avrebbe dovuto bloccare i sovietici di fronte al villaggio di Summa; sul fianco sinistro la 1\u00aa Divisione avrebbe dovuto attaccare lungo la ferrovia e parte dell'11\u00aa avanzare verso sud per poi tagliare verso ovest in modo da penetrare lo schieramento sovietico, bloccarne le forze e proteggere il fianco sinistro della forza principale.\nL'offensiva scatt\u00f2 la mattina del 23 dicembre, ma diverse unit\u00e0 non avevano ancora raggiunto le posizioni assegnate a causa di un'inadeguata pianificazione. Parte delle unit\u00e0 di artiglieria non raggiunse le proprie posizioni prima del pomeriggio e la coordinazione del fuoco di supporto fu carente, sia a causa della mancata conoscenza dell'esatta posizione delle forze nemiche che della scarsit\u00e0 di affidabili apparecchiature radio per mantenere le comunicazioni con le forze di fanteria lanciate all'attacco; il generale \u00d6hquist perse addirittura ogni contatto con due divisioni. Gli stessi fattori causarono la dispersione delle forze, che presto si frammentarono in piccole unit\u00e0 isolate ognuna delle quali combatteva la propria battaglia. I finlandesi guadagnarono solo 3\u20134\u00a0km prima che la resistenza sovietica obbligasse il generale \u00d6hquist, dopo otto ore, a ordinare la ritirata di tutte le forze verso le posizioni di partenza.\nSeconda fase.\nAll'inizio della guerra Stalin si aspettava una vittoria nel volgere di poche settimane, mentre il capo di stato maggiore dell'Armata Rossa, Boris Michajlovi\u010d \u0160apo\u0161nikov, era molto meno ottimista e aveva anticipato che la resistenza finlandese sarebbe stata ostinata proponendo, quindi, di usare le forze migliori dell'Armata Rossa dopo un'accurata preparazione. Stalin aveva ridicolizzato le preoccupazioni di \u0160apo\u0161nikov e affidato il compito di condurre l'attacco a truppe territoriali formate in buona parte da riservisti affrettatamente richiamati: le truppe erano poco organizzate e addestrate, sfornite di abbigliamento adatto per le operazioni invernali, con uniformi di cotone e stivali non imbottiti; alcune divisioni avevano in dotazione gli sci, ma nessuno degli uomini era mai stato addestrato a usarli. I carri armati utilizzati erano soprattutto carri anfibi T-37A e T-38, e carri leggeri T-26: i primi avevano una corazzatura leggera vulnerabile anche al fuoco delle mitragliatrici, per cui risultarono di scarsa utilit\u00e0 se non per il traino delle artiglierie; i carri T-26 risultarono troppo lenti e la loro corazzatura frontale poteva essere facilmente perforata dai cannoni anticarro Bofors da 37\u00a0mm usati dall'esercito finlandese. Inoltre risult\u00f2 che il vano del motore a benzina prendeva facilmente fuoco se centrato dalle bottiglie Molotov. Solo la 20\u00aa Brigata corazzata aveva in dotazione carri medi T-28.\nViceversa, le truppe finlandesi avevano saputo utilizzare al meglio la conoscenza del territorio e il perfetto addestramento nel muoversi sul terreno innevato impiegando gli sci, soprattutto nei difficili terreni della Carelia settentrionale. La tattica utilizzata dai finlandesi nei territori settentrionali si rifaceva a quella della guerriglia: di fronte a truppe dotate di un armamento superiore, ma lente e mal guidate, i finlandesi svilupparono una tattica che venne denominata \"motti\" (una parola che in finlandese indica la legna accatastata per essere fatta a pezzi): muovendosi agilmente con gli sci lungo i fianchi delle lunghe colonne sovietiche confinate sulle poche strade che attraversavano le fitte foreste innevate, conducevano limitati e continui attacchi di disturbo dileguandosi poi nella foresta; quindi, attaccavano in forze in diversi punti, suddividendo le truppe avversarie in piccoli gruppi (le \"motti\") che, immobilizzati nella neve, venivano poi circondati e annientati.\nAlla fine di dicembre, Stalin realizz\u00f2 la difficile situazione dell'Armata Rossa sul fronte finlandese ed esautor\u00f2 il Commissario alla difesa Kliment Voro\u0161ilov, chiamando al suo posto il generale Sem\u00ebn Tymo\u0161enko che fu nominato anche comandante del fronte nord-occidentale, ristabilendo cos\u00ec un comando \"operazionale\" interposto fra l'alto comando e i comandanti delle singole armate impegnate contro la Finlandia. Timo\u0161enko prefer\u00ec rinunciare alla guerra manovrata e cerc\u00f2 di coinvolgere l'esercito finlandese in una guerra di logoramento che questo non poteva vincere. Il suo piano prevedeva di concentrare tutta la forza sull'istmo di Carelia per spezzare le fortificazioni della linea Mannerheim applicando una continua e intensa pressione sulle difese finniche; inoltre utilizz\u00f2 il mese di gennaio per preparare le forze sovietiche a combattere nelle difficili condizioni invernali e per superare le mancanze rilevate nel primo mese di guerra. Dietro le linee, tutte le truppe furono sottoposte a intense esercitazioni e quelle destinate allo sfondamento delle linee fortificate si esercitarono contro una linea fortificata simulata. Furono condotti diversi attacchi per sondare le difese finniche e per testare alcune tattiche innovative come, per esempio, slitte corazzate per il trasporto delle truppe, spinte o trainate dai carri armati, e piastre blindate montate su sci per fornire copertura individuale ai fanti che avanzavano nella neve. La fanteria e le formazioni di carri furono addestrate a coordinare gli attacchi, e gli equipaggi dei carri a coprirsi l'un l'altro col fuoco delle mitragliatrici contro gli attacchi della fanteria nemica.\nI sovietici impiegarono il mese di gennaio anche per distruggere le difese pi\u00f9 forti, come i bunker di cemento armato, utilizzando il fuoco diretto dell'artiglieria pesante e, utilizzando palloni frenati di osservazione, per localizzare con precisione e tenere sotto un continuo fuoco di disturbo le postazioni di artiglieria avversarie. Le unit\u00e0 sull'istmo furono rinforzate da truppe fresche e meglio addestrate e lo schieramento riorganizzato: le unit\u00e0 che operavano sul fianco destro furono trasformate nella 13\u00aa Armata, sotto il comando del generale Vladimir Davidovi\u010d Grendal\u2032, e alla 7\u00aa Armata, che inizialmente copriva l'intero fronte, fu assegnato il ruolo di sfondare la linea Mannerheim nel settore di Summa-L\u00e4hde in direzione di Viipuri.\nLa nuova offensiva dell'Armata Rossa inizi\u00f2 il 1\u00ba febbraio con una serie di attacchi locali, supportati da massicci bombardamenti d'artiglieria e attacchi aerei, per distruggere le posizioni fortificate finlandesi. Il fronte della 7\u00aa Armata correva dal Golfo di Finlandia al Lago Muolaanj\u00e4rvi su una lunghezza di 37\u00a0km, mentre la 13\u00aa Armata copriva il resto del fronte per una lunghezza di 80\u00a0km. Lo sforzo maggiore era concentrato in direzione di Viipuri con un attacco nel settore della strada di L\u00e4hde e del villaggio di Summa, affidato a nove divisioni di fanteria della 7\u00aa Armata, mentre le restanti due divisioni dovevano operare in supporto sul fianco sinistro. L'ala sinistra della 13\u00aa Armata, con cinque divisioni di fanteria, doveva attaccare in direzione della stazione ferroviaria di Antrea, lungo la linea fra il lago Muolaanj\u00e4rvi e il fiume Vuoksi, mentre l'ala destra, con le restanti due divisioni, doveva supportare le prime con un attacco verso K\u00e4kisalmi dal settore di Taipale.\nLa battaglia della strada di L\u00e4hde (11-14 febbraio 1940).\nLungo i due chilometri della linea del fronte fra il lago Summaj\u00e4rvi, a est del villaggio di Summa, e le paludi di Munasuo, c'erano cinque bunker in cemento armato, inclusi i pi\u00f9 moderni \"Poppius\", appena a ovest della strada di L\u00e4hde, e \"Million\", un chilometro pi\u00f9 a ovest, ciascuno con tre postazioni di mitragliatrici, una postazione di osservazione per l'artiglieria e due/tre squadre di fucilieri; entrambi questi bunker, e gli altri tre meno recenti, erano stati danneggiati dal fuoco delle artiglierie prima dell'attacco ma erano comunque ancora saldamente tenuti dai finlandesi. In aggiunta a queste fortificazioni permanenti c'erano diversi nidi di mitragliatrici in terra e legno, trincee e sbarramenti di filo spinato. Il settore era difeso dal 2\u00ba Battaglione del 9\u00ba Reggimento di fanteria: la 1\u00aa Compagnia era schierata sulla destra, nel settore del bunker \"Million\", la 2\u00aa nel centro, nel settore della strada di L\u00e4hde e del bunker \"Poppius\", e la 3\u00aa dietro le paludi di Munasuo. L'attacco venne condotto dalla 123\u00aa Divisione di fanteria del generale Filipp Fedorovi\u010d Aljabu\u0161ev e dalla 35\u00aa Brigata corazzata del colonnello Baranov. A mezzogiorno dell'11 febbraio, dopo tre ore di preparazione di artiglieria, le slitte corazzate trainate dai carri armati portarono le truppe d'assalto ai bordi dei trinceramenti finlandesi seguite dalla massa della fanteria.\nIl 255\u00ba Reggimento di fanteria attacc\u00f2 sulla sinistra, dalla parte del bunker \"Million\", mentre il 245\u00ba Reggimento del colonnello Rosly attacc\u00f2 sulla destra, attraverso le paludi di Munasuo. L'attacco nel settore centrale, lungo la strada di L\u00e4hde e verso il bunker \"Poppius\", venne portato da un battaglione di fanteria del 245\u00ba Reggimento supportato da due battaglioni di carri: il 91\u00ba con carri medi T-28 e il 112\u00ba con carri leggeri T-26. Dopo circa venti minuti di furiosi combattimenti durante i quali quattro carri erano stati distrutti dai cannoni anticarro finlandesi, alcuni carristi sovietici, con estremo sangue freddo, riuscirono a \"parcheggiare\" i propri mezzi proprio di fronte alle aperture del bunker \"Poppius\" da cui sparavano i finlandesi, obbligando i soldati che lo occupavano ad abbandonarlo. Nel settore delle paludi di Munasuo l'attacco sovietico fu respinto, ma nel pomeriggio i finlandesi che rischiavano di essere accerchiati da ovest furono costretti ad abbandonare le posizioni. La battaglia nel settore del bunker \"Million\" si protrasse fino a notte: i sovietici lo circondarono ripetutamente solo per essere respinti ogni volta dal fuoco dei difensori, finch\u00e9, col favore delle tenebre, una squadra di guastatori riusc\u00ec a piazzare una carica da 250\u00a0kg di tritolo in corrispondenza di una crepa del tetto facendo saltare in aria il bunker insieme ai trenta soldati finlandesi che lo presidiavano. Il giorno successivo il maresciallo Mannerheim decise di utilizzare le truppe di riserva, per tentare di riguadagnare la linea iniziale del fronte e salvare la situazione, approfittando di un'esitazione della 123\u00aa Divisione che non continu\u00f2 l'offensiva preferendo invece fermarsi per consolidare le posizioni raggiunte: quest'esitazione diede ai finlandesi la possibilit\u00e0 di contrattaccare facendo intervenire le riserve ma, dopo qualche successo iniziale, soverchiati dai sovietici, i finlandesi dovettero interrompere l'offensiva e ritirarsi.\nIl mattino del 14 febbraio tutte le unit\u00e0 finniche che circondavano il saliente sovietico nel settore della strada di L\u00e4hde ricevettero l'autorizzazione a ritirarsi, nel caso non fossero pi\u00f9 state in grado di mantenere le posizioni, verso la linea di difesa intermedia, chiamata \"linea V\": questa linea di difesa era parzialmente preparata con sbarramenti per i carri e linee di filo spinato, e correva dal bordo settentrionale del lago Muolaanj\u00e4rvi all'isola Uuraansaari, nella baia di Viipuri. Gli sviluppi della situazione sulla strada di L\u00e4hde resero anche necessario evacuare il settore di Summa, in imminente pericolo di essere aggirato dai sovietici da nord-est. Le fortificazioni di Summa furono abbandonate nella notte fra il 14 e il 15 febbraio e l'intera area fu occupata dall'Armata Rossa. Nel pomeriggio del 15 febbraio unit\u00e0 speciali delle forze sovietiche, formate da brigate corazzate supportate da unit\u00e0 di fanteria e del genio guastatori, si aprirono la strada sulla dorsale a nord della strada di L\u00e4hde. Lo stesso giorno, il maresciallo Mannerheim autorizz\u00f2 l'intero II corpo finlandese a ritirarsi dietro la \"linea V\" e due giorni dopo la ritirata era stata completata.\nNella notte del 17 febbraio i sovietici raggiunsero la \"linea V\" nelle vicinanze del lago N\u00e4ykkij\u00e4rvi. Furiosi combattimenti si accesero nel settore immediatamente a est del lago, dove reparti della 123\u00aa Divisione e della 35\u00aa Brigata corazzata si spinsero dentro le difese finlandesi lungo uno stretto corridoio presso la stazione di Honkaniemi. Ripetuti contrattacchi finlandesi non riuscirono a sloggiare i sovietici che per il 23 febbraio avevano iniziato ad aggirare le posizioni finniche. Per scongiurare il pericolo, il comando del II Corpo pianific\u00f2 un contrattacco per il mattino del 26 febbraio impiegando i carri Vickers 6-ton di una delle due compagnie corazzate di cui disponeva l'Esercito finlandese: cinque carri furono distrutti appena partiti dalle loro posizioni, un altro rifiut\u00f2 di mettersi in moto e i restanti sei furono costretti a invertire la marcia non riuscendo ad avanzare nella neve alta. Il contrattacco fall\u00ec e il cuneo sovietico lungo la ferrovia, che minacciava di tagliare le linee di comunicazione fra le posizioni tenute dal II Corpo e Viipuri, rese necessaria, il 27 febbraio, la ritirata delle forze finlandesi dalla \"linea V\" alle posizioni sulla linea di difesa successiva, la \"linea T\", che correva dalla baia di Viipuri, lungo i sobborghi meridionali della citt\u00e0, verso Tali, Karisalmi e Kuparsaari per congiungersi al fiume Vuoksi presso Pollakkala. Il 3 marzo i finlandesi completarono la ritirata sulla \"linea T\" e, nel frattempo, misero in atto una riorganizzazione del comando e delle forze. Il 19 febbraio, il comandante supremo delle truppe finlandesi sull'istmo, generale Hugo Viktor \u00d6sterman, rassegn\u00f2 le proprie dimissioni, ufficialmente per \"motivi di salute\", in pratica per dissapori con il maresciallo Mannerheim sulle strategie da seguire sin dall'inizio della guerra. Il suo posto fu preso dal comandante del III Corpo, generale Heinrichs, mentre il vincitore di Tolvaj\u00e4rvi, il neo-promosso generale Talvela, fu trasferito al comando del III Corpo. Contemporaneamente fu creato il I corpo, sotto il comando del generale Taavetti Laatikainen, schierato al centro dell'istmo fra il II corpo a ovest e il III Corpo a est. Ci\u00f2 diede la possibilit\u00e0 al generale \u00d6hquist, comandante del II Corpo, di concentrarsi esclusivamente sulla difesa del cruciale settore di Viipuri.\nBattaglia di Viipuri.\nMentre erano in corso trattative di pace fra finlandesi e russi, con la ritirata di tutte le truppe entro la \"linea T\", l'alto comando finlandese sperava di poter bloccare l'avanzata sovietica grazie alle forti posizioni difensive che Viipuri offriva, fino al sopraggiungere della primavera che, col disgelo, avrebbe trasformando le pianure in una distesa di acquitrini e fango bloccando o almeno rallentando l'Armata Rossa finch\u00e9 la guerra non fosse arrivata a una conclusione in un modo o nell'altro. Il fronte davanti Viipuri era tenuto dalla 3\u00aa e dalla 5\u00aa Divisione, fra la baia di K\u00e4rem\u00e4enlahti e Tammisuo. Il 2 marzo, in questo settore, la 7\u00aa Armata sovietica riusc\u00ec a inserire un cuneo nella linea finlandese a Huhtiala, immediatamente a sud del sobborgo di Kolikkoinm\u00e4ki e, fra il 5 e il 7 marzo, i sovietici attaccarono decisamente le posizioni della 3\u00aa Divisione riuscendo a penetrare le difese. Poich\u00e9 la 3\u00aa Divisione non sembrava in grado di arginare la penetrazione sovietica e tenere la linea, quasi tutte le riserve del I e del II Corpo furono impegnate in combattimento nell'area.\nL'11 marzo, due ulteriori penetrazioni sovietiche convinsero il comando finlandese della necessit\u00e0 di accorciare la linea tenuta dalla 3\u00aa Divisione facendola arretrare a ridosso della citt\u00e0, ma il maresciallo Mannerheim, considerando che i negoziati di pace sembravano essere arrivati allo stadio finale, neg\u00f2 la propria autorizzazione chiedendo, invece, alla 3\u00aa Divisione di mantenere le posizioni almeno fino alla sera successiva. Durante la notte dello stesso giorno, la 7\u00aa Armata spezz\u00f2 le linee finlandesi fra Kes\u00e4maa e l'isola di Porkka, a sud-ovest di Viipuri, e il giorno successivo lanci\u00f2 un massiccio attacco contro la 3\u00aa e la 5\u00aa Divisione riuscendo a penetrare in pi\u00f9 punti fra Karjala e Tammisuo, avanzando poi verso ovest e sud-ovest e minacciando di circondare la 3\u00aa Divisione. Gli esausti reparti finlandesi non furono in grado di condurre contrattacchi per chiudere le falle che si erano aperte nelle difese e la 3\u00aa Divisione fu obbligata ad arretrare mentre i sovietici la incalzavano da vicino.\nMentre la 3\u00aa e la 5\u00aa Divisione combattevano davanti a Viipuri, la 23\u00aa Divisione finlandese teneva il fronte alla loro sinistra fra Tammisuo e Tali. Dall'8 marzo i sovietici sottoposero le posizioni della 23\u00aa Divisione a un pesante attacco spingendo indietro i finlandesi di circa 10\u00a0km. I genieri della 23\u00aa Divisione allagarono l'area, ma ci\u00f2 non ferm\u00f2 l'avanzata sovietica: i carri pesanti T-28 e T-35 trainarono i carri leggeri T-26 attraverso le aree allagate, dove la profondit\u00e0 dell'acqua raggiungeva il metro, e le fanterie, in certi casi, attraversarono le stesse aree con l'acqua fino alla cintola e con temperature sotto lo zero.\nBattaglia della baia di Viipuri.\nQuando la 4\u00aa Divisione, che presidiava il fianco destro delle difese finlandesi, si ritir\u00f2 sulla \"linea V\" e le batterie costiere sull'isola di Koivisto furono abbandonate, la baia di Viipuri incominci\u00f2 a giocare un ruolo decisivo nella difesa dell'area urbana di Viipuri. Come gi\u00e0 detto, l'inverno 1939/40 fu uno dei pi\u00f9 freddi di sempre, ma fino a febbraio il tempo atmosferico aveva giocato a favore dei finlandesi bloccando l'avanzata sovietica con le copiose nevicate arrivate prima del previsto. Tra la fine di febbraio e l'inizio di marzo, invece, il disgelo, che avrebbe aiutato i finlandesi rompendo la crosta di ghiaccio che ricopriva le baie e i laghi, arriv\u00f2 in ritardo: il ghiaccio, ancora all'inizio di marzo, era sufficientemente spesso e forte da sostenere il peso dei carri armati e il freddo cos\u00ec intenso da richiudere in breve tempo le crepe praticate nel ghiaccio dai guastatori finlandesi. I sovietici poterono, quindi, attraversare il golfo di Finlandia e aggirare le difese di Viipuri da sud-ovest. Per rinforzare le difese sul golfo, il maresciallo Mannerheim decise di affidare la difesa del fronte di Salla, nella Finlandia settentrionale, ai volontari stranieri: circa svedesi e 725 norvegesi rilevarono le posizioni di cinque battaglioni di fanteria finlandesi che, insieme a due batterie di artiglieria, furono dirottate sul golfo. Fu costituito il Gruppo della Costa, sotto il comando del capo di stato maggiore generale Lennart Oesch, comprendente la 4\u00aa Divisione e un certo numero di battaglioni e batterie di artiglieria, compresi quelli trasferiti dal nord.\nLe truppe sovietiche avevano gi\u00e0 dal 22 febbraio occupato l'isola di Peisaari, a nord-ovest di Koivisto, e il 2 marzo attaccarono e occuparono l'isola di Tuppura. Dopo una serie di attacchi falliti, i sovietici svilupparono un'apposita tattica per prendere le isole: bombardavano l'isola oggetto dell'attacco con l'artiglieria e l'aviazione, quindi la circondavano con i carri armati tagliando fuori i difensori dalla terraferma; i carri stringevano poi l'accerchiamento mentre le fanterie, prima dell'assalto finale, tenevano i difensori costantemente sotto il fuoco dei mortai e delle armi leggere. La tattica fu usata con successo per occupare le isole di Uuras, Teikari e Suonio: le isole furono usate dai sovietici come base per sbarcare sulla costa finlandese al capo di Vilaniemi e a quello di Haranpaanniemi.\nIl 4 marzo, partendo dalle isole di Suursaari, Lavansaari e Someri, i sovietici lanciarono un attacco verso le citt\u00e0 di Kotka e Hamina attraverso la superficie ghiacciata del golfo. L'avanzata fu fermata dalle batterie costiere finniche, le cui granate aprirono fratture nel ghiaccio causando numerose vittime fra i sovietici e gettando nel panico i sopravvissuti. Le artiglierie pesanti sovietiche furono quindi dirette contro quelle finlandesi e, il giorno successivo, la 7\u00aa Armata aveva fermamente posto piede sulla costa settentrionale della baia di Viipuri tagliando la strada che collegava Viipuri a Helsinki attraverso Hamina. Lo stesso giorno furono prese d'assalto tutte le restanti isole nella baia che, l'una dopo l'altra, furono abbandonate dai finlandesi. Con la 7\u00aa Armata stabilmente insediata sulla costa settentrionale della baia e in procinto di isolare e accerchiare da ovest le truppe che difendevano Viipuri, la situazione dell'esercito finlandese era prossima al disastro.\nLa guerra sul mare.\nL'attivit\u00e0 navale durante la guerra fu limitata. Il Mar Baltico incominci\u00f2 a ghiacciare alla fine di dicembre, rendendo difficile la navigazione delle navi da guerra. A met\u00e0 inverno solo i sommergibili e le navi rompighiaccio potevano ancora operare.\nI russi tentarono di condurre l'attacco contro la Finlandia anche dal mare e, sebbene riuscissero a occupare alcune isolette al largo della costa finlandese, fallirono nel tentativo di sbarcare sulla terraferma. La Finlandia aveva numerose batterie costiere, in gran parte eredit\u00e0 di quando faceva parte dell'Impero russo, per difendere le baie pi\u00f9 importanti e le basi navali. La Flotta del Baltico sovietica bombard\u00f2 Porvoo, circa 32\u00a0km a est di Helsinki, e tent\u00f2 di sbarcare truppe d'assalto, ma fu respinta dal fuoco dei cannoni finlandesi. Anche Turku e Hanko furono bombardate. L'aviazione sovietica attacc\u00f2 navi e baie finlandesi e min\u00f2 le linee di comunicazione marittima della Finlandia. La Marina finlandese pos\u00f2 numerosi campi minati per proteggere le coste e le linee di comunicazione marittima, attraverso navi posamine e sommergibili, e le sue navi da scorta protessero efficacemente i convogli.\nLa guerra aerea.\nIl 30 novembre 1939 i bombardieri sovietici attaccarono Viipuri, cogliendo la caccia finlandese di sorpresa. Nello stesso giorno otto bombardieri sovietici, che dovevano bombardare il porto e i depositi di combustibile vicino a Helsinki, mancarono l'obiettivo e colpirono invece la citt\u00e0 uccidendo circa cento civili e provocando lo sdegno internazionale. Le bombe sovietiche vennero ironicamente battezzate dai finlandesi \"ceste del pane di Molotov\", dopo che il commissario agli esteri sovietico aveva dichiarato alla radio che la VVS aveva gettato pane su Helsinki, dove la gente moriva di fame. Per economizzare le forze disponibili ai piloti finlandesi venne raccomandato di attaccare preferibilmente i bombardieri, ingaggiando battaglia con i caccia nemici solo quando strettamente necessario o per proteggere i propri bombardieri e ricognitori. L'indomani si ebbe il primo scontro aereo: il tenente Eino Luukkanen, ai comandi di un Fokker D.XXI, intercett\u00f2 sopra Koljola due Tupolev SB-2 e ne abbatt\u00e9 uno.\nIntanto, in soccorso della Finlandia, stavano arrivando aiuti e volontari dall'estero: la Svezia forn\u00ec \u2014 su base volontaria \u2014 dodici Gloster Gladiator II e quattro Hawker Hart, con personale di volo e di terra inquadrati nella \"Flygflottilj 19\" (\"19\u00ba Reggimento aereo\") comandata dal maggiore Hugo Beckhammar; la Francia don\u00f2 trenta Morane-Saulnier MS.406 che raggiunsero la Finlandia nel dicembre 1939; la Gran Bretagna don\u00f2 ventiquattro anziani caccia biplani Gloster Gauntlet II e dieci Gloster Gladiator II (altri venti vennero invece venduti insieme a dodici bombardieri Bristol Blenheim IV). Invece i Fiat G.50, comprati dall'Italia e spediti a mezzo ferrovia, vennero bloccati e rispediti indietro dalla Germania, in rispetto del trattato con l'Unione Sovietica; due esemplari del caccia italiano raggiunsero comunque la Finlandia nel dicembre 1939 e altri trenta via mare prima della fine della guerra.\nMentre i reparti da bombardamento, data la scarsa consistenza numerica, poterono influire poco sulle operazioni aeree, la caccia finlandese fu invece attivissima e, in breve tempo, i Fokker D.XXI diventarono i protagonisti delle battaglie aeree sulla Finlandia, imponendosi tanto ai bombardieri quanto ai caccia sovietici. Contro un nemico numericamente molto superiore, ma deficitario nell'addestramento e poco motivato, i piloti finlandesi ottennero ottimi risultati. I caccia finlandesi solevano operare da basi disperse, con piste in neve battuta, o dalla superficie dei laghi ghiacciati usando sci al posto delle ruote del carrello; da queste basi, quando una formazione nemica veniva individuata, i caccia finnici erano diretti via radio in modo da concentrarsi e attaccare in massa. I piloti dei caccia erano stati istruiti a evitare il combattimento manovrato contro i pi\u00f9 lenti ma pi\u00f9 agili biplani sovietici Polikarpov I-15 e Polikarpov I-153, preferendo invece sfruttare la maggiore velocit\u00e0 dei loro Fokker; tuttavia, data la sproporzione delle forze in campo, mentre i sovietici potevano facilmente rimpiazzare le perdite, le forze aeree da caccia finlandesi andarono inesorabilmente esaurendosi col passare dei giorni, anche perch\u00e9, in conseguenza delle forti perdite patite, i bombardieri sovietici vennero man mano dotati di blindature e scortati da sempre pi\u00f9 numerose forze da caccia dotate dei pi\u00f9 moderni monoplani Polikarpov I-16.\nQuando fu firmato l'armistizio la Suomen ilmavoimat, che nel corso del conflitto era arrivata a schierare un totale di 287 aerei, dei quali 162 caccia, aveva perso in tutto 62 velivoli, contro i 900 aerei perduti dai sovietici. Di questi ultimi, 207 erano stati abbattuti dalla caccia, 314 dalla contraerea e i rimanenti risultavano persi in incidenti.\nL'armistizio.\nAll'inizio di marzo, il maresciallo Mannerheim e il governo finlandese stavano soppesando le possibilit\u00e0 che la promessa spedizione militare anglo-francese accorresse in aiuto della Finlandia, ma senza alcuna garanzia di successo. Fra l'8 febbraio e il 7 marzo, la consistenza e la data d'arrivo dell'aiuto promesso variarono considerevolmente: il 7 marzo, il generale Edmund Ironside, capo dello stato maggiore britannico, inform\u00f2 i finlandesi che una forza di soldati francesi, britannici e polacchi era pronta per essere inviata, e che il primo scaglione di uomini avrebbe raggiunto la Finlandia per la fine di marzo; ma sia la Svezia che la Norvegia, gi\u00e0 dal 2 marzo, avevano rifiutato il permesso di transito attraverso il proprio territorio.\nSui reali motivi delle promesse anglo-britanniche vi erano ampi sospetti (condivisi dalla Finlandia, dagli altri stati scandinavi e dalla Germania) che esse fossero dettate dalla convinzione degli Alleati che il loro intervento avrebbe portato gli stati scandinavi entro il blocco antitedesco, minacciato le indispensabili forniture di minerale ferroso e di nichel che giungevano alla Germania dalla Scandinavia (attraverso il porto norvegese di Narvik, quello svedese di Lule\u00e5, sul Baltico, e quello finlandese di Petsamo), fino alla possibilit\u00e0 che i britannici ottenessero il controllo del Baltico; inoltre, sembrava che gli Alleati vedessero di buon occhio un'eventuale continuazione della guerra, che avrebbe distrutto l'economia sovietica e quindi ridotto i rifornimenti di materie prime alla Germania. Perci\u00f2, sia il governo tedesco che quello svedese, si adoperarono affinch\u00e9 la Finlandia raggiungesse la pace con l'URSS e il canale utilizzato fu l'ambasciata svedese a Mosca. Attraverso la mediazione svedese, il governo sovietico invit\u00f2 una delegazione finlandese a Mosca per discutere i termini di un armistizio. La delegazione arriv\u00f2 a Mosca il 7 marzo e di essa faceva parte lo stesso primo ministro Ryti.\nConsiderando la situazione militare, il maresciallo Mannerheim raccomand\u00f2 al proprio governo di giungere a un cessate il fuoco prima del collasso definitivo del fronte. Nella notte fra il 9 e il 10 marzo, con l'opposizione di soli due membri, il governo decise di autorizzare la delegazione a Mosca ad accettare i termini della pace a propria discrezione. Gli anglo-francesi continuarono a pressare i finlandesi affinch\u00e9 richiedessero espressamente il loro aiuto, con la promessa che, in tal caso, la forza di spedizione alleata sarebbe stata inviata anche senza il consenso della Norvegia e della Svezia. Ma, ormai, sia il maresciallo Mannerheim che il ministro Tanner consideravano poco significativo l'aiuto promesso di fronte alla situazione militare. Il mattino dell'11 marzo, il governo e il Comitato parlamentare per le relazioni con l'estero concordarono con la proposta del ministro Tanner che i termini di pace avanzati dai sovietici dovessero essere accettati. Il 12 marzo l'accordo fu firmato e il cessate il fuoco entr\u00f2 in vigore la mattina successiva.\nIl sostegno internazionale.\nL'opinione pubblica mondiale si schier\u00f2 a favore della causa finlandese. In una delle sue ultime attivit\u00e0, la Societ\u00e0 delle Nazioni approv\u00f2 il 14 dicembre 1939 in Assemblea Generale una risoluzione in cui chiedeva agli Stati membri di \u00abfornire alla Finlandia l'assistenza materiale e umanitaria possibile e di astenersi da azioni che possano indebolire il potere di resistenza della Finlandia\u00bb, rispetto alla quale dal 19 dicembre al 2 marzo arrivarono al Segretariato Generale risposte pi\u00f9 o meno positive da 26 Paesi, anche se i primi a manifestare appoggio furono quelli pi\u00f9 lontani dell'America Latina.\nLa guerra mondiale, dopo l'invasione della Polonia da parte di Hitler e la dichiarazione di guerra di Francia e Regno Unito alla Germania, era in una situazione di stallo con le opposte forze che si fronteggiavano lungo le linee Maginot e Sigfrido in quella che fu definita \"strana guerra\"; pertanto l'attenzione dell'opinione pubblica si concentr\u00f2 sulla guerra d'inverno. L'aggressione sovietica venne considerata priva di giustificazioni, dato che nessuno si preoccup\u00f2 di analizzarne le possibili cause, e aiuti e volontari giunsero in Finlandia da tutto il mondo e tanto dal fronte delle democrazie quanto dall'Italia fascista e dall'Ungheria. Il numero totale dei volontari fu di uomini, di cui svedesi, 725 norvegesi, 800 danesi, 400 ungheresi e 300 statunitensi di origine finnica. La nazione che pi\u00f9 di tutte invi\u00f2 aiuti materiali in Finlandia fu la Francia: 145 aeroplani, 500 pezzi d'artiglieria, mitragliatrici, granate, fucili e venti milioni di munizioni.. Anche il Regno Unito, da parte sua, autorizz\u00f2 la fornitura di armi e munizioni, compresi 144 aerei da combattimento, dei quali 28 provenienti dall'Unione Sudafricana.\nL'impegno per un aiuto militare diretto da parte delle grandi potenze democratiche, Regno Unito e Francia, fu invece limitato e tardivo. Si formularono piani ambiziosi per l'invio di truppe, che avrebbero dovuto unirsi a quelle finlandesi passando per la Norvegia e la Svezia, e addirittura per il bombardamento dei pozzi petroliferi del Caucaso partendo dalle basi francesi e britanniche nel Medio Oriente, ma la costituzione di un corpo di spedizione alleato, di circa uomini, fu effettivamente decisa soltanto quando ormai la situazione militare finlandese era irrimediabilmente compromessa. Tre divisioni britanniche, due battaglioni di truppe alpine francesi, due battaglioni della legione straniera francese e un battaglione polacco, al comando dall'ammiraglio Fran\u00e7ois Darlan, avrebbero dovuto sbarcare a Narvik e in altre localit\u00e0 della costa settentrionale norvegese. Lo sbarco fu bloccato dall'armistizio tra Finlandia e Unione Sovietica, che privava gli Alleati di un valido pretesto, ma intanto Norvegia e Svezia avevano gi\u00e0 negato il permesso di sbarco e di transito alle truppe anglo-francesi. Alla fine reparti britannici, francesi e polacchi sbarcarono comunque in Norvegia, ma quando gi\u00e0 i tedeschi con l'avvio dell'operazione Weser\u00fcbung avevano dato inizio all'invasione del paese scandinavo.\nPace di Mosca.\nIl trattato di pace di Mosca che pose fine alle ostilit\u00e0 fu firmato il 12 marzo 1940 e il cessate il fuoco entr\u00f2 il vigore alle 11:00 del giorno dopo. La Finlandia dovette cedere \u00a0km\u00b2 di territorio in cui abitava il 12% della popolazione, comprendenti l'istmo di Carelia, con la citt\u00e0 e la provincia di Viipuri e una larga fascia di territorio a nord del Lago Ladoga, riportando in pratica la frontiera a quella stabilita da Pietro il Grande nel 1721. Inoltre, dovette cedere diverse isolette nel Golfo di Finlandia, la propria porzione della penisola di Rybachi e un'ampia zona di confine nell'area di Salla e Kuusamo. Dovette anche affittare all'URSS, per un periodo di 30 anni, il promontorio di Hanko ed estendere entro un anno la ferrovia da Kemij\u00e4rvi verso la nuova linea di frontiera a Salla, per collegarsi con quella esistente in territorio sovietico. Invece l'area di Petsamo e il suo porto, che erano stati occupati dai sovietici all'inizio della guerra, rimasero alla Finlandia, che cos\u00ec conserv\u00f2 l'accesso al Mar Glaciale Artico.\nConseguenze.\nLe perdite finlandesi furono di circa morti ( morti e dispersi secondo stime pi\u00f9 recenti) e feriti. Le perdite subite dai sovietici variano dai morti e feriti ammessi da Molotov, ai morti stimati dal maresciallo Mannerheim e fino al milione di morti sostenuto da Chru\u0161\u010d\u00ebv nelle sue memorie. Stime pi\u00f9 attendibili derivate dagli archivi militari dell'URSS danno le perdite sovietiche a morti e dispersi, feriti e \u00f7 prigionieri. I prigionieri di guerra sovietici rilasciati dai finlandesi vennero portati in Unione Sovietica e radunati nel campo di Juski Gork: qui vennero sottoposti a indagine da parte degli uomini della NKVD per scoprire se ci fossero stati casi di facili cedimenti al nemico, diserzioni o addirittura tradimenti; alla fine degli interrogatori 500 di essi furono condannati a morte e 354 a pene fra i cinque e gli otto anni di lavori forzati.\nLa guerra d'inverno nella storiografia finlandese e in generale in quella occidentale \u00e8 tradizionalmente presentata come una lotta condotta dalla Finlandia per la propria indipendenza contro l'imperialismo stalinista, tuttavia nessun documento \u00e8 stato trovato negli archivi sovietici dopo la dissoluzione dell'URSS che possa supportare l'ipotesi che Stalin intendesse annettere la Finlandia all'Unione Sovietica.\nPer la Finlandia la guerra ebbe conseguenze devastanti. Le perdite militari, rapportate alla popolazione, equivalevano a un milione di morti sovietici. Le perdite in risorse economiche e capacit\u00e0 industriali furono severe e circa \u00f7 finlandesi, che abitavano nelle zone annesse dall'Unione Sovietica, lasciarono le loro case e si trasferirono in territorio finlandese. Politicamente la guerra d'inverno port\u00f2 dapprima all'isolamento e quindi al riavvicinamento alla Germania nazista, e fu alla base della cosiddetta guerra di continuazione che, il 22 giugno 1941, vide la Finlandia schierata contro l'Unione Sovietica al fianco delle potenze dell'Asse nell'operazione Barbarossa.\nEntrambe le parti basarono le loro decisioni su presupposti sbagliati. La linea finlandese fu decisa in ampia parte dal ministro degli esteri Erkko, secondo il quale le minacce sovietiche erano un bluff, non potendo l'URSS ignorare le conseguenze che la guerra avrebbe avuto sul piano internazionale da parte delle potenze occidentali e della Svezia. I sovietici entrarono in Finlandia pensando che l'esercito finlandese avrebbe offerto al pi\u00f9 una resistenza simbolica, mentre la popolazione avrebbe accolto l'Armata Rossa a braccia aperte, un ottimismo confermato anche dall'NKVD a Helsinki, seriamente debilitata dalle Grandi purghe e a corto di fonti.\nA parte le perdite umane, la peggior conseguenza della guerra d'inverno per l'Unione Sovietica fu la perdita di prestigio per l'Armata Rossa, anche perch\u00e9 i fallimenti della prima fase della guerra ricevettero maggiore attenzione che non i successi sull'istmo di Carelia dell'ultima fase. Una sessione speciale del Consiglio militare supremo sovietico ebbe luogo fra il 14 e il 17 aprile 1940 per analizzare i problemi rilevati durante la guerra e, il 12 agosto, il Consiglio approv\u00f2 una risoluzione che riorganizz\u00f2 la struttura dell'esercito, ristabil\u00ec il comando unificato dei fronti, cambi\u00f2 il ruolo dei commissari politici (che avevano tentato indebitamente di influenzare le tattiche militari e che furono ridotti al rango di subordinati rispetto ai militari, con l'unico ruolo di provvedere all'indottrinamento politico delle truppe) e riform\u00f2 le procedure di addestramento. Sull'esempio delle truppe di sciatori finlandesi, che avevano dato un grande vantaggio ai finlandesi in fatto di mobilit\u00e0, speciali unit\u00e0 su sci furono costituite e addestrate in Siberia.\nUna nuova generazione di ufficiali post-rivoluzionari comparve sulla scena per rimpiazzare i loro predecessori. La maggior parte degli ufficiali sopravvissuti alle \"purghe\" nelle carceri e nei campi di prigionia della Siberia furono via via reintegrati nelle forze armate: fra di loro il colonnello Konstantin Konstantinovi\u010d Rokossovskij, promosso generale nel giugno 1940 dopo tre anni di carcere, e destinato a diventare maresciallo dell'Unione Sovietica durante la grande guerra patriottica.\nAnche se grandi errori furono compiuti dall'alto comando sovietico ancora nel 1941, essi furono in massima parte diversi da quelli commessi nella guerra d'inverno e, anche se estremamente costosi sul piano delle perdite umane, non ebbero esiti fatali.\nGli eventi militari della guerra d'inverno ebbero due effetti nella visione degli osservatori stranieri. Innanzi tutto, l'iniziale sconfitta dei sovietici diede alle potenze occidentali un'impressione completamente falsa di debolezza militare dell'URSS; poi, i comandi militari delle potenze occidentali si formarono l'opinione che gli attacchi delle forze corazzate avevano sostanzialmente fallito. Le intelligenti tattiche usate dai finlandesi contro i carri armati e le caratteristiche ambientali del paese, che davano una buona copertura ai difensori ma esponevano i carri all'attacco delle fanterie avversarie, fecero apparire gli attacchi dei carri sotto una cattiva luce sproporzionata rispetto alla realt\u00e0.\nPi\u00f9 complesso fu l'atteggiamento dei tedeschi: se gli esponenti delle alte gerarchie naziste si mostrarono in generale concordi nel giudizio negativo riguardo alle capacit\u00e0 dimostrate dall'Armata Rossa, Hitler, in una lettera a Benito Mussolini dell'8 marzo 1940, scrisse: \u00ab... Le critiche di cui sono stati oggetto i soldati russi in conseguenza delle operazioni fino a oggi, non sono confermate dalla realt\u00e0 dei fatti. Considerando le possibilit\u00e0 di approvvigionamento, nessuna potenza al mondo sarebbe stata capace, se non dopo un'accurata preparazione, di ottenere risultati diversi, a 30/40 gradi sotto zero e su un simile terreno, da quelli ottenuti dai russi all'inizio.\u00bb Probabilmente la valutazione di Hitler della reale forza dell'Armata Rossa, e quindi la sua decisione finale di invadere l'URSS, non fu influenzata dalle vicende della guerra d'inverno ma da considerazioni di tipo razziale basate sul presupposto che la \"razza slava\" mancasse delle virt\u00f9 militari.\nCultura di massa.\nVari film sono ambientati in tutto o in parte durante gli eventi della guerra d'inverno:\nSempre ambientata durante i fatti della guerra d'inverno \u00e8 anche l'opera teatrale \"There Shall Be No Night\" del drammaturgo statunitense Robert E. Sherwood, portata sulle scene per la prima volta nel 1940.\nIl videogioco \"\", prodotto dalla Blitzfront Game Studio e pubblicato nel 2007, tratta nel dettaglio gli eventi della guerra; anche uno scenario del videogioco \"Hearts of Iron II\" del 2005 \u00e8 ambientato durante la guerra d'inverno."}
{"id": "43921", "revid": "2225", "url": "https://it.wikipedia.org/wiki?curid=43921", "title": "Latex", "text": ""}
{"id": "43923", "revid": "200568", "url": "https://it.wikipedia.org/wiki?curid=43923", "title": "Ordinale successore", "text": "Un'operazione fondamentale che \u00e8 possibile effettuare sui numeri ordinali \u00e8 l'operazione di successione \"S\" per ottenere il numero ordinale immediatamente pi\u00f9 grande. Utilizzando i numeri ordinali di Von Neumann (gli ordinali standard nella teoria degli insiemi) il successore \u00e8 definito come:\n\u00c8 facile dimostrare che \"S\"(\u03b1) \u00e8 ancora un ordinale, che con la relazione d'ordine data da \u03b1 &lt; \u03b2 se e solo se formula_2 si ha \u03b1 &lt; \"S\"(\u03b1) e inoltre non ci sono numeri ordinali compresi tra \u03b1 e \"S\"(\u03b1). Un ordinale per cui vale \"S\"(\u03b2) per qualche ordinale \u03b2 viene chiamato ordinale successore. Gli ordinali che non sono successori vengono detti ordinali limite. Possiamo usare l'operazione di successione per definire l'addizione tra ordinali in maniera rigorosa attraverso la ricorsione transfinita come segue:\ne per un ordinale limite \u03bb\nIn particolare, \"S\"(\u03b1) = \u03b1 + 1. La moltiplicazione e l'elevamento a potenza sono definite in modo simile. Si veda anche ordinale limite."}
{"id": "43938", "revid": "1837882", "url": "https://it.wikipedia.org/wiki?curid=43938", "title": "Loreto (disambigua)", "text": "Geografia.\nMolte regioni, citt\u00e0, strade, chiese, cappelle portano il nome di Loreto in rifiremento alla Basilica della Santa Casa. Un elenco relativamente esauriente \u00e8 stato stabilito nella pagina Madonna di Loreto (edifici e luoghi internazionali)"}
{"id": "43946", "revid": "125916159", "url": "https://it.wikipedia.org/wiki?curid=43946", "title": "Vittorio Gassman", "text": "Soprannominato \"il Mattatore\" (dall'omonimo spettacolo televisivo da lui condotto nel 1959), \u00e8 considerato uno dei migliori e pi\u00f9 rappresentativi attori italiani, ricordato per l'assoluta professionalit\u00e0 (al limite del maniacale), per la versatilit\u00e0 e per il magnetismo. Artista con profonde radici nel mondo del teatro pi\u00f9 impegnato, fu fondatore e direttore del Teatro d'arte Italiano. La lunga carriera in Italia e all'estero comprende produzioni importanti, cos\u00ec come dozzine di \"divertissement\" che gli diedero una vasta popolarit\u00e0.\nCon Alberto Sordi, Ugo Tognazzi e Nino Manfredi, Gassman \u00e8 ritenuto uno dei pi\u00f9 grandi interpreti della commedia all'italiana, un quartetto al quale sono generalmente accostati anche Marcello Mastroianni e Monica Vitti.\nBiografia.\nNacque nell'attuale quartiere genovese di Struppa, all'epoca comune autonomo, il 1\u00ba settembre 1922, figlio di Heinrich Gassmann, un ingegnere civile tedesco di Karlsruhe, e di Luisa Ambron, nata a Pisa e di religione ebraica. All'et\u00e0 di 5 anni visse un anno a Palmi, in provincia di Reggio Calabria, dove il padre era impegnato nella costruzione del nuovo quartiere abitativo \"Ferrobeton\". Gassman raccont\u00f2 spesso di ricordi legati a quella breve esperienza vissuta nella cittadina calabrese e di come vi rimase legato, tanto da citarla nel film \"Il mattatore\" (1960) di Dino Risi.\nAnni quaranta.\nAncora molto giovane si trasfer\u00ec a Roma, e ottenne la maturit\u00e0 classica al Liceo Torquato Tasso nello stesso periodo di Giulio Andreotti, e frequent\u00f2 l'Accademia nazionale d'arte drammatica, nella quale studiarono anche Paolo Stoppa, Rina Morelli, Adolfo Celi, Luigi Squarzina, Elio Pandolfi, Rossella Falk, Lea Padovani e, successivamente, Paolo Panelli, Nino Manfredi, Tino Buazzelli, Gianrico Tedeschi, Monica Vitti, Luca Ronconi e altri. In questi anni, dotato di fisico atletico, si distinse come giocatore di pallacanestro tesserato per la S.S. Parioli, arrivando a far parte della nazionale universitaria e a giocare la finale scudetto con la 'Bruno Mussolini' nel 1942.\nIl suo debutto teatrale avvenne a Milano nel 1943, con Alda Borelli, nella \"Nemica\" di Dario Niccodemi. Si spost\u00f2 quindi a Roma, al \"Teatro Eliseo\", unendosi a Tino Carraro ed Ernesto Calindri in un trio che rimase celebre: con loro recit\u00f2 in diverse opere, dalla commedia borghese al teatro intellettuale, senza difficolt\u00e0 nel passare da una all'altro.\nCon la compagnia di Luchino Visconti Gassman ottenne i successi della maturit\u00e0, assieme a Stoppa, Rina Morelli e Paola Borboni. Gassman interpret\u00f2 Kowalski in \"Un tram che si chiama desiderio\" di Tennessee Williams, recit\u00f2 in \"Rosalinda o Come vi piace\" di Shakespeare e nell\"'Oreste\" di Vittorio Alfieri. Successivamente entr\u00f2 nel \"Teatro Nazionale\" con Massimo Girotti e Arnoldo Fo\u00e0, per un \"Peer Gynt\" (Ibsen) di successo.\nIl suo debutto cinematografico \u00e8 del 1945, in \"Incontro con Laura\", di Carlo Alberto Felice: la pellicola \u00e8 andata perduta, e il suo primo film superstite \u00e8 \"Preludio d'amore\" (1946), di Giovanni Paolucci. Nel 1947 si fa conoscere dal grande pubblico con \"Daniele Cortis\", di Mario Soldati, l'anno successivo partecipa al film \"L'ebreo errante\" di Goffredo Alessandrini, e due anni dopo coglie il suo primo grande successo con \"Riso amaro\", diretto da Giuseppe De Santis, uno dei capolavori del primo neorealismo. Nello stesso anno recita nel film \"Una voce nel tuo cuore\" di Alberto D'Aversa, dove interpreta un giornalista al fianco di Constance Dowling, Nino Pavese e Beniamino Gigli.\nAnni cinquanta.\nNel 1952, assieme a Luigi Squarzina, fond\u00f2 e diresse il \"Teatro d'Arte Italiano\", producendo la prima versione completa dell\"Amleto\" in Italia, oltre a opere rare come il \"Tieste\" di Seneca o \"I Persiani\" di Eschilo. Interpreta nel 1954 a Siracusa per il XIII ciclo degli spettacoli classici il \"Prometeo Incatenato\" di Eschilo e nel 1960 l\"Orestiade\" regia e traduzione di Pier Paolo Pasolini.\nNel 1956, anno chiave della sua carriera artistica, Gassman interpret\u00f2 l\"'Otello\" con il grande attore Salvo Randone, con il quale alternava ogni sera i ruoli del Moro e di Iago. Nello stesso anno partecipa, con un ruolo di rilievo, a \"Guerra e pace\" di King Vidor - che tuttora risulta il film italiano pi\u00f9 visto di sempre - affermandosi come attore di caratura internazionale. Tre anni dopo, in un programma televisivo intitolato \"Il Mattatore\", ottenne un inaspettato successo, e \"Il Mattatore\" divenne ben presto il soprannome che lo avrebbe accompagnato per il resto della vita.\nAnni sessanta.\nGli anni sessanta si rivelarono molto gratificanti per la carriera cinematografica di Vittorio Gassman, sulla scia del grande successo ottenuto nel 1958 con \"I soliti ignoti\" di Mario Monicelli, che ebbe anche due seguiti (\"Audace colpo dei soliti ignoti\", 1959, di Nanni Loy; e il tardo \"I soliti ignoti vent'anni dopo\", 1985, di Amanzio Todini). Il cinema lo aveva impegnato sino ad allora, in Italia e a Hollywood, in ruoli cinematografici atletici e di seducenti \"villain\" (dopo il trionfo di \"Riso amaro\", 1949, di Giuseppe De Santis).\nMonicelli lo rivel\u00f2 anche ottimo attore di ruoli comici (come anche in \"La grande guerra\", 1959, e nel dittico \"L'armata Brancaleone\", 1966, e \"Brancaleone alle crociate\", 1970) ed egli acquist\u00f2 in breve una vasta notoriet\u00e0 con prodotti pi\u00f9 popolari, specie sotto la regia di Dino Risi: oltre al gi\u00e0 citato \"Il mattatore\" (1960), \"Il sorpasso\" (1962), \"La marcia su Roma\" (1962), \"I mostri\" (1963), \"Il gaucho\" (1964), \"Il tigre\" (1967) e \"Il profeta\" (1968). Nel 1969 co-diresse \"L'alibi,\" film autobiografico realizzato con i suoi compagni d'accademia Adolfo Celi e Luciano Lucignani.\nAnni settanta e ottanta.\nSempre per gli schermi italiani, Gassman \u00e8 tornato a lavorare con Risi (\"In nome del popolo italiano\", 1971; \"Profumo di donna\", 1974; \"Anima persa\", 1977; \"Caro pap\u00e0\", 1979; \"Tolgo il disturbo\", 1990) e Monicelli (\"Camera d'albergo\", 1981), avviando un proficuo sodalizio, gi\u00e0 partito negli anni '60, con Ettore Scola (\"C'eravamo tanto amati\", 1974; \"La terrazza\", 1980; \"La famiglia\", 1987); all'estero si \u00e8 fatto invece apprezzare in \"Un matrimonio\" di Altman (1978), \"La tempesta\" di Mazursky (1982), \"Benvenuta\" di Delvaux (1983), \"La vita \u00e8 un romanzo\" di Resnais (1983).\nAnni novanta.\nNell'ultimo decennio di vita ha continuato a lavorare per il cinema in \"Il lungo inverno\" di Jaime Camino (1992), in \"Sleepers\" di Barry Levinson (1996) e ancora per Scola in \"La cena\" (1998). Ha inoltre doppiato Mufasa nel classico Disney \"Il re leone\" (1994).\nRitorno al teatro.\nNonostante i suoi successi cinematografici, Gassman non abbandon\u00f2 mai il teatro. Nell'ultima parte della sua carriera aggiunse la poesia al suo repertorio, aiutando a far conoscere in Italia alcune opere straniere.\nVero perfezionista, aveva in odio la dizione imperfetta o le inflessioni dialettali, pur essendo in grado di rendere perfettamente, quando richiesto, la maggior parte dei dialetti italiani. In modo abbastanza coraggioso, accett\u00f2 la sfida di dirigere l\"'Adelchi\", una delle opere meno note e meno \"facili\" di Alessandro Manzoni. La tourn\u00e9e di questo spettacolo raccolse mezzo milione di spettatori, attraversando l'Italia con il suo \"Teatro Popolare Itinerante\" (una nuova edizione del famoso \"Carro di Tespi\").\nLe sue produzioni teatrali comprendono molti dei pi\u00f9 famosi autori del XX secolo, oltre a frequenti ritorni ai classici come Shakespeare, Dostoevskij e i grandi drammaturghi greci.\nFond\u00f2 inoltre una scuola di teatro a Firenze, quella \"Bottega Teatrale\" che diresse personalmente dal 1979 al 1991 e che \u00e8 stata una protagonista del mondo culturale fiorentino, richiamando a Firenze moltissimi dei nomi pi\u00f9 noti del teatro e del cinema italiano e mondiale: da Giorgio Albertazzi (per molti anni vicedirettore) a Orazio Costa, da Adolfo Celi a Anthony Quinn, da Antonella Daviso a Ettore Scola, da Yves Lebreton a Siro Ferrone, solo per ricordarne alcuni.\nTelevisione.\nIn televisione dos\u00f2 le sue apparizioni nei programmi popolari, tuttavia partecip\u00f2 alle trasmissioni di Mina, Corrado e Pippo Baudo soprattutto. Nel campo della pubblicit\u00e0, interpret\u00f2 Nostradamus in uno spot dell'Istituto Bancario San Paolo di Torino nel 1997, di cui si ricorda il \"tormentone\": \u00abQuesto lo ignoro!\u00bb.\nGassman fu uomo di intense emozioni e di grande onest\u00e0 intellettuale; la sua autoironia e il suo notevole senso dell'umorismo lo portarono negli anni novanta a prendere parte a un programma televisivo (\"Tunnel\") nel quale, in maniera molto formale e seria, recitava documenti come la bolletta del gas, il men\u00f9 del ristorante o gli annunci economici; \"letture\" che, con autoironia, venivano eseguite con la stessa abilit\u00e0 professionale e il tono elevato che lo resero famoso recitando la \"Divina Commedia\" di Dante. Nel 1999 fu protagonista del programma \"Il Mattatore - corso accelerato di piccole verit\u00e0\", andato in onda su Canale 5 e che fu la sua ultima apparizione televisiva.\nHa, inoltre, collaborato per la televisione in numerosi progetti con Rubino Rubini.\nAltre attivit\u00e0.\nRegista cinematografico.\nPer il cinema Gassman ha diretto sempre s\u00e9 stesso in film dai forti accenti autobiografici quali \"Kean - Genio e sregolatezza\" (1956), \"L'alibi\" (1969), \"Senza famiglia, nullatenenti cercano affetto\" (1972) e \"Di padre in figlio\" (1982).\nScrittore.\nHa coltivato anche una propria attivit\u00e0 letteraria: dopo aver esordito con il romanzo \"Luca dei numeri\" (1965), ha pubblicato successivamente sia volumi autobiografici come \"Un grande avvenire dietro le spalle\" (1981) e \"Memorie del sottoscala\" (1990), sia opere quali \"Ulisse e la balena bianca\" (1992), \"Mal di parola\" (1992) e \"Lettere d'amore sulla bellezza\" (1996) con Giorgio Soavi.\nDoppiatore.\nHa avuto una parentesi come doppiatore come voce fuori campo del film \"Romeo e Giulietta\" (1968) di Franco Zeffirelli e dando la voce al personaggio di Mufasa (interpretato nella versione americana da James Earl Jones) nel film d'animazione della Disney \"Il re leone\" (1994).\nDirigente politico.\nNel 1987, su proposta di Bettino Craxi, venne incluso tra i membri dell'Assemblea nazionale del PSI.\nVita privata.\nVittorio Gassman ebbe tre mogli e tre compagne importanti, sempre colleghe attrici:\nVenne talvolta criticato a causa della sua vita privata: la sua disinvolta libert\u00e0 nelle storie d'amore, nei matrimoni e nelle convivenze, condita da un annullamento presso la Sacra Rota, da un divorzio negli Stati Uniti d'America e da un figlio extramatrimoniale (Alessandro), suscit\u00f2 scandalo negli anni Cinquanta e Sessanta; cos\u00ec come il suo iniziale ateismo, che in seguito lasci\u00f2 il posto a una fede molto personale.\nNel profondo era un'anima pensosa e tormentata, la razionalit\u00e0 di base opposta ai richiami dell'infinito. Resta significativo, e simpatico, un suo \u00abdibattito\u00bb con Alberto Sordi sui temi dell'esistenza e della religione: a Gassman che onestamente esternava i dubbi del pensante, Sordi con romanesca concretezza replic\u00f2 invece: \u00abA Vitto', io ce credo. Hai visto mai?\u00bb.\nGassman inoltre espresse spesso commenti schietti e poco convenzionali, in qualche caso con il chiaro intento di sferzare le posizioni moderate, guadagnandosi cos\u00ec vari nemici nel mondo dello spettacolo e della cultura.\nProblemi di salute.\nGassman fu probabilmente affetto da disturbo bipolare.\nLa morte.\nMuore nella sua abitazione a Roma all'et\u00e0 di 77 anni, il 29 giugno 2000, per un improvviso attacco cardiaco nel sonno. La camera ardente venne allestita il giorno successivo presso il Campidoglio nella \"Sala Protomoteca\" e i funerali si sono celebrati il 1\u00ba luglio nella Chiesa di San Gregorio al Celio, al quale furono presenti tantissimi volti del cinema e dello spettacolo; il suo corpo fu cremato e le sue ceneri vennero tumulate nella tomba della famiglia D'Andrea (la famiglia della terza moglie), nel Cimitero Monumentale del Verano, la sua presenza \u00e8 indicata da una piccola lastra di pietra a forma di libro aperto riportante il seguente epitaffio, voluto da lui stesso: \u00ab\"Non fu mai impallato!\"\u00bb.\nRiconoscimenti.\nTributi.\nIl comune di Roma ha dedicato a Gassman ben due toponimi in due diverse zone della capitale: \"Largo Vittorio Gassman\" all'interno di Villa Borghese, nel quartiere Pinciano, nel 2003, e \"Lungotevere Vittorio Gassman\" in un'area industriale nel quartiere Portuense, nel 2006 (la denominazione precedente era \"Lungotevere dei Papareschi\"). Gassman, Anna Magnani e Marcello Mastroianni sono cos\u00ec gli unici attori a essere ricordati da due diverse aree di circolazione nel comune di Roma.\nSempre a Roma, nel 2004 lo storico Teatro Quirino fu denominato in suo onore \"Teatro Quirino - Vittorio Gassman\". Durante l'inaugurazione ufficiale del 23 settembre 2004 il figlio Alessandro Gassmann comment\u00f2 che avere un \"suo\" teatro rappresentava l'unico sogno che durante la sua prestigiosa carriera Vittorio non era mai riuscito a realizzare.\nIn occasione del decennale della scomparsa dell'attore, il 29 giugno 2010 il Comune di Milano ha intitolato in suo nome una via del quartiere periferico Adriano - Marelli, il Comune di Narni ha intitolato in suo nome una piazza in una zona residenziale di nuova costruzione mentre il 1\u00ba settembre dello stesso anno la Mostra del Cinema di Venezia si \u00e8 aperta con il documentario a lui dedicato \"Vittorio racconta Gassman\", realizzato da Giancarlo Scarchilli insieme ad Alessandro Gassmann.\nA partire dal 2010 il Bif&amp;st di Bari assegna un Premio intitolato a Vittorio Gassman per il \"giovane attore rivelazione\" (dal 2011 al \"miglior attore protagonista\") tra i film del festival.\nGallarate intitola a suo nome il teatro Condominio.\nIl comune di Genova ne quartiere di Struppa ha intitolato a Vittorio Gassmann la via dove \u00e8 nato.\nDoppiatori.\nIn alcuni film, anche italiani, Vittorio Gassman venne doppiato. Gli attori che gli prestarono la voce furono:"}
{"id": "43948", "revid": "1666804", "url": "https://it.wikipedia.org/wiki?curid=43948", "title": "Gens Pompeia", "text": "La gens Pompeia (\"nomen\" Pompeius), fu una \"gens\" (clan familiare) plebea della Roma antica.\nAnalogamente a quello della Gens Pompilia, il suo nome deriva dall'antica radice indoeuropea \"Pumpu/funf\", che significa \"cinque/quinto\" (comune anche al \"nomen Pomponius\"), e rappresenta la forma pi\u00f9 arcaica del latino \"Quintus\", numero ordinale usato come nome proprio, imposto normalmente al quinto figlio di una stessa famiglia. In latino si trova anche la forma \"Quintilius\", con lo stesso significato."}
{"id": "43953", "revid": "1543377", "url": "https://it.wikipedia.org/wiki?curid=43953", "title": "Gneo Pompeo Magno", "text": "Abile generale e condottiero sagace ed esperto, Pompeo, originario del Piceno e figlio di Gneo Pompeo Strabone, divenne famoso fin dalla giovane et\u00e0 per una serie di brillanti vittorie durante la guerra civile dell'83-82 a.C. divenendo il principale luogotenente di Lucio Cornelio Silla. Negli anni seguenti divenne il personaggio politico pi\u00f9 prestigioso e potente di Roma grazie alle sue continue vittorie contro Marco Emilio Lepido, Quinto Sertorio, gli schiavi di Spartaco, i pirati del Mediterraneo.\nAlleatosi inizialmente con Giulio Cesare e Marco Licinio Crasso nel primo triumvirato, in seguito si affianc\u00f2 alla fazione repubblicana e combatt\u00e9 la guerra civile contro Cesare nel 49-48 a.C; sconfitto irrimediabilmente nella battaglia di Farsalo, fugg\u00ec in Egitto dove venne ucciso a tradimento.\nSuo figlio, Sesto Pompeo, continu\u00f2 la guerra contro Gaio Giulio Cesare, ma anche lui fu sconfitto.\nPersonaggio discusso, altamente apprezzato da alcuni e fortemente criticato da altri, Gneo Pompeo rimane una delle personalit\u00e0 pi\u00f9 importanti della storia di Roma antica.\nBiografia.\nOrigini familiari.\nGneo Pompeo Magno nacque a \"Firmum Picenum\" (l'odierna Fermo) il 29 settembre del 106 a.C. da una facoltosa famiglia italica provinciale. La madre, Lucilla, era figlia di un senatore, forse membro della \"gens Lucilia\", e probabilmente nipote del poeta aurunco Gaio Lucilio; il padre, Gneo Pompeo Strabone, membro della \"gens Pompeia\" (d'origine picena), era invece il pi\u00f9 importante e ricco proprietario terriero del \"Picenum\" (una regione corrispondente grosso modo a territori compresi tra l'Abruzzo centro-settentrionale e le Marche meridionali), regione dove disponeva di vaste clientele ed esercitava un'influenza preponderante negli affari pubblici locali; Pompeo Strabone, appartenente alla classe equestre, grazie al suo potere economico aveva intrapreso la carriera politica a Roma, divenendo questore nel 104 a.C. in Sardegna, pretore nel 92 a.C. e poi propretore, forse in Macedonia; durante la guerra sociale assunse il comando delle truppe romane inviate nell'Italia centro-orientale, che comprendeva il Piceno, dimostrandosi generale energico e capace, soprattutto durante il decisivo assedio di Ascoli.\nNell'89 a.C., Strabone venne eletto console e riusc\u00ec a vincere la resistenza della citt\u00e0 raggiungendo un successo decisivo contro la rivolta degli italici; tratt\u00f2 i vinti con durezza: flagell\u00f2 e decapit\u00f2 i capi dei ribelli, e vendette all'asta gli schiavi e gran parte del bottino, non preoccupandosi per\u00f2 di donare il ricavato alle casse dell'erario, circostanza questa che gli procurer\u00e0 una certa antipatia presso l'opinione pubblica. Di ritorno a Roma, non \u00e8 ben chiaro per quale motivo, fu citato in giudizio per \"maiestas\", uscendone infine assolto. Questo incidente di percorso non gli imped\u00ec di ottenere il trionfo per il successo conseguito ad Ascoli, che celebr\u00f2 il 25 dicembre dell'89 a.C., tuttavia dovette presumibilmente precludergli la candidatura per l'elezione ad un altro consolato, forse quello per l'anno 86 a.C..\nIl giovanissimo Gneo Pompeo milit\u00f2 nell'esercito paterno in qualit\u00e0 di \"contubernalis\" durante l'assedio di Ascoli e fece parte del \"consilium\" delle legioni; nello stesso organismo di comando di Strabone in questo periodo durante la guerra sociale erano presenti altri due giovani destinati in seguito ad un importante ruolo politico: Marco Emilio Lepido e Lucio Sergio Catilina.\nDopo i successi della guerra sociale, Strabone tenne un comportamento equivoco e, durante la prima fase della guerra civile tra \"populares\" e \"optimates\", solo con riluttanza marci\u00f2 con il suo esercito fino a Roma per difendere la capitale dalle truppe dei \"populares\" guidate da Gaio Mario, Lucio Cornelio Cinna e Quinto Sertorio. Durante le operazioni alla Porta Collina il padre di Pompeo sarebbe morto a causa della pestilenza che stava decimando il suo esercito. La tradizione storiografica antica ha pesantemente criticato il comportamento e la personalit\u00e0 di Pompeo Strabone; Plutarco lo definisce di \"insaziabile cupidigia\" e afferma che i suoi soldati profanarono il suo cadavere durante la cerimonia funebre. In realt\u00e0 alcuni studiosi moderni hanno ipotizzato che Strabone perseguisse con abilit\u00e0 una posizione di equidistanza e mediazione tra le parti opposte; lo storico britannico H. H. Scullard ritiene che il giovane Pompeo sia stato influenzato dalle idee e dal comportamento del padre e che egli in parte abbia cercato di riprendere la politica di mediazione di Strabone.\nPlutarco nel primo capitolo della sua \"Vita di Pompeo\" invece evidenzia con enfasi la sorprendente diversit\u00e0 di carattere e di comportamento del giovane Pompeo rispetto al padre Strabone; il biografo in particolare sottolinea il grande favore e l'apprezzamento che Pompeo ricevette sempre da parte dei suoi concittadini scrivendo che, grazie al suo carattere affabile, ai suoi modi gentili, alla semplicit\u00e0 del suo stile di vita, oltre che alle sue doti di uomo politico e generale, \"nessun romano godette da parte del popolo di una benevolenza pi\u00f9 grande\". Plutarco inoltre riferisce che anche le sue doti fisiche favorirono la popolarit\u00e0 e la fama di Pompeo; fin dall'inizio della carriera il giovane venne definito, in parte anche ironicamente, l'\"Alessandro romano\" per la sua presunta somiglianza fisica con Alessandro Magno.\nGiovent\u00f9 e primi successi militari con la fazione sillana.\nIl giovane Pompeo ebbe modo, militando nell'esercito del padre nell'87 a.C. durante la fase iniziale della guerra civile seguita alla partenza di Lucio Cornelio Silla per l'Oriente, di dimostrare, poco pi\u00f9 che ventenne, la sua perspicacia e il suo coraggio prima sfuggendo ad un agguato mortale di un suo amico, Lucio Terenzio, passato al servizio della fazione democratica di Gaio Mario e Lucio Cornelio Cinna, e quindi riuscendo a controllare con il suo intervento personale un'iniziale sedizione delle truppe scontente del comportamento di Strabone.\nDopo la morte di Strabone nell'accampamento di Porta Collina, la fazione dei \"populares\" riusc\u00ec ad entrare a Roma, dando il via ad una serie di razzie che colpirono anche Pompeo, a cui fu saccheggiata la casa. Nell'85 a.C. Pompeo dovette difendersi in tribunale da un'accusa di appropriazione indebita di beni appartenenti al bottino raccolto durante l'assedio di Ascoli; egli rischi\u00f2 di subire la confisca di tutte le sue sostanze. Secondo Plutarco il giovane riusc\u00ec ad uscire senza difficolt\u00e0 dal processo grazie alla sua abilit\u00e0 e intelligenza, favorito anche dalla benevolenza del pretore Antistio che non solo lo assolse dalle accuse ma espresse il suo desiderio di dargli in moglie la figlia Antistia; i due si sposarono pochi giorni dopo la felice conclusione del processo. In realt\u00e0 sembra che Pompeo evit\u00f2 gravi conseguenze dal processo intentatogli grazie all'eloquenza di Lucio Filippo e Quinto Ortensio e soprattutto al sostegno ricevuto dall'influente Gneo Papirio Carbone, uno dei capi pi\u00f9 importanti della fazione mariana.\nIn un primo momento effettivamente Pompeo sembr\u00f2 aderire alla fazione democratica predominante a Roma; egli tuttavia dopo aver raggiunto gli accampamenti di Cinna, se ne allontan\u00f2 molto presto, temendo ritorsioni per il suo passato accanto al padre e si nascose; la scomparsa del giovane, secondo Plutarco, avrebbe sollevato proteste da parte delle truppe contro Cinna che venne sospettato di averlo ucciso; la sedizione si sarebbe diffusa nell'esercito, scontento per l'atteggiamento tirannico del capo della fazione mariana e per i piani di trasferimento delle truppe in Grecia, fino a portare all'uccisione del dirigente democratico nell'84 a.C. da parte di un centurione.\nDi fronte all'ostilit\u00e0 dei democratici, il giovane Pompeo quindi decise di aderire alla causa dell'oligarchia sillana e, dopo aver appreso nella primavera dell'83 a.C. dello sbarco a Brindisi di Lucio Cornelio Silla con cinque legioni, egli si trasfer\u00ec nel Piceno dove erano ancora forti i legami e l'influenza della sua famiglia tra i cittadini dei municipi locali. Secondo Plutarco, Pompeo ritenne essenziale raccogliere un suo proprio esercito, reclutato nel territorio piceno, da recare come rinforzo a Silla per acquisire meriti verso di lui ed evitare di apparire solo un giovane disperato alla ricerca di protezione contro la fazione democratica. Pompeo ottenne un brillante successo; recatosi a Osimo, si assunse autonomamente il ruolo di comandante e suscit\u00f2 vasti consensi a suo favore tra i veterani del padre e tra le persone legate clientelarmente alla sua famiglia, dopo aver scacciato dalla citt\u00e0 i funzionari inviati da Papirio Carbone; in breve tempo il giovane arruol\u00f2, organizz\u00f2 e arm\u00f2 tre eccellenti legioni con le quali prese il controllo del Piceno prima di marciare ordinatamente verso sud per raggiungere Silla. Lo storico neozelandese Ronald Syme peraltro ha espresso forti critiche al comportamento del giovane Pompeo in questa fase iniziale della sua carriera; egli compiva atti del tutto illegali e cominciava la sua attivit\u00e0 politica \"con la frode e la violenza... l'illegalit\u00e0 e il tradimento\".\nDi fatto la sorprendente e inattesa iniziativa di Pompeo mise in grave difficolt\u00e0 la fazione democratica che cerc\u00f2 di contrastare il giovane condottiero inviando nel Piceno tre eserciti al comando di Lucio Giunio Bruto Damasippo, Gaio Albino Carrina e Gaio Celio Caldo che tuttavia, entrando in azione separatamente e senza coordinazione, non ottennero alcun risultato e furono abilmente contrastati dal giovane condottiero. Pompeo, informato dell'arrivo delle tre colonne nemiche, decise di concentrare le sue legioni e attaccare per prime le forze di Lucio Damasippo; dopo un duro scontro in cui Pompeo diresse coraggiosamente dalla prima linea l'attacco della sua cavalleria e fu impegnato in un duello vittorioso con un cavaliere celtico, il giovane generale ottenne la sua prima vittoria. L'esercito di Damasippo venne sbaragliato e ripieg\u00f2 in rotta; inoltre dopo questa sconfitta i tre generali democratici, invece di collaborare, si separarono definitivamente e fuggirono in diverse direzioni lasciando a Pompeo il pieno controllo del territorio piceno la cui popolazione ader\u00ec in massa alla fazione sillana.\nDopo queste brillanti vittorie, Pompeo raggiunse Silla in Apulia con le sue tre legioni; il capo della fazione oligarchica, preoccupato per la sorte del giovane, si era mosso per accorrere in suo aiuto e, dopo aver appreso le buone notizie dal Piceno, si rec\u00f2 al campo di Pompeo dove si espresse con grande cordialit\u00e0 e si congratul\u00f2 per gli insperati risultati ottenuti che rafforzavano in modo considerevole i suoi eserciti. Pompeo, da parte sua, salut\u00f2 Silla come \"Imperator\" e questi, nella sorpresa generale, gli ricambi\u00f2 la cortesia, attribuendo al giovane Pompeo Io stesso titolo e, almeno teoricamente, una pari dignit\u00e0. Da questo momento Silla, in generale austero e riservato con i suoi luogotenenti, manifest\u00f2 invece grande benevolenza verso Pompeo ed espresse in pubblico profondo rispetto per le sue capacit\u00e0 e per il suo ruolo.\nLe fonti antiche disponibili non permettono di stabilire con certezza il compito che Silla affid\u00f2 al suo giovane luogotenente dopo la riuscita concentrazione delle forze in Apulia; \u00e8 possibile che Pompeo abbia partecipato con un ruolo subordinato alle ulteriori operazioni dell'83 a.C. in Campania dirette da Silla contro i consoli democratici Gaio Norbano e Lucio Cornelio Scipione che raggiunsero importanti successi. Al termine di questa campagna egli forse ritorn\u00f2 nel Piceno per effettuare ulteriori reclutamenti.\nVittorie nella Guerra civile.\nSembra che all'inizio della campagna dell'82 a.C. Silla abbia deciso di inviare Pompeo sul fronte settentrionale per collaborare con Metello Pio che aveva assunto il comando dell'esercito impegnato contro Papirio Carbone; non \u00e8 chiaro se il capo della fazione oligarchica intendesse realmente sostituire l'esperto e influente Metello Pio con Pompeo, tuttavia, secondo la narrazione di Plutarco, il giovane comandante prefer\u00ec prudentemente rifiutare il comando, richiese il consenso di Metello e convinse Silla ad assegnargli un comando subordinato come comandante della cavalleria dell'esercito schierato sul confine della Gallia Cisalpina.\nPompeo raggiunse nuovi successi al comando della cavalleria assegnata alle forze di Metello Pio; il giovane generale occup\u00f2 Sena Gallica e la citt\u00e0 venne saccheggiata; quindi sconfisse la retroguardia in ritirata dell'esercito mariano guidata da Gaio Marcio Censorino. Mentre Metello Pio continuava la campagna nella Gallia Cisalpina, Pompeo venne inviato con parte delle truppe a sud per intercettare le forze nemiche di Gaio Carrina che cercavano di portarsi in soccorso delle truppe mariane accerchiate a Praeneste. In questa fase Pompeo si congiunse con il contingente comandato da Marco Licinio Crasso; insieme i due generali sconfissero Carrina e lo costrinsero a rinchiudersi a Spoleto. Dopo questa serie di vittorie, tuttavia, Pompeo non fu in grado di bloccare permanentemente l'esercito nemico all'interno della citt\u00e0; Carrina riusc\u00ec a sfuggire all'assedio durante una notte caratterizzata dalle proibitive condizioni climatiche, e pot\u00e9 ricongiungersi con Papirio Carbone che nel frattempo era sceso in Etruria.\nIn seguito Pompeo intercett\u00f2 vicino a Spoleto un altro contingente di truppe nemiche, costituito da otto legioni, che al comando questa volta di Marcio Censorino cercava di raggiungere Praeneste; il giovane condottiero riusc\u00ec a sconfiggere duramente l'esercito avversario tendendo un abile agguato e accerchiando i superstiti su un'altura, tuttavia Censorino riusc\u00ec a sfuggire di notte dalla trappola con uno stratagemma. Nei giorni seguenti peraltro le residue forze di Censorino si disgregarono completamente. Mentre Silla e Crasso concentravano le loro forze intorno a Roma per affrontare lo scontro decisivo contro il grande esercito romano-sannita di Ponzio Telesino, Pompeo entr\u00f2 in Etruria con le sue legioni e attacc\u00f2 le ultime truppe rimaste di Papirio Carbone; il console democratico, dopo una serie di sconfitte, aveva abbandonato i suoi soldati ed era fuggito via mare verso l'Africa; prive di capi le truppe mariane furono facilmente sbaragliate da Pompeo vicino a Chiusi; oltre due terzi delle forze nemiche furono distrutte. Dopo questa completa vittoria, Pompeo inizi\u00f2 a muovere verso sud per ricongiungersi con Silla ma non fece in tempo a partecipare alla decisiva battaglia di Porta Collina che concluse la guerra civile in Italia.\nNei due anni di guerra civile, il giovane Pompeo dimostr\u00f2 per la prima volta le sue capacit\u00e0 dando prova di coraggio personale, energia e abilit\u00e0 militare, conseguendo una lunga serie di vittorie; dopo aver assunto audacemente il comando di un esercito personale, oper\u00f2 in seguito con disciplina ed efficienza secondo le direttive di Silla. In due circostanze tuttavia per inesperienza non riusc\u00ec a mantenere l'accerchiamento dei contingenti nemici accerchiati e non pot\u00e9 impedire che Carrina e Censorino sfuggissero alla trappola. Silla apprezz\u00f2 l'operato e le capacit\u00e0 del suo luogotenente; egli aveva piena fiducia nell'abilit\u00e0 militare di Pompeo a cui affid\u00f2 l'incarico di schiacciare gli ultimi eserciti democratici ancora in campo in Sicilia e Africa. Secondo Plutarco, il dittatore aristocratico cerc\u00f2 di legare alla sua fazione il giovane e ambizioso Pompeo anche attraverso una combinazione matrimoniale; in accordo con la moglie Metella, Silla spinse Pompeo a ripudiare la moglie Antistia e sposare la figliastra Emilia che era peraltro incinta di un altro uomo. Antistia aveva da poco perso il padre, ucciso dai mariani proprio perch\u00e9 imparentato con Pompeo, ma quest'ultimo non si oppose alle richieste di Silla e accett\u00f2 le sue decisioni, ripudiando la moglie. Questa artificiosa combinazione termin\u00f2 con ulteriori tragedie: la madre di Antistia si suicid\u00f2 per il dolore e infine Emilia mor\u00ec di parto in casa di Pompeo.\nVittorie in Sicilia e in Africa.\nIl compito che Silla aveva affidato a Pompeo era importante; mantenendo il controllo della Sicilia gli ultimi capi democratici potevano infatti impedire il rifornimento di grano alla citt\u00e0 di Roma con conseguenze potenzialmente disastrose. Pompeo ricevette l'autorit\u00e0 di propretore con sei legioni di veterani, 120 navi da guerra e 800 navi da trasporto per riprendere il controllo della Sicilia e neutralizzare i capi marini Papirio Carbone che secondo le notizie disponibili era in azione nelle acque siciliane con una flotta, e Marco Perperna Ventone che si trovava sull'isola con deboli forze terrestri. Pompeo esegu\u00ec la sua missione con abilit\u00e0 e rapidit\u00e0: Perperna non oppose alcuna resistenza e abbandon\u00f2 subito l'isola, le legioni pompeiane assunsero senza difficolt\u00e0 il controllo del territorio e del rifornimento di grano; il giovane condottiero secondo Plutarco si comport\u00f2 correttamente verso la popolazione; solo con i Mamertini, gli abitanti di Messina, avrebbe mostrato durezza replicando sarcasticamente alle loro proteste con la frase: \"Quando cesserete di citare leggi a noi che portiamo la spada al fianco?\".\nDopo aver occupato la Sicilia, Pompeo si insedi\u00f2 a Lilibeo e ben presto riusc\u00ec ad accertare la presenza di Papirio Carbone con alcune imbarcazioni nell'isola di Pantelleria; egli invi\u00f2 subito le sue navi da guerra che riuscirono agevolmente a sgominare la deboli forze navali avversarie; Carbone venne catturato e portato alla presenza di Pompeo a Lilibeo. Il condottiero fu inesorabile con Carbone; egli, giovane e privo di cariche legali, sottopose rapidamente a giudizio il capo democratico, uomo di grande prestigio che era stato tre volte console e che in precedenza dopo la morte del padre Strabone aveva protetto Pompeo dalle vendette dei democratici. Pompeo deliber\u00f2 personalmente la sua condanna a morte e l'immediata esecuzione; sembra che Papirio Carbone di fronte alla morte si disper\u00f2 e perse il controllo di s\u00e9. Plutarco critica il comportamento di Pompeo in questa circostanza e riferisce che il giovane si comport\u00f2 in modo brutale anche con Quinto Valerio che fece ugualmente uccidere sommariamente dopo averlo ingannato con un'apparente benevolenza. La spietata eliminazione di Carbone espose Pompeo ad aspre critiche da parte della propaganda democratica e favor\u00ec la nascita di una leggenda sulla presunta ferocia del giovane condottiero. Altri autori al contrario hanno evidenziato la sua clemenza nei confronti di personaggi minori del campo democratico e la sua capacit\u00e0 di accattivarsi il favore della popolazione della Sicilia.\nDopo aver ceduto il controllo della Sicilia a Gaio Memmio, Pompeo sbarc\u00f2 in Africa con il grosso delle legioni in due punti, a Cartagine e a Utica, dove le forze democratiche avevano costituito un importante nucleo di resistenza grazie anche al sostegno del sovrano della Numidia Iarba. Il comandante delle forze mariane, il giovane genero di Cinna Gneo Domizio Enobarbo, disponeva di forze cospicue, 27.000 uomini, e di truppe inviate da Iarba, ma la coesione delle truppe era precaria, e 7.000 soldati ben presto defezionarono. Domizio Enobarbo, temendo nuove diserzioni, decise di accelerare le operazioni e attaccare subito Pompeo nella regione di Utica schierando il suo esercito al riparo di un terreno aspro solcato da profondi burroni. Il giorno della battaglia fu caratterizzato da un clima proibitivo con vento e piogge intensissime e le truppe di Domizio Enobarbo si indebolirono e demoralizzarono rimanendo all'aperto sotto il nubifragio. Pompeo seppe sfruttare la favorevole occasione e sferr\u00f2 l'attacco delle sue legioni attraverso il burrone nel momento in cui le truppe nemiche abbandonavano il campo e rientravano negli accampamenti demoralizzate e indebolite. Una variazione improvvisa del vento favor\u00ec inoltre le truppe di Pompeo; la pioggia inizi\u00f2 a cadere sulle facce dei soldati di Enobarbo che cercavano di fare fronte all'attacco e i pompeiani raggiunsero una completa vittoria, solo circa 3.000 soldati nemici sopravvissero. Pompeo assalt\u00f2 subito l'accampamento nemico e lo stesso Domizio Enobarbo fu ucciso; il giovane condottiero vittorioso fu acclamato dai suoi soldati che lo proclamarono \"Imperator\".\nDopo questi successi, Pompeo marci\u00f2 rapidamente verso ovest per affrontare Iarba; mentre egli muoveva con le legioni, il sovrano numida venne attaccato anche dal re di Mauretania Bogud che aveva deciso di collaborare con il generale romano. Pompeo riusc\u00ec a compiere agevolmente la nuova operazione: Iarba fu bloccato nella fortezza di Bulla e costretto alla resa; il principe numida venne messo a morte e Pompeo insedi\u00f2 al suo posto sul trono il fedele Iempsale. In soli quaranta giorni il giovane condottiero aveva concluso con una vittoria totale la missione in Africa e pot\u00e9 fare ritorno con il suo esercito a Utica dove peraltro, dopo aver ricevuto la comunicazione di Silla di sciogliere cinque legioni e rimanere sul posto in attesa dell'arrivo del suo successore, dovette affrontare la prima situazione critica della sua vita politica.\nApparentemente Pompeo sembr\u00f2 deciso ad eseguire disciplinatamente le disposizioni di Silla ma le sue truppe protestarono, si dimostrarono pronti a seguire il loro comandante e rifiutarono di obbedire; Pompeo, dopo alcuni momenti teatrali in cui egli manifest\u00f2 la sua disperazione, ottenne il totale appoggio delle sue legioni che lo proclamarono enfaticamente \"Magnus\", \"il Grande\", con un evidente richiamo ad Alessandro Magno. Dopo aver rinsaldato il sostegno dei suoi legionari, Pompeo sbarc\u00f2 quindi in Italia con tutto il suo esercito, pronto ad una prova di forza con Silla. Plutarco ha descritto il drammatico confronto diretto tra il giovane Pompeo e il dittatore oligarchico: sembra che in un primo momento Silla fosse deciso a reprimere militarmente l'apparente riottosit\u00e0 e l'ambizione del suo giovane luogotenente; egli parl\u00f2 del suo destino \"di combattere da vecchio contro dei ragazzi\". Dopo aver avuto notizia della festosa accoglienza ricevuta da Pompeo da parte della popolazione, il dittatore avrebbe invece cambiato idea; l'incontro tra i due fu amichevole e Silla gli conferm\u00f2 enfaticamente l'epiteto di \"Magnus\" ricevuto dalle truppe. Il dittatore tuttavia si oppose inizialmente alla richiesta di Pompeo di celebrare il trionfo per le sue vittorie africane e afferm\u00f2 che la legge consentiva di assegnare questo riconoscimento solo a consoli o pretori. Pompeo mostr\u00f2 grande sicurezza e giunse al punto da affermare minacciosamente che \"sono pi\u00f9 numerose le persone che adorano il sole al suo nascere che non quelli che lo adorano al suo declinare\"; Silla, sorpreso dall'audacia del suo luogotenente, alla fine acconsent\u00ec esplicitamente al trionfo di Pompeo che quindi celebr\u00f2 questa cerimonia senza avere l'et\u00e0 prevista dalla legge e prima ancora di essere entrato in Senato.\nVittorie contro Emilio Lepido.\nSilla in realt\u00e0, pur avendo concesso il trionfo, manifest\u00f2 chiaramente la sua ostilit\u00e0 verso Pompeo; \u00e8 probabile che sia stato il dittatore a proibire la partecipazione degli elefanti alla cerimonia trionfale per evitare un'eccessiva enfasi della sfilata; inoltre Silla approv\u00f2 la concessione anche di altri trionfi a personaggi minori della sua fazione per svalutare indirettamente l'importanza dell'onore assegnato al giovane generale. I rapporti tra i due peggiorarono anche in seguito alla morte di Emilia, la figliastra di Silla; Pompeo si rispos\u00f2 con Mucia dalla quale, entro quattro anni, ebbe tre figli, Gneo, Sesto e Pompea. Silla tenne da parte Pompeo e non gli affid\u00f2 altri incarichi; il giovane aveva gi\u00e0 costituito un'importante rete clientelare con suoi seguaci provenienti in gran parte dal Piceno, come Tito Labieno, Lucio Afranio, Aulo Gabinio e Marco Petreio, ma fino al 79 a.C. prefer\u00ec ritirarsi a vita privata.\nPompeo rientr\u00f2 nella vita politica nel 78 a.C. e diede il suo appoggio all'elezione a console di Marco Emilio Lepido; in questo modo ebbe un nuovo duro contrasto con Silla che critic\u00f2 il giovane generale per aver sostenuto Lepido a scapito dell'altro console Quinto Lutazio Catulo, fedele seguace del dittatore. Alla sua morte, Silla non lasci\u00f2 alcuna eredit\u00e0 a Pompeo che tuttavia non sembr\u00f2 irritato e al contrario approv\u00f2 lo svolgimento di grandi e spettacolari funerali per il defunto dittatore.\nDopo la morte del capo aristocratico, riprese subito a Roma la lotta tra le fazioni; Emilio Lepido promosse una politica anti-senatoriale e assunse la guida dei resti del partito democratico proponendo riforme demagogiche a favore della plebe in contrasto con la nuova costituzione sillana. Il Senato e l'altro console Lutazio Catulo si apprestarono a contrastare Lepido e richiesero l'aiuto di Pompeo che si alline\u00f2 rapidamente alla fazione oligarchica e si rec\u00f2 a nord dove, con l'aiuto delle sue clientele nel Piceno costitu\u00ec un esercito per controllare la Gallia Cisalpina e affrontare Marco Giunio Bruto, l'alleato di Lepido che aveva radunato delle truppe di rinforzo per il console ribelle. Mentre Lepido dall'Etruria scendeva verso Roma dove Lutazio Catulo aveva schierato le truppe fedeli al Senato, Pompeo marci\u00f2 con il suo esercito lungo la via Emilia e blocc\u00f2 le forze di Bruto a Modena dove ebbe inizio un prolungato assedio.\nMentre Lepido si avvicinava a Roma difesa dall'esercito di Lutazio Catulo, Pompeo costrinse alla resa Bruto e conquist\u00f2 Modena; il giovane generale invi\u00f2 messaggi di vittoria al Senato e assunse il completo controllo della Gallia Cisalpina. Bruto era il padre del futuro cesaricida e inizialmente venne rilasciato; in seguito tuttavia Pompeo, venuto a conoscenza di una sua persistente ostilit\u00e0, decise di farlo uccidere da un sicario; \u00e8 possibile che Pompeo, mostrandosi inesorabile verso il capo democratico, volesse correggere l'errore commesso appoggiando l'elezione di Lepido e intendesse distaccarsi dall'ala estremista del partito popolare. Dopo aver risolto la situazione in Gallia Cisalpina, Pompeo scese verso sud con il suo esercito e intercett\u00f2 le truppe di Emilio Lepido che, dopo essere state sconfitte alle porte di Roma dall'esercito di Lutazio Catulo, stavano ripiegando in Etruria. Pompeo sconfisse Lepido a Cosa, ma non pot\u00e9 impedirgli di evacuare ingenti forze verso la Sardegna; in questo modo la sedizione del console democratico era stata ormai repressa: Lepido mor\u00ec poco dopo di malattia e il suo luogotenente Marco Perperna trasfer\u00ec le truppe superstiti in Liguria e poi in Spagna.\nPompeo conferm\u00f2 quindi le sue doti di generale efficiente e risoluto; sembr\u00f2 evidente il suo ruolo politico e militare decisivo; egli inoltre fu in grado abilmente di proporsi sempre pi\u00f9 come personalit\u00e0 di statura superiore, indispensabile per la salvaguardia di Roma. Tuttavia la sommaria eliminazione di Marco Giunio Bruto a Modena diede modo alla propaganda dei suoi avversari di riprendere le vecchie accuse di perfidia e crudelt\u00e0 sorte dopo l'uccisione di Papirio Carbone e Domizio Enobarbo. Il giovane condottiero divenne per i suoi nemici \"adulescentulus carnifex\" (\"il boia giovinetto\"); questa propaganda negativa venne riproposta anche in seguito da politici e scrittori romani ed \u00e8 stata periodicamente ripresa da alcuni autori moderni.\nIn Spagna contro Sertorio.\nDopo la morte di Lepido, l'ultimo centro di resistenza della fazione democratica era costituito dalla Spagna dove Quinto Sertorio aveva dimostrato grande capacit\u00e0 organizzativa e notevole abilit\u00e0 militare; egli aveva costantemente accresciuto il territorio sotto il suo controllo e la forza del suo esercito reclutato in parte tra le popolazioni locali, e aveva messo in grande difficolt\u00e0 Metello Pio che era stato inviato sul posto dal Senato per reprimere la ribellione. La situazione avrebbe inoltre potuto peggiorare con il prevedibile arrivo nella penisola iberica dei superstiti mariani guidati da Perperna. Pompeo vide quindi la possibilit\u00e0 di continuare ad esercitare un importante incarico politico-militare recandosi con il suo esercito in Spagna per assumere la direzione delle operazioni contro il pericoloso Sertorio.\nEgli, nonostante le precise disposizioni di Lutazio Catulo che gli imponevano di cedere il comando e sciogliere il suo esercito, rimase minacciosamente alle porte di Roma con le legioni in armi in attesa che gli amici della sua fazione agissero dentro il Senato per favorirlo e concedergli il comando supremo in Spagna. Durante il dibattito tra gli uomini politici di Roma venne enfatizzata la minaccia costituita da Sertorio e la conseguente necessit\u00e0 di rinforzi; alla fine venne deciso di inviare in Spagna un nuovo proconsole con ampi poteri e un forte esercito per cooperare con Metello Pio. I due consoli rifiutarono di partire per la Spagna e quindi Pompeo divenne il naturale candidato ad assumere l'incarico; Lucio Filippo esalt\u00f2 in Senato l'abilit\u00e0 e l'esperienza di Pompeo; egli irrise alla pavidit\u00e0 dei consoli e proclam\u00f2 sarcasticamente che Pompeo sarebbe partito non come proconsole (\"pro consule\") ma \"al posto di entrambi i consoli\" (\"pro consulibus\").\nPompeo quindi ricevette il comando di un esercito di 30.000 legionari e 1.000 cavalieri con i quali decise di intraprendere una lunga marcia via terra fino alla Spagna; il condottiero, accompagnato da alcuni dei suoi migliori luogotenenti come Afranio, Petreio, Gabinio e Marco Terenzio Varrone, evit\u00f2 la strada costiera e attravers\u00f2 le Alpi al passo del Monginevro; quindi nell'autunno del 77 a.C. sconfisse alcune trib\u00f9 barbare, discese per la valle della Durance e infine affront\u00f2 e super\u00f2 l'aspra resistenza dei Salluvi. Dopo violenti combattimenti Pompeo raggiunse con il suo esercito la colonia di Narbona dove stabil\u00ec i quartieri invernali; egli intendeva riprendere le operazioni marciando lungo la costa mediterranea della Spagna per congiungersi con l'esercito di Metello Pio che era concentrato nell'attuale Andalusia con quartier generale a Cordova.\nNella primavera del 76 a.C. Pompeo mise in marcia il suo esercito, rinunci\u00f2 ad addentrarsi all'interno dove lo attendeva Sertorio e prefer\u00ec attraversare i Pirenei al passo del Pertus; quindi avanz\u00f2 con successo a sud dell'Ebro e si avvicin\u00f2 a Valenza dove si erano ritirati i luogotenenti di Sertorio, Perperna ed Erennio. Ben presto tuttavia la campagna si rivel\u00f2 molto difficile per Pompeo di fronte ad un capo abile e risoluto come Sertorio che, marciando a sud, gli sbarr\u00f2 il passo e mise l'assedio alla citt\u00e0 di Laurone, tra Valenza e Sagunto. Nella battaglia di Laurone Sertorio dimostr\u00f2 la sua superiore abilit\u00e0 tattica e Pompeo venne duramente sconfitto, la citt\u00e0 cadde in mano del nemico ed egli, privo dell'aiuto di Metello Pio, dovette ripiegare di nuovo a nord dell'Ebro. Secondo Plutarco, Pompeo dimostr\u00f2 eccesso di fiducia mentre Sertorio avrebbe ironizzato pesantemente sulla giovinezza e l'avventatezza del suo avversario.\nDopo aver rinforzato e addestrato le sue truppe durante l'inverno, nel 75 a.C. Pompeo riprese la campagna cercando nuovamente di collegarsi con l'esercito di Metello Pio scendendo verso la piana di Valenza; il condottiero inizialmente ottenne alcuni successi; l'esercito sertoriano guidato da Perperna ed Erennio venne sbaragliato a Valenza e lo stesso Erennio venne ucciso. Dopo questa vittoria, Pompeo marci\u00f2 direttamente contro Sertorio senza attendere l'arrivo di Metello che nel frattempo aveva vinto e ucciso Lucio Irtuleio nella battaglia di Segovia. Pompeo e Sertorio si affrontarono nell'aspra e incerta battaglia del fiume Sucrone; secondo Plutarco, Pompeo, desideroso di ottenere la vittoria decisiva, affrett\u00f2 la battaglia temendo l'arrivo di Metello Pio che avrebbe potuto sottrargli una parte dei meriti. Durante la battaglia Pompeo, al comando dell'ala destra del suo esercito, venne affrontato direttamente dalle truppe guidate da Sertorio; dopo violenti combattimenti, i sertoriani ebbero la meglio, Pompeo venne ferito da un avversario ad una coscia ma riusc\u00ec a tagliargli la mano e a sfuggire abbandonando il cavallo riccamente bardato. Alla fine l'arrivo delle legioni di Metello Pio costrinse Sertorio a interrompere la battaglia e ripiegare in salvo; al termine degli scontri Pompeo e Metello si incontrarono amichevolmente.\nLa campagna contro la brillante guerriglia del \"dux\" romano dur\u00f2 dal 76 a.C. al 71 a.C. \u00c8 significativo che la guerra infine fu vinta solo grazie all'assassinio di Sertorio e non perch\u00e9 Pompeo o Metello Pio fossero stati in grado di ottenere una netta vittoria sul campo di battaglia.\nNei mesi successivi alla morte di Sertorio, tuttavia, Pompeo rivel\u00f2 uno dei suoi talenti pi\u00f9 significativi: il genio per l'organizzazione e la gestione di una provincia conquistata. Sistemi di governo giusti e generosi fecero estendere il suo controllo su tutta la Spagna e sulla Gallia meridionale.\nContro gli schiavi di Spartaco.\nFu quando Marco Licinio Crasso si trov\u00f2 in difficolt\u00e0 contro Spartaco alla fine della rivolta degli schiavi del 71 a.C., che Pompeo torn\u00f2 in Italia con il suo esercito per mettere fine alla sommossa.\nPompeo ebbe modo di contribuire al soffocamento della rivolta servile; oltre 5.000 schiavi in fuga vennero bloccati e completamente distrutti dalle legioni pompeiane; egli pot\u00e9 enfaticamente comunicare al Senato che, mentre Licinio Crasso aveva sconfitto in battaglia campale il grosso dell'esercito di Spartaco, lui aveva \"estirpato la guerra fino alle radici\". Gli avversari si lagnarono e, specialmente Crasso, sostennero che Pompeo stava cercando di raccogliere tutta la gloria per il successo ottenuto. Ci\u00f2 avrebbe assicurato l'inimicizia perenne tra Crasso e Pompeo, che dur\u00f2 per pi\u00f9 di un decennio. Tornato a Roma, Pompeo celebr\u00f2 il suo secondo trionfo extralegale per le vittorie in Spagna. Gli ammiratori vedevano in Pompeo il comandante militare pi\u00f9 brillante dell'epoca. Nel 71 a.C., a soli 35 anni (cfr. cursus honorum), Pompeo fu eletto per la prima volta console, per il 70 a.C. come partner pi\u00f9 giovane di Crasso, grazie all'appoggio irresistibile della popolazione romana.\nPirati ed Oriente.\nNel 69 a.C., Pompeo era il beniamino delle masse romane anche se molti ottimati erano profondamente sospettosi delle sue intenzioni. Il suo primato nello Stato fu accresciuto da due incarichi proconsolari straordinari, senza precedenti nella storia romana. Nel 67 a.C., due anni dopo il suo consolato, Pompeo fu nominato comandante di una flotta speciale per condurre una campagna contro i pirati che infestavano il Mar Mediterraneo. Questo incarico, come ogni cosa nella vita di Pompeo, fu circondato da polemiche.\nLa fazione conservatrice del Senato era sospettosa sulle sue intenzioni e impaurita dal suo potere. Gli ottimati provarono con ogni mezzo ad evitarla. Significativamente, Cesare faceva parte di quella manciata di senatori che sostennero il comando di Pompeo fin dall'inizio. La nomina allora fu avanzata dal tribuno della plebe Aulo Gabinio che propose la \"Lex Gabinia\", che assegnava a Pompeo il comando della guerra contro i pirati del Mediterraneo, con un ampio potere che gli assicurava il controllo assoluto sul mare e anche sulle coste per 50 miglia all'interno, ponendolo al di sopra di ogni capo militare in oriente.\nE mentre Lucio Licinio Lucullo era ancora impegnato con Mitridate e Tigrane II d'Armenia, Pompeo riusciva a ripulire l'intero bacino del Mediterraneo dai pirati, strappando loro l'isola di Creta, le coste della Licia, della Panfilia e della Cilicia, dimostrando straordinaria precisione, disciplina e abilit\u00e0 organizzativa (nel 67 a.C.). La \"Cilicia\" vera e propria (\"Trachea\" e \"Pedias\"), che era stata covo di pirati per oltre quarant'anni, fu cos\u00ec definitivamente sottomessa. In seguito a questi eventi la citt\u00e0 di Tarso divenne la capitale dell'intera provincia romana. Furono poi fondate ben 39 nuove citt\u00e0. La rapidit\u00e0 della campagna indic\u00f2 che Pompeo aveva avuto talento, come comandante militare, anche in mare, con forti capacit\u00e0 logistiche. Pompeo era l'eroe del momento.\nFu allora incaricato di condurre una nuova guerra contro Mitridate VI re del Ponto, in Oriente (nel 66 a.C.), grazie alla lex Manilia, proposta dal tribuno della plebe Gaio Manilio, e appoggiata politicamente da Cesare e Cicerone. Quest'ultimo in particolare esalt\u00f2 in Senato la grandezza di Pompeo definendolo come colui che \"ha fatto pi\u00f9 campagne di quanti gli altri non ne abbiano lette, ha conquistato pi\u00f9 province di quante gli altre non ne abbiano desiderate\".\nQuesto comando affidava a Pompeo essenzialmente la conquista e la riorganizzazione dell'intero Mediterraneo orientale, avendo il potere di proclamare quali fossero i popoli clienti e quelli nemici con un potere illimitato mai prima d'allora conferito ad altri, e attribuendogli tutte le forze militari al di l\u00e0 dei confini dell'Italia romana. Tale incarico fu il secondo in cui Cesare si espresse a favore di Pompeo.\nEgli, avendo capito che era necessario continuare la guerra contro Mitridate, comp\u00ec i necessari preparativi, richiamando in servizio anche la legione \"Valeriana\". Giunto in Galazia, proveniente dal sud dopo aver attraversato le \"porte della Cilicia\", incontrava Lucullo sulla via del ritorno in un villaggio di questa regione (a Danala presso il popolo dei Trocmi):\nPompeo, durante il turbolento incontro con Lucullo, avrebbe affermato che il suo predecessore non aveva combattuto una vera guerra ma aveva affrontato solo \"l'apparato teatrale e scenografico di due re\", mentre ora lasciava a Pompeo il compito di combattere contro un esercito di Mitridate addestrato e rafforzato. Lucullo replic\u00f2 sarcasticamente che il suo rivale era giunto per combattere \"un fantasma di guerra\" e, come era solito, arrivava, come un \"uccello pigro su cadaveri\", per togliere la gloria della vittoria ai veri protagonisti del conflitto; in precedenza si era comportato allo stesso modo con Catulo, Crasso e Metello Pio.\nLe campagne durarono dal 66 a.C. al 62 a.C. e furono condotte da Pompeo con tale capacit\u00e0 militare e amministrativa che, Roma annesse gran parte dell'Asia sotto un saldo controllo. Pompeo non solo distrusse Mitridate, ma sconfisse anche Tigrane il grande, re di Armenia, con cui in seguito fiss\u00f2 dei trattati. Conquist\u00f2 la Siria, allora sotto il dominio di Antioco XIII, e poi mosse verso Gerusalemme, che occup\u00f2 in breve tempo.\nDecise quindi di riorganizzare l'Oriente romano e le alleanze che vi gravitavano attorno (si veda Regno cliente). A Tigrane II lasci\u00f2 l'Armenia; a Farnace il Bosforo; ad Ariobarzane la Cappadocia e alcuni territori limitrofi; ad Antioco di Commagene aggiunse Seleucia e parti della Mesopotamia che aveva conquistato; a Deiotaro, tetrarca della Galazia, aggiunse i territori dell'Armenia Minore, confinanti con la Cappadocia; fece di Attalo il principe di Paflagonia e di Aristarco quello della Colchide; nomin\u00f2 Archelao sacerdote della dea venerata a Comana; e infine fece di Castore di Phanagoria, un fedele alleato e amico del popolo romano.\nIl proconsole romano decise, inoltre, di fondare alcune nuove citt\u00e0, come Nicopoli al Lico in Armenia Minore, chiamata cos\u00ec in ricordo della vittoria ottenuta su Mitridate; poi \"Eupatoria\", costruita dal re pontico e intitolata a se stesso, ma poi distrutta perch\u00e9 aveva ospitato i Romani, che Pompeo ricostru\u00ec e rinomin\u00f2 \"Magnopolis\". In Cappadocia ricostru\u00ec \"Mazaca\", che era stata completamente distrutta dalla guerra. Restaur\u00f2 poi molte altre citt\u00e0 in molte regioni, che erano state distrutte o danneggiate, nel Ponto, in Palestina, Siria Coele e in Cilicia, dove aveva combattuto la maggior parte dei pirati, e dove la citt\u00e0, in precedenza chiamata Soli, fu ribattezzata \"Pompeiopolis\".\nPompeo non solo era riuscito a distruggere Mitridate nel 63 a.C., ma anche a battere Tigrane il grande, re di Armenia, con cui in seguito fiss\u00f2 dei trattati. Pompeo impose una riorganizzazione generale ai re delle nuove province orientali, tenendo intelligentemente conto dei fattori geografici e politici connessi alla creazione di una nuova frontiera di Roma in oriente. Le ultime campagne militari avevano cos\u00ec ridotto il Ponto, la Cilicia campestre, la Siria (\"Fenicia\", \"Coele\" e \"Palestina\") a nuove province romane, mentre Gerusalemme era stata conquistata. La provincia d'Asia era stata a sue volta ampliata, sembra aggiungendo Frigia, parte della Misia adiacente alla Frigia, in aggiunta Lidia, Caria e Ionia. Il Ponto fu quindi aggregato alla Bitinia, venendo cos\u00ec a formare un'unica provincia di Ponto e Bitinia. A ci\u00f2 si aggiungeva un nuovo sistema di \"clientele\" che comprendevano dall'Armenia di Tigrane II, al Bosforo di Farnace, alla Cappadocia, Commagene, Galazia, Paflagonia, fino alla Colchide.\nCon l'inverno del 63-62 a.C. Pompeo distribu\u00ec \"donativa\" all'esercito pari a 1.500 dracme attiche per ciascun soldato, e in proporzione agli ufficiali, il tutto per un costo complessivo di 16.000 talenti. Poi si rec\u00f2 ad Efeso, dove s'imbarc\u00f2 per l'Italia e per Roma (autunno del 62 a.C.).\nRitorno a Roma.\nSbarcato a Brindisi conged\u00f2 i suoi soldati e li rimand\u00f2 alle loro case. Mentre si avvicinava alla capitale fu accolto da continue processioni di gente di ogni et\u00e0, compresi i senatori, tutti ammirati per la sua incredibile vittoria conseguita contro un nemico tanto temibile e irriducibile come Mitridate, e, allo stesso tempo, avendo portato cos\u00ec tante nazioni ad essere poste sotto il controllo romano, estendendo i confini repubblicani fino all'Eufrate. Per questi successi il Senato gli decret\u00f2 il meritato trionfo il 29 settembre del 61 a.C. e fu acclamato da tutta l'assemblea con il nome di \"Magnus\". Si trattava del suo terzo trionfo (celebrato il giorno del quarantacinquesimo compleanno di Pompeo). Dur\u00f2 due interi giorni l'enorme parata di prede, prigionieri (tra cui 324 tra satrapi e loro familiari dati in ostaggio, compresi il figlio di Tigrane II e sette figli di Mitridate VI), l'esercito e i vessilli che descrivevano scene di battaglia riempirono tutta la strada tra il Campo Marzio e il tempio di Giove Ottimo Massimo. Per completare i festeggiamenti, Pompeo offr\u00ec un banchetto trionfale e fece parecchie donazioni al popolo di Roma, aumentando ulteriormente la sua popolarit\u00e0.\nTornato a Roma, desiderava candidarsi per un secondo consolato. Le leggi romane dichiaravano che un comandante militare non poteva attraversare il \"pomerium\" senza perdere il diritto al trionfo, ma un candidato doveva essere in citt\u00e0 per presentarsi personalmente per l'elezione. Pompeo prov\u00f2 ad usare la diplomazia e chiese al senato di posporre l'elezione consolare per il giorno dopo il trionfo. Gli ottimati, guidati da Catone Uticense, si opposero fortemente e forzarono Pompeo a scegliere. Egli scelse il trionfo, ma non pot\u00e9 candidarsi per il consolato. Se non poteva essere scelto, almeno poteva corrompere gli elettori per scegliere il suo candidato, Afranio. Secondo parecchie fonti, ci fu uno scandalo enorme con gli elettori che si dirigevano in massa alla casa di Pompeo fuori del \"pomerium\".\n\u00c8 in seguito a questi successi che Pompeo si guadagn\u00f2 il \"cognomen\" di \"Magno\", \"Grande\". Egli era ormai all'apice del successo, ma durante i cinque anni di assenza da Roma era sorta nell'Urbe una nuova stella. Occupato com'era in Asia durante i disordini seguiti alla congiura di Catilina, fu il giovane Giulio Cesare ad opporre la sua volont\u00e0 a quella del console Cicerone e del resto degli ottimati. Il suo vecchio collega e avversario, Crasso, aveva prestato fondi a Cesare per farlo emergere politicamente. Cicerone era in eclissi, perseguitato dalle cattive intenzioni di Publio Clodio e dalle sue bande. Nuove alleanze erano state create e l'eroe delle conquiste asiatiche stava per essere messo fuori dai giochi.\nDi nuovo a Roma, Pompeo abilmente allontan\u00f2 i suoi eserciti, smentendo i timori che intendesse passare dalle sue conquiste al dominio di Roma come dittatore. Tuttavia era pur sempre un sommo stratega; cerc\u00f2 semplicemente nuovi alleati e tir\u00f2 le fila dietro le scene politiche. Gli ottimati avevano combattuto di nuovo per avere il controllo di gran parte del potere reale nel senato; nonostante i suoi sforzi, Pompeo trov\u00f2 che le loro azioni erano contro di lui. I suoi cospicui accordi in Oriente non furono ratificati subito. Le terre pubbliche che aveva promesso ai suoi veterani non arrivavano. Pompeo, anche se aveva fissato una linea prudente per evitare di offendere i conservatori, era sempre pi\u00f9 sconcertato dalla riluttanza degli ottimati a riconoscere i suoi solidi successi. La frustrazione e la costernazione lo avrebbero spinto ben presto verso nuove e ineluttabili alleanze politiche.\nCesare e il Primo Triumvirato.\nPompeo e Crasso non avevano stima e fiducia reciproche, ma nel periodo antecedente al 61 a.C. si ritenevano entrambi ostacolati: una tassa proposta da Crasso era stata rigettata e i veterani di Pompeo restavano ignorati. Cesare, di ritorno dal servizio in Spagna e pronto per candidarsi al consolato si inser\u00ec tra i due uomini, riuscendo in qualche modo a creare un'alleanza politica sia con Pompeo che con Crasso (il cosiddetto primo triumvirato). Pompeo e Crasso lo avrebbero aiutato ad essere eletto console e lui avrebbe usato il proprio potere di console per favorire le loro leggi. Catone, citato da Plutarco, pi\u00f9 tardi avrebbe affermato che la tragedia di Pompeo non era stata essere il nemico sconfitto di Cesare, ma esserne stato troppo a lungo amico e sostenitore.\nIl consolato tempestoso di Cesare del 59 a.C. port\u00f2 a Pompeo non solo la terra e gli insediamenti che desiderava, ma anche una nuova moglie: la giovane figlia di Cesare, Giulia. Dopo che Cesare si fu assicurato il comando proconsolare in Gallia alla fine dell'anno consolare, a Pompeo fu dato il governo della Spagna ulteriore, cosicch\u00e9 potesse restare a Roma.\nCesare stava accrescendo la sua fama di genio militare. Dal 56 a.C. i legami fra i tre uomini cominciarono a sfilacciarsi; Cesare chiam\u00f2 prima Crasso, poi Pompeo ad una riunione segreta a Lucca per ripensare sia la strategia che le tattiche. Ormai Cesare non era pi\u00f9 il socio sottoposto e silenzioso del trio. A Lucca fu deciso che Pompeo e Crasso avrebbero di nuovo avuto il consolato nel 55 a.C. Alla loro elezione, il comando di Cesare in Gallia sarebbe stato prolungato per altri cinque anni, mentre Crasso avrebbe ricevuto il comando in Siria (da dove sarebbe potuto partire per conquistare la Partia ed estendere i propri successi). Pompeo avrebbe continuato a governare la Spagna \"in absentia\" dopo il loro anno consolare. Questa volta, tuttavia, l'opposizione ai tre uomini era elettrica; si ricorse alla corruzione su una scala senza precedenti per assicurare l'elezione di Pompeo e di Crasso nel 55. I loro sostenitori ricevettero la maggior parte dei restanti incarichi importanti. La violenza fra Publio Clodio e le altre fazioni aumentava e l'agitazione civile stava diventando endemica.\nGuerra civile e morte.\nPompeo non sembr\u00f2 rendersi conto della crescente potenza e influenza di Cesare; egli continu\u00f2 a mostrarsi noncurante e sicuro della propria superiorit\u00e0 e del suo enorme prestigio; di fronte agli avvertimenti dei suoi simpatizzanti giunse al punto di affermare che la mancanza di truppe pronte all'azione per fronteggiare eventualmente il suo rivale non sarebbe stata un problema grave: \"in qualsiasi parte dell'Italia io batta il piede, sorgeranno eserciti di fanti e di cavalieri!\".\nNella primavera del 49 a.C., quando Cesare pass\u00f2 il Rubicone e le sue legioni attraversavano la penisola, Pompeo ordin\u00f2 di abbandonare Roma. Le sue legioni fuggirono a sud verso Brundisium, dove Pompeo intendeva ritrovare nuovo vigore per intraprendere la guerra contro Cesare in Oriente. Durante quegli eventi, quasi incredibilmente, n\u00e9 Pompeo n\u00e9 il Senato pensarono a prelevare le ampie risorse dell'erario, che furono lasciate a disposizione di Cesare quando il suo esercito entr\u00f2 a Roma.\nEssendo riuscito a sfuggire per poco a Cesare con la fuga a Brindisi, Pompeo riguadagn\u00f2 sicurezza nell'assedio di Dyrrhachium, dove Cesare si era trovato in grande difficolt\u00e0. Tuttavia, non riuscendo a sfruttare il momento critico di Cesare, Pompeo perse la possibilit\u00e0 di distruggere le sue armate. Come afferm\u00f2 Cesare stesso, \u00ab...oggi il nemico avrebbe vinto, se avesse avuto un comandante che sapesse vincere.\u00bb (Plutarco, 65). Con Cesare alle costole, i conservatori condotti da Pompeo fuggirono in Grecia. Gli eserciti si scontrarono nella battaglia di Farsalo nel 48 a.C. Lo scontro fu duro per entrambi gli schieramenti ma alla fine le truppe del futuro dittatore di Roma conquistarono la vittoria, segnando cos\u00ec l'inequivocabile sconfitta di Pompeo. Come tutti gli altri conservatori, egli dovette fuggire per salvarsi la vita. Incontr\u00f2 la moglie Cornelia e il figlio Sesto Pompeo sull'isola di Lesbo, dove, ricongiuntosi con la propria famiglia, si chiese dove avrebbe potuto recarsi. La decisione fu, forse suggerita dall'amico Teofane di Mitilene, di fuggire in Egitto.\nArrivato in Egitto, il destino di Pompeo fu deciso dai consiglieri del giovane re Tolomeo, tra i quali Potino, l'eunuco e Achilla, generale dell'esercito tolemaico. Mentre Pompeo aspettava in mare aperto un accordo, essi si proposero di assassinarlo, al fine di ingraziarsi Cesare gi\u00e0 in viaggio per l'Egitto. Il 28 settembre, il giorno precedente al suo cinquantottesimo compleanno, Pompeo Magno fu adescato col pretesto di un'udienza a bordo di una piccola barca in cui riconobbe due vecchi compagni d'arme dalle gloriose campagne militari della sua giovinezza, il tribuno Lucio Settimio e il centurione Salvio. Ma mentre era seduto nella barca, studiando il suo discorso per Tolomeo, venne da loro pugnalato alla schiena con una spada e un pugnale. Non paghi, essi decapitarono il suo cadavere, il cui busto fu sprezzantemente lasciato incustodito e nudo sulla spiaggia, dove venne ritrovato dal suo liberto, Filippo, che organizz\u00f2 un semplice funerale cremando il corpo su una pira ricavata dal fasciame di una nave.\nCesare arriv\u00f2 poco dopo, e come regalo di benvenuto ricevette la testa di Pompeo e il suo anello in un cesto. Eppure, Cesare non fu contento di vedere il suo nemico, una volta suo alleato e genero, assassinato dai traditori. Quando uno schiavo gli offr\u00ec la testa di Pompeo, \u00ab... si gir\u00f2 via con ripugnanza, come da un assassino; e quando ricevette l'anello con il sigillo di Pompeo su cui era inciso un leone che tiene una spada nelle sue zampe, scoppi\u00f2 in lacrime.\u00bb (Plutarco, 80). Depose Tolomeo, fece giustiziare Potino ed elev\u00f2 Cleopatra al trono dell'Egitto. Cesare diede le ceneri di Pompeo e l'anello a Cornelia, che le port\u00f2 indietro nelle sue propriet\u00e0 in Italia.\nAlla fine del 45 a.C., Pompeo fu deificato dal senato su richiesta di Cesare. Ironia della sorte, Cesare fu assassinato, alle Idi di marzo del 44 a.C., nel teatro di Pompeo, ai piedi della statua del suo defunto rivale. Si dice che in punto di morte Cesare abbia rivolto preghiere al suo migliore amico, genero e maggior avversario.\nConsiderazioni storiche.\nIn generale molti dei principali storici antichi hanno giudicato in modo favorevole Gneo Pompeo; se Publio Cornelio Tacito non lo ritenne meno dispotico di Giulio Cesare, Plutarco e soprattutto Gaio Velleio Patercolo ne hanno lodato la \"rettitudine\", la \"probit\u00e0\", la moderazione nella vita civile. Velleio Patercolo afferma che occorrerebbero \"molti volumi\" per descriverne la \"grandezza\" e lo giudica, oltre che \"dux bello peritissimus\" (\"condottiero di grande abilit\u00e0 in guerra\") e con un'\"eccezionale esperienza nelle armi\", \"privo di quasi tutti i vizi\". Plutarco sottolinea la grande \"benevolenza\" che ricevette sempre dal popolo, a differenza del padre Pompeo Strabone, che si mantenne inalterata anche nella fase delle sconfitte; lo scrittore greco enumera le qualit\u00e0 positive di Pompeo: \"la semplicit\u00e0 del tenore di vita, l'abilit\u00e0 militare, l'eloquenza persuasiva, la lealt\u00e0 del carattere, l'affabilit\u00e0 nei rapporti umani\".\nSia per gli storici del suo tempo che per quelli successivi, la vita di Pompeo fu semplicemente troppo irrealistica per essere vera. Non esisteva un precedente storico soddisfacente di un grande uomo che, avendo realizzato con i propri sforzi trionfi straordinari, avesse tuttavia perso tutto il potere e l'influenza guadagnatisi e infine fosse stato assassinato proditoriamente.\nEgli fu l'uomo politico pi\u00f9 in vista della Roma repubblicana, e parve impossibile che, nonostante ci\u00f2, il suo potere fosse stato abbattuto da Cesare. Forse per questo Pompeo venne idealizzato come eroe dal tragico destino quasi immediatamente dopo Farsalo: Plutarco lo ha ritratto infatti come il vero Alessandro romano, puro di cuore e di mente, distrutto dalle ciniche ambizioni della classe politica che lo attorniava."}
{"id": "43956", "revid": "767487", "url": "https://it.wikipedia.org/wiki?curid=43956", "title": "Dancer in the Dark", "text": "Dancer in the Dark \u00e8 un film del 2000 diretto da Lars von Trier, vincitore della Palma d'oro per il miglior film al 53\u00ba Festival di Cannes. Il film costituisce l'ultimo capitolo della trilogia del cuore d'oro, iniziata con \"Le onde del destino\" e \"Idioti\".\nLa pellicola del regista danese rappresenta uno dei pi\u00f9 originali ed innovativi musical degli ultimi anni, girato interamente con la camera a mano, traballante e a volte quasi \"ubriaca\". Solamente quando la protagonista Selma (Bj\u00f6rk) si lascia andare al canto e al ballo, le sue passioni, ed evade dalla realt\u00e0 quasi sognando, dando vita ai momenti musicali del film, vengono usate pi\u00f9 macchine da presa contemporaneamente (addirittura 100 in una delle scene principali, quella del treno).\nEstremamente drammatico, \u00e8 stato definito dallo stesso autore una sorta di anti-musical.\nTrama.\nSelma \u00e8 una giovane immigrata che dalla Cecoslovacchia \u00e8 arrivata negli Stati Uniti, insieme al figlio Gene. Selma, per\u00f2, \u00e8 affetta da una grave malattia agli occhi che la sta rendendo, a poco a poco, completamente cieca, impedendole di lavorare e di dedicarsi alla sua grande passione, i musical hollywoodiani. Proprio la musica ed il ballo, infatti, sono per Selma l'unica via di fuga dalla realt\u00e0, dei sogni isolati all'interno dell'incubo della sua vita.\nLa ragazza continua a lavorare duramente, accumulando straordinari su straordinari, per pagare l'operazione che potr\u00e0 salvare il figlio, affetto dalla sua stessa malattia, dalla cecit\u00e0, ma l'uomo che ospita la sua roulotte nel suo giardino, un amico poliziotto di cui si fida, approfitter\u00e0 della sua menomazione per ingannarla e rubarle tutti i risparmi. Da questo momento per Selma tutto diventer\u00e0 sempre pi\u00f9 difficile.\nAndr\u00e0 a richiedere indietro il denaro, ma il poliziotto preferir\u00e0 farsi uccidere, anzi chieder\u00e0 egli stesso di essere ucciso, piuttosto che restituire il maltolto. Questo comportamento \u00e8 dovuto al fatto che il poliziotto si \u00e8 trovato nella condizione di dover derubare Selma in quanto tutti i suoi soldi, per lo pi\u00f9 ereditati sono svaniti a causa di una serie di investimenti sbagliati e l'uomo non vuole che la moglie lo venga a sapere. Prima di morire fa promettere a Selma di non rivelare questi fatti.\nArrestata l'operaia si trova processata per omicidio e rischia la condanna a morte. Se rivelasse i retroscena dell'omicidio, ovvero il furto subito, la pena sarebbe attenuata, ma Selma preferisce non parlare e onorare la promessa fatta al poliziotto. Viene, di conseguenza, condannata a morte per impiccagione.\nDopo altri ricorsi, che verranno fermati da lei stessa per non spendere tutti i soldi, che invece serviranno per le cure per il figlio, Selma viene impiccata in carcere.\nColonna sonora.\nLa colonna sonora eseguita dalla cantante Bjork \u00e8 molto particolare, ogni traccia inizia con dei rumori che mutano in musica, \u00e8 un chiaro richiamo alla \"Noise music\". Ad esempio, la canzone \"Cvalda\" inizia con i rumori della fabbrica per poi trasformarsi in un brano da cabaret, mentre la canzone \"I've seen it all\" inizia con i rumori del treno sui binari e le voci degli operai che sfruttano il treno per gli spostamenti, passando poi dal rumore alla musica e al canto.\nAlcune delle canzoni cantate da Bj\u00f6rk nel film sono state poi raccolte nell'album \"SelmaSongs\", in cui vengono affrontate nuovamente e registrate senza imperfezioni. \"I've Seen It All\" viene ricantata duettando con Thom Yorke, il cantante dei Radiohead.\nProduzione.\nI rapporti tra Bj\u00f6rk e il resto del cast furono molto tesi, al punto che la cantante abbandon\u00f2 improvvisamente il set per tre giorni dopo avere distrutto degli abiti di scena, dicendo che non se la sentiva di lavorare. \nQuando torn\u00f2 disponibile Lars von Trier le fece dire dal produttore che quel giorno era il regista che non se la sentiva, bloccando il set nonostante la perdita economica perch\u00e9 secondo von Trier \"ne valeva la pena\".\nIl giorno in cui i due si reincontrarono per girare la cantante cammin\u00f2 accanto al regista, sput\u00f2 per terra davanti a lui ed esclam\u00f2 \"Mr. von Trier, io la disprezzo\"."}
{"id": "43958", "revid": "1429175", "url": "https://it.wikipedia.org/wiki?curid=43958", "title": "Risonanza (chimica)", "text": "In chimica, si ha risonanza (o mesomeria) quando pi\u00f9 formule, dette \"formule limite\", concorrono a definire la vera struttura di una molecola. Viene simbolizzata con una freccia a due punte.\nDescrizione.\nL'esempio pi\u00f9 classico di risonanza \u00e8 quello che descrive la struttura del benzene e (pi\u00f9 in generale) dei composti aromatici.\nLa struttura del benzene non \u00e8 infatti quella di un ipotetico \"cicloesatriene\" con singoli e doppi legami alternati lungo l'anello. L'anello del benzene ha la forma di un esagono regolare e distanze di legame intermedie tra quelle tipiche di un legame singolo C-C ed un legame doppio C=C che non oscillano nel tempo. La vera struttura del benzene si pone a met\u00e0 strada tra le due possibili formule cicliche a legami singoli e doppi alternati; si dice pertanto che \u00e8 un ibrido di risonanza tra le due formule limite.\nIl contributo che ogni singola formula limite d\u00e0 all'ibrido di risonanza \u00e8 direttamente proporzionale alla stabilit\u00e0 della formula stessa. In effetti, alla struttura del benzene contribuiscono anche altre formule limite non indicate sopra (le formule di Dewar e di Ladenburg), il cui contributo \u00e8 per\u00f2 minimo rispetto alle due indicate (attribuite a Kekul\u00e9).\nLa risonanza \u00e8 un grande fattore di stabilit\u00e0 sia per le molecole, che per i radicali, che per gli ioni. Attraverso la risonanza un radicale o uno ione vengono stabilizzati per via della dispersione della carica elettrica o della delocalizzazione dell'elettrone spaiato che ne consegue. Il guadagno in stabilit\u00e0 viene sovente espresso in termini di energia di risonanza.\nLa risonanza spiega, ad esempio, l'enorme differenza di comportamento tra il cicloesanolo ed il fenolo. Tra i due, solo quest'ultimo manifesta un comportamento acido proprio perch\u00e9 l'anione che si forma dopo la perdita dello ione idrogeno \u00e8 stabilizzato dalla risonanza attraverso la dispersione della carica negativa sull'intero anello aromatico.\nAncora, \u00e8 la risonanza che conferisce il comportamento acido al gruppo carbossilico -COOH disperdendo la carica negativa sui due atomi di ossigeno del gruppo e rendendo assolutamente equivalenti i due atomi di ossigeno dello ione carbossilato\nMoltissimi anioni inorganici esistono sotto forma di strutture risonanti. Ad esempio lo ione nitrato, NO3-, e quello solfato, SO42-, posseggono strutture limite in cui alternativamente ogni atomo di ossigeno possiede la carica negativa. Il risultato finale consiste nella delocalizzazione della carica su tutti gli atomi di ossigeno presenti."}
{"id": "43962", "revid": "1534511", "url": "https://it.wikipedia.org/wiki?curid=43962", "title": "Insieme complemento", "text": "Nella teoria degli insiemi e in altri campi della matematica, il complemento di un insieme \u00e8 l'insieme degli elementi che non appartengono a quell'insieme. Gli insiemi complemento si dividono nei complementi relativi (detti anche \"insieme differenza\") e nei complementi assoluti.\nComplemento relativo.\nAvendo due insiemi formula_1 e formula_2, il complemento di \"formula_1 rispetto a formula_2\" o l'insieme differenza \"formula_2 meno formula_1\", \u00e8 formato dai soli elementi di formula_2 che non appartengono ad formula_1. Esso si indica solitamente come formula_9 oppure come formula_10. Formalmente abbiamo: \nSi noti che l'insieme differenza formula_10 \u00e8 un sottoinsieme dell'insieme formula_2.\nProposizioni.\nSe formula_1, formula_2 e formula_20 sono insiemi, allora valgono le seguenti identit\u00e0:\nComplemento assoluto.\nIl complemento assoluto \u00e8 un caso particolare del complemento relativo.\nSe \u00e8 definito un insieme universo formula_29, si definisce complemento assoluto di formula_1 come il complemento relativo di formula_1 rispetto ad formula_29. Formalmente abbiamo:\nIl complemento assoluto, indicato anche come formula_34, rappresenta anche il NOT nell'algebra Booleana.\nA titolo di esempio, se l'insieme universale \u00e8 l'insieme dei numeri naturali, allora il complemento dell'insieme dei numeri dispari \u00e8 l'insieme dei numeri pari.\nLa prossima proposizione riporta alcune propriet\u00e0 fondamentali del complemento assoluto in rapporto alle operazioni insiemistiche di unione e intersezione.\nSe formula_1 e formula_2 sono sottoinsiemi di un insieme universo formula_29, allora valgono le seguenti identit\u00e0.\nLe prime due leggi di complementarit\u00e0 mostrano che se formula_1 \u00e8 un sottoinsieme non vuoto di formula_29, allora formula_51 \u00e8 una partizione di formula_29."}
{"id": "43963", "revid": "9416", "url": "https://it.wikipedia.org/wiki?curid=43963", "title": "Differenza (insiemistica)", "text": ""}
{"id": "43966", "revid": "1446238", "url": "https://it.wikipedia.org/wiki?curid=43966", "title": "Targhe d'immatricolazione della Grecia", "text": "Le targhe d'immatricolazione della Grecia vengono utilizzate per identificare i veicoli immatricolati nel Paese mediterraneo.\nSistema attuale.\nLe targhe ordinarie emesse in Grecia, le cui dimensioni sono di 520 \u00d7 110 mm, presentano caratteri neri su sfondo bianco; a sinistra \u00e8 visibile la banda blu con le dodici stelle gialle disposte in cerchio dell'Unione europea, introdotta nel 2004, che sormonta la sigla automobilistica internazionale GR di colore bianco. Dal 1983 la combinazione consiste in tre lettere, delle quali le prime due (a volte anche la terza) identificano l'area di immatricolazione o il suo capoluogo, seguite da un trattino e un numero a quattro cifre da 1000 a 9999. &lt;br&gt;Vengono utilizzate solamente le lettere presenti sia nell'alfabeto greco che in quello latino: \u0391, \u0392, \u0395, \u0396, \u0397, \u0399, \u039a, \u039c, \u039d, \u039f, \u03a1, \u03a4, \u03a5 e \u03a7. &lt;br&gt;Sopra il trattino oppure, nelle targhe su due linee, in basso a sinistra, \u00e8 impresso su un bollino rotondo di colore grigio lo stemma di una croce a bracci uguali (come quella dell'emblema nazionale), attorno alla quale sono scritte in stampatello le parole \"\u0395\u039b\u039b\u0397\u039d\u0399\u039a\u0397 \u0394\u0397\u039c\u039f\u039a\u03a1\u0391\u03a4\u0399\u0391\" (\"DEMOCRAZIA ELLENICA\"). &lt;br&gt;Le targhe su due linee per autoveicoli e motoveicoli misurano 230 \u00d7 240 mm, quelle dei ciclomotori 200 \u00d7 120 mm. &lt;br&gt;Fin dal 1976 questi ultimi si contraddistinguono per una linea orizzontale che separa le due o tre lettere in alto, seriali e non identificative dell'area d'immatricolazione, dal numero di quattro cifre (di dimensioni maggiori) posizionato sulla riga inferiore; i caratteri standard sono neri su fondo bianco oppure bianchi o grigio argento su fondo nero.\nPrima del 2004 le targhe d'immatricolazione posteriori misuravano 425 \u00d7 120 mm, quelle anteriori 330 \u00d7 100 mm.\nSigle automobilistiche ed unit\u00e0 periferiche corrispondenti.\nNel seguente elenco sono riportati tra parentesi i capoluoghi nei soli casi in cui non vi sia coincidenza con le rispettive unit\u00e0 periferiche (suddivisioni territoriali che hanno sostituito le prefetture dal 1\u00ba gennaio 2011): \nSigle riservate ai motoveicoli e ai ciclomotori.\nIl numero seriale dopo le lettere inizia da 1 e termina con 999. La banda blu dell'Unione europea \u00e8 stata introdotta nel 2006.\nSistema utilizzato dal 1972 al 31/12/1982.\nTra il 1972 e il 31 dicembre 1982 le targhe emesse erano simili a quelle in uso negli anni successivi; si differenziavano per il numero delle lettere che precedevano le cifre: due anzich\u00e9 tre. Fra cifre e lettere era posizionato un trattino. La serie numerica iniziava con 1 e terminava con 999 nei motocicli, mentre negli altri veicoli incominciava con 1000 e terminava con 9999. &lt;br&gt;Le targhe posteriori avevano a sinistra due bollini rotondi: quello in alto con lo stemma nazionale, quello in basso (colorato) con l'indicazione dei due mesi entro i quali il proprietario del veicolo doveva effettuare il controllo tecnico annuale; a destra era invece impresso un codice numerico di dimensioni ridotte (con le cifre allineate in verticale se erano due) che identificava la prefettura. Alcune sigle automobilistiche erano comuni a pi\u00f9 di una prefettura, per cui era necessario considerare anche la prima cifra dopo le lettere.&lt;br&gt;Dal 2001 le targhe degli autoveicoli e motoveicoli immatricolati con questo sistema possono essere riemesse con il formato attuale.\nSistema in uso dal 1956 al 31/12/1971.\nNel 1956 il sistema consisteva semplicemente in un numero variabile di cifre. Si inizi\u00f2 da \"1\" fino ad arrivare a circa \"451000\", sebbene non tutte le combinazioni numeriche venissero utilizzate. I caratteri erano neri su fondo bianco. Su una banda generalmente azzurra, posizionata nella parte superiore delle targhe anteriori e posteriori, una o due lettere bianche a sinistra identificavano l'area di immatricolazione, mentre un'altra o altre due lettere dello stesso colore, a destra del bollino rotondo con lo stemma nazionale, indicavano il tipo di veicolo e il suo uso (per esempio privato o pubblico, vd. \"infra\"). A partire dal 1960 le targhe anteriori non ebbero pi\u00f9 la banda azzurra in alto e la loro altezza si ridusse. I proprietari dei veicoli con targhe di questo formato non dovettero sostituirle quando nel 1972 fu introdotto il sistema con la serie alfanumerica. \u00c8 tuttora possibile notare queste targhe su alcuni veicoli immatricolati negli anni suddetti."}
{"id": "43970", "revid": "1446238", "url": "https://it.wikipedia.org/wiki?curid=43970", "title": "Targhe d'immatricolazione della Repubblica Ceca", "text": "Le targhe d'immatricolazione della Repubblica Ceca vengono utilizzate per identificare i veicoli immatricolati nel Paese centro-europeo.\nSistema in uso.\nLe dimensioni delle targhe d'immatricolazione (in ceco \"st\u00e1tn\u00ed pozn\u00e1vac\u00ed zna\u010dka\") per autoveicoli sono di 520 \u00d7 110 mm per le targhe normali, di 280 \u00d7 200 per quelle su due righe e di 340 \u00d7 200 mm per quelle dei veicoli commerciali e dei rimorchi. Vengono inoltre emesse targhe con formato americano (circa 300 \u00d7 150 mm) da apporre su quei veicoli, ad esempio di origine statunitense o giapponese, che presentano uno spazio ridotto per l'applicazione della targa posteriore.&lt;br&gt;Sulla sinistra si trovano la banda blu con le dodici stelle in cerchio dell'Unione europea e la sigla internazionale CZ di colore bianco, presente da maggio 2004; sono seguite da una combinazione alfanumerica di sette caratteri neri su fondo bianco. Il secondo carattere (il primo solamente nei veicoli speciali) \u00e8 una lettera che identifica la regione, in base al seguente schema introdotto tra il 29 giugno e il 17 luglio 2001:\nNella citt\u00e0 statutaria di Praga nonch\u00e9 nelle regioni della Boemia Centrale, Moravia Meridionale, Moravia-Slesia e \u00dast\u00ed \u00e8 posizionata, a destra del codice identificativo della regione (A, S, B, T e U rispettivamente), una lettera seriale progressiva da A a Z anzich\u00e9 una cifra, avendo esaurito tutte le combinazioni numeriche possibili. &lt;br&gt;Sulla targa posteriore, identica a quella anteriore come dimensione, sono incollati due adesivi di forma esagonale fra il gruppo dei primi tre o due caratteri e quello dei quattro restanti. Quello superiore, di colore rosso, indica il mese e l'anno di scadenza della revisione periodica; su quello inferiore, di colore verde, \u00e8 riportata la data (anche in questo caso mese ed anno) entro la quale deve essere effettuato il controllo dei gas di scarico. \nTarghe personalizzate.\nDa gennaio 2016 \u00e8 possibile richiedere targhe personalizzate quadrate o rettangolari, da alloggiare in posizione anteriore e posteriore, nelle quali tuttavia non possono essere utilizzate parole volgari o blasfeme, n\u00e9 le lettere G, O, Q e W o la combinazione \"CH\". Comportano mediamente un costo aggiuntivo di 5.000 corone ceche (circa 185 \u20ac) per un totale di 370 \u20ac. Non si possono inserire pi\u00f9 di otto caratteri, tra i quali ci dev'essere almeno una cifra. Queste targhe non forniscono indicazioni sulla regione d'immatricolazione.\nVeicoli elettrici.\nI proprietari di auto elettriche o ibride dal 1\u00ba aprile 2019 possono richiedere l'apposita targa speciale se le emissioni di CO\u2082 combinate non superano i 50 g/km. &lt;br&gt;Gli intestatari di veicoli a idrogeno possono richiedere di sostituire la targa con il vecchio formato; tale sostituzione \u00e8 gratuita e l'autorit\u00e0 competente ha 15 giorni di tempo per emettere la targa nuova.\nQueste targhe sono di colore nero su fondo bianco come quelle ordinarie, dalle quali si differenziano unicamente per le lettere fisse EL, seguite da una cifra, uno spazio per i bollini, due ulteriori cifre e due lettere.\nIl passaggio alle nuove targhe d'immatricolazione non \u00e8 obbligatorio: qualora il proprietario lo desideri, pu\u00f2 mantenere quelli originali. Ad ogni modo le nuove targhe consentono alle vetture elettriche varie agevolazioni, ad esempio quella di posteggiare gratuitamente nelle aree di parcheggio a pagamento.\nMotocicli e ciclomotori.\nIl formato delle targhe dei motocicli e dei ciclomotori \u00e8 quadrato; il blocco alfanumerico \u00e8 rispettivamente di sei e cinque caratteri. La targa \u00e8 disposta sempre su due linee. &lt;br&gt;Nei motocicli sulla riga superiore si trovano la banda blu con le dodici stelle in cerchio dell'Unione europea e la sigla automobilistica internazionale \"CZ\", una cifra e la lettera della regione; su quella inferiore \u00e8 posizionato un numero compreso tra 0000 e 9999. &lt;br&gt;Nei ciclomotori non \u00e8 presente la banda blu UE; una cifra \u00e8 anteposta o posposta alla lettera identificativa della regione in alto, le tre restanti (da 000 a 999) sono posizionate in basso. &lt;br&gt;Le dimensioni delle targhe sono di 200 \u00d7 160 mm per le moto e di 80 \u00d7 110 mm per i ciclomotori.\nParticolarit\u00e0 delle targhe dei rimorchi.\nIn Repubblica Ceca i rimorchi sono mezzi circolanti indipendenti. Dispongono quindi di una propria copertura assicurativa e di una propria targa che, come formato e numerazione, non si differenzia da quella degli autoveicoli. Ci\u00f2 permette ai proprietari di poter trainare il rimorchio con qualunque mezzo, anche non intestato a loro, senza dover applicare una targa ripetitrice di quella del veicolo trainante.&lt;br&gt;\nNell'apposito spazio \u00e8 incollato il solo bollino rosso della revisione periodica.\nTarghe e codici speciali (A = lettera identificativa della regione).\n- Il numero di due cifre che segue le sigle diplomatiche \"CD\", \"HC\", \"XS\" e \"XX\" identifica lo Stato della rappresentanza o l'organizzazione internazionale. \n- Negli automezzi militari le prime tre cifre (che per questo motivo nell'elenco sotto riportato sono scritte in grassetto) indicano l'anno di immatricolazione del veicolo iniziando da 000 = 1950 (per es.: 067 = 2017).\n- Alle auto a noleggio sono assegnate targhe che si differenziano da quelle ordinarie solo per i caratteri di colore rosso o marrone chiaro.\nCodici numerici in uso nelle targhe dei veicoli storici o partecipanti a rally.\nLe sole targhe dei veicoli storici oppure partecipanti a rally o ad altre competizioni sportive, da luglio 2006 antepongono alla lettera V o R, che li contraddistingue rispettivamente, un numero composto da due cifre e corrispondente all'ordine alfabetico con cui sono state assegnate le lettere identificative delle regioni: ad esempio Praga (A) ha il numero 01, la regione di Zl\u00edn (Z) il 14.\nSistema precedente (1960\u20132001).\nNelle targhe d'immatricolazione del vecchio formato le prime due lettere corrispondevano a un distretto secondo lo schema riportato qui sotto. Unica eccezione era Praga, le cui targhe iniziavano semplicemente con la \"A\", seguita da una seconda lettera che avanzava progressivamente dalla \"B\" alla \"Z\". &lt;br&gt;Il sistema, introdotto nel 1960 e terminato a luglio del 2001, \u00e8 stato condiviso fino al 1993 con la Slovacchia: le due nazioni erano infatti un unico Stato fino ad allora (Cecoslovacchia). &lt;br&gt;Dal 1960 al 1986 le lettere (due o tre) e le due coppie di cifre erano separate tra loro da un punto o un trattino; dal 1986 al 2001 un trattino separava solo i due numeri. &lt;br&gt;Le targhe dei veicoli commerciali quali camion, autobus, furgoni e macchine agricole erano gialle con caratteri neri (solo i trattori hanno tuttora targhe con questo colore); quelle posteriori su doppia linea avevano fino al 1992 gli angoli superiori smussati.\nLe targhe dei rimorchi e dei carrelli appendice erano bianche; i rimorchi leggeri (con massa a pieno carico non superiore a 750 kg) a noleggio avevano bordi e caratteri rossi. Le lettere venivano posizionate al centro, dopo la prima coppia di cifre.\nNelle targhe da esportazione la sigla distrettuale era posposta alla numerazione; una banda rossa a destra indicava come nel formato attuale il mese e l'anno della validit\u00e0. &lt;br&gt;Le targhe dei veicoli intestati a proprietari residenti all'estero si contraddistinguevano per i caratteri gialli su fondo azzurro o blu.\nLe sigle automobilistiche e i distretti corrispondenti erano le seguenti (sono scritti in grassetto corsivo i codici riservati ai soli motocicli):"}
{"id": "43971", "revid": "125974828", "url": "https://it.wikipedia.org/wiki?curid=43971", "title": "Targhe d'immatricolazione della Francia", "text": "Le targhe d'immatricolazione della Francia, in plastica o metallo a discrezione del produttore, sono destinate ai veicoli immatricolati in Francia.\nIl sistema di numerazione SIV (\"Syst\u00e8me d'immatriculation des v\u00e9hicules\").\nDal 15 aprile 2009 le targhe francesi seguono un sistema di numerazione del tipo codice_1, assegnato a livello centrale e univoco per tutto lo Stato, come avviene in Italia sin dal 28 febbraio 1994 e in Albania dal 16 febbraio 2011. A sinistra \u00e8 presente dal 1\u00ba luglio 2004 la banda blu UE con le dodici stelle, gialle e posizionate in cerchio, che sormontano la sigla automobilistica internazionale F di colore bianco, a destra il numero del dipartimento (in basso) e lo stemma della regione (in alto). Il font \u00e8 il sans serif; i caratteri, come nella maggior parte dei Paesi europei, sono neri su fondo bianco riflettente. Cifre e lettere delle targhe standard sono disposte su un'unica riga, mentre le targhe dei motocicli e quelle posteriori di alcuni autoveicoli hanno i caratteri scritti su due righe. &lt;br&gt;Sia le lettere che le cifre seguono un ordine seriale, per cui si incrementa il numero di tre cifre da 001 a 999 e, raggiunto questo numero, viene avanzata di un'entit\u00e0 la combinazione di quattro lettere che si legge sulla targa ignorando le cifre; ad ogni cambiamento di una lettera le cifre ricominciano da 001, per cui non esiste il numero 000 (previsto invece in Italia). In tal modo:\nLa prima targa di questo tipo era stata assegnata a una Mazda 6 station wagon immatricolata nel dipartimento francese di Yvelines. Dalle combinazioni sono escluse le lettere \"I\", \"O\" e \"U\", in quanto troppo rassomiglianti ai caratteri \"1\", \"0\" e \"V\". Tali targhe inoltre prevedono la presenza della lettera \"Q\", esclusa dalle targhe italiane insieme a \"I\", \"O\", \"U\". Inoltre, due trattini separano le cifre alfanumeriche.\nNella banda blu destra si trova in basso il numero del dipartimento di due cifre (es. 73=Savoia), ad eccezione di Corsica del Sud (2A), Alta Corsica (2B), Guadalupa (971), Martinica (972), Guyana francese (973), La Riunione (974) e Mayotte (976). Nei casi dei numeri a tre cifre dei DROM, per motivi di spazio, le cifre \"9\" e \"7\" sono spesso allineate verticalmente. In alto si trova il logo della regione in cui \u00e8 situato il dipartimento stesso o, nei casi di territori pi\u00f9 indipendentisti (come la Bretagna), la bandiera regionale. A differenza dell'Italia l'indicazione del dipartimento \u00e8 obbligatoria. Non \u00e8 per\u00f2 legata al luogo di residenza, ma scelta liberamente dal proprietario del veicolo (gi\u00e0 nel vecchio sistema l'immatricolazione era vincolata al domicilio autodichiarato all'atto dell'immatricolazione e non alla residenza). Secondo alcuni sondaggi molti francesi stanno sfruttando tale possibilit\u00e0 per indicare il dipartimento di origine anzich\u00e9 quello di residenza nelle targhe d'immatricolazione. Addirittura \u00e8 possibile personalizzarle inserendo il codice di una collettivit\u00e0 o dell'unico territorio d'oltremare (le Terre australi e antartiche francesi) nonostante essi, in quanto dipendenze e non regioni d'oltremare, adottino tuttora sistemi diversi dal SIV per le proprie targhe.\nNelle targhe attuali \u00e8 indicato anche, in piccolo, un numero che serve per indicare il rivenditore autorizzato che ha provveduto alla stampa: infatti in Francia le targhe d'immatricolazione vengono stampate da agenzie, concessionarie, tabaccherie ecc, mentre lo Stato fornisce solo il libretto di circolazione (\"certificat d'immatriculation\"), che deve essere cambiato alla quarta variazione di indirizzo del proprietario.\nLe targhe con il formato precedente e la vecchia numerazione hanno continuato ad essere emesse fino al 14 ottobre 2009 per i veicoli usati. Questo per motivi legati all'aggiornamento del sistema di reimmatricolazione, cio\u00e8 a partire dalla data suddetta ogni veicolo che subisce un aggiornamento della carta di circolazione viene reimmatricolato secondo i nuovi criteri. \u00c8 ancora possibile chiedere spontaneamente il passaggio al nuovo sistema, ma finora nessun obbligo \u00e8 previsto per gli altri casi, anche se il decreto emanato il 9 febbraio 2009 prevede che l'immatricolazione dell'intero parco circolante dei veicoli avvenga entro il 31 dicembre 2020. &lt;br&gt;Contestualmente al nuovo sistema sono state introdotte anche nuove carte di circolazione e nuove regole per ottenerle.\nDopo cinque anni di rinvii (il sistema sarebbe dovuto entrare in vigore il 1\u00ba gennaio 2004), tale meccanismo entr\u00f2 definitivamente in vigore il 15 aprile 2009. Fu duramente osteggiato dai francesi, che disapprovavano l'idea di non risalire pi\u00f9 al dipartimento di origine dalla targa, mentre era fortemente caldeggiato dalle amministrazioni, che dalla data sopra indicata hanno ridotto drasticamente il loro lavoro. Tuttavia, nello stesso anno in cui venne introdotto, si erano riscontrate notevoli difficolt\u00e0 operative: disconnessioni frequenti, impossibilit\u00e0 per concessionari e altri professionisti di connettersi al sito, con la conseguente impossibilit\u00e0 di immatricolare i veicoli. Ci\u00f2 aveva causato una generale insoddisfazione degli impiegati delle prefetture e degli utenti prima che il sistema si stabilizzasse gradualmente. &lt;br&gt;Ma il cambiamento era ormai necessario, in quanto l'esaurimento delle combinazioni possibili con il sistema precedente sarebbe avvenuto presto (il 14 aprile 2009 a Parigi si era giunti a codice_2, con la previsione di arrivare a codice_3 verso la fine del 2025). Tra l'altro una normativa dell'Unione europea vieta ai Paesi membri di emettere targhe con pi\u00f9 di otto caratteri (seppure la Francia emettesse targhe temporanee, valide solo nel territorio nazionale, con nove caratteri) e raccomanda l'impiego di un massimo di sette cifre (mentre la Francia ne utilizzava otto).\nQuesto sistema si \u00e8 prefisso tre obiettivi principali: semplificare le procedure burocratiche a carico degli automobilisti, alleggerire i compiti del personale degli uffici amministrativi e combattere l'inosservanza del codice della strada migliorando l'efficacia dei controlli delle forze dell'ordine.\nTarghe provvisorie.\nLe targhe provvisorie per l'esportazione o importazione di veicoli hanno caratteri argento su fondo rosso; seguono la stessa serie alfanumerica delle targhe standard, costituita da tre cifre e due lettere, ma al posto della banda blu a destra sono scritte, allineate in verticale e di dimensioni ridotte, le ultime due cifre del mese e dell'anno di scadenza della validit\u00e0, rispettivamente in alto e in basso. Le targhe temporanee per brevi periodi (la validit\u00e0 \u00e8 di due settimane rinnovabili per altre due) sono generalmente sprovviste della banda blu a destra e si suddividono in due serie. &lt;br&gt;Quella con le lettere WW \u00e8 destinata ai concessionari per le immatricolazioni temporanee di veicoli da collaudare o in circolazione di prova. Di solito si assegna a veicoli oggetto di importazione o esportazione nel territorio della Repubblica Francese e destinati ad essere reimmatricolati nella serie normale, ma privi di certificato di conformit\u00e0 europea (o perch\u00e9 si necessita di un duplicato o perch\u00e9 veicoli non conformi alle norme UE e quindi da collaudare). Il nulla osta della casa costruttrice che certifica la richiesta del certificato, o l'eventuale richiesta di revisione, costituiscono il requisito necessario per avere accesso alla serie WW. La sua validit\u00e0 internazionale \u00e8 soggetta ad accordi con Stati esteri.&lt;br&gt;Vi \u00e8 poi la cosiddetta \"serie garage\" con la lettera W, che \u00e8 rilasciata solamente a proprietari di autofficine, venditori, trasportatori, carrozzieri, importatori e produttori. Corrisponde ad una targa prova che per\u00f2 pu\u00f2 essere applicata successivamente a veicoli diversi, in quanto il numero viene assegnato al garage e non all'automezzo. Tuttavia, poich\u00e9 per legge in Francia le targhe devono essere fissate tramite rivetti, spesso e volentieri vengono ristampate per essere apposte su un altro veicolo. In ogni caso le auto con targhe di questa serie non possono circolare al di fuori del territorio nazionale francese.\nVeicoli storici.\nAi proprietari di veicoli storici (cio\u00e8 immatricolati da almeno trent'anni) \u00e8 possibile richiedere la numerazione in corso stampata su targhe nere con caratteri argento come nelle targhe precedenti al 1993. La combinazione corrisponde alla serie normale, ma mancano le bande blu su ambo i lati.\nVigili del fuoco di Parigi e altri veicoli speciali.\nFin dal 1950 gli autoveicoli in dotazione ai Vigili del fuoco di Parigi hanno targhe prive del numero dipartimentale e utilizzano una combinazione composta da un numero variabile di lettere che identifica il tipo specifico di veicolo (vd. la tabella sotto riportata) e da un massimo di tre cifre progressive. Sebbene circa il 4% del parco mezzi sia stato immatricolato con le nuove targhe \"SIV\", alla maggior parte viene tuttora assegnata una serie speciale con banda blu UE opzionale e fondo bianco (nelle targhe posteriori \u00e8 frequente anche giallo) riflettente. &lt;br&gt;Dal 2012 gli autobus navetta che collegano Mont-Saint-Michel con la terraferma hanno targhe con l'eurobanda e le lettere fisse VTMSM (Veolia Transport Mont St. Michael\") anteposte alla numerazione a tre cifre. &lt;br&gt;Gli automezzi di supporto del Tunnel della Manica recano targhe britanniche o francesi; per queste ultime \u00e8 riservata la combinazione TSV (Tunnel Support Vehicle\") seguita da quattro cifre e dalle lettere CAT.\nCiclomotori.\nFino al 2004 i ciclomotori francesi non avevano alcun contrassegno; dal 1\u00ba luglio dell'anno sopra indicato fu introdotta una targa anche per questa categoria di veicoli, del tipo A(A) 12(3) A senza trattini e con la sola banda blu in alto a sinistra; la numerazione seriale, a partire da codice_4 fino a codice_5, vale obbligatoriamente per tutti i ciclomotori di nuova immatricolazione e per ogni passaggio di propriet\u00e0. La legge che decise il nuovo formato delle targhe di tutti i veicoli circolanti in Francia aveva anche posto delle scadenze per l'immatricolazione dei motorini in circolazione. Essi erano stati divisi in due gruppi in base alla data d'acquisto: prima del 1\u00ba luglio 2004 e dopo. Se erano stati acquistati successivamente alla data sopra specificata, c'era tempo fino al 31 dicembre 2010 per provvedere all'immatricolazione, dopodich\u00e9 non era pi\u00f9 possibile per i proprietari di ciclomotori circolare senza targa sulle strade aperte al pubblico transito. &lt;br&gt;Dal 1\u00ba luglio 2015 le targhe dei veicoli a due o a tre ruote con cilindrata uguale o inferiore a 50 cm\u00b3 sono state uniformate alla serie standard del \"SIV\" ed il vecchio formato riservato ai ciclomotori non \u00e8 pi\u00f9 stato prodotto.\nTarghe e codici speciali.\nTarghe diplomatiche.\nIl primo numero (le cui cifre variano da una a tre), quello cio\u00e8 a sinistra delle sigle diplomatiche, identifica il Paese della rappresentanza o l'organizzazione internazionale alla quale \u00e8 intestato il veicolo. L'appartenenza a specifiche organizzazioni internazionali \u00e8 indicata da una delle seguenti lettere supplementari, che precedono il primo numero:\nI codici diplomatici in uso sono i seguenti:\nPolizia e Gendarmeria.\nDal 9 dicembre 2013 non vengono pi\u00f9 utilizzate targhe speciali per i veicoli della Polizia nazionale e di frontiera. &lt;br&gt;Sulla destra delle targhe d'immatricolazione delle vetture in dotazione alla Gendarmeria nazionale \u00e8 posizionata, anzich\u00e9 il numero del dipartimento e il logo della regione, la bandiera francese con al centro lo stemma del Corpo.\nFormato cessato.\nLe targhe delle vetture della Polizia nazionale e di frontiera fino al 09/12/2013 erano composte da:\ndue cifre corrispondenti al numero del dipartimento dov'era stato immatricolato il veicolo, una lettera indicante lo spazio dov'era autorizzato a circolare il veicolo (D = dipartimento, R = regione, N = territorio nazionale, E = spazio europeo), un trattino, quattro cifre (da 1001 a 9999), una lettera progressiva da \"A\" a \"Z\".\nForze armate.\nLe targhe degli automezzi in dotazione alle Forze armate sono composte dai seguenti elementi: il logo del corpo a sinistra, una delle seguenti cifre che lo identifica: 2 = Gendarmeria, 3 = servizio parigino dell'amministrazione centrale (dal 2014), 4 = gestione congiunta delle reti di infrastrutture e sistemi di informazione (dal 2014), 6 = Esercito di Terra, 7 = Esercito dell'Aria, 8 = Marina nazionale, 9 = servizi generali. Tale cifra precede altre due cifre indicanti l'anno di immatricolazione del veicolo (per esempio 01 sta per 2001), un'ulteriore cifra che distingue il tipo di veicolo (per esempio 1 \u00e8 riservato alle automobili e agli autocarri, 3 ai camion), un numero sequenziale da 0001 a 9999, che ogni anno viene azzerato per ripartire da 0001.\nSistema pre-\"SIV\".\nDal 1\u00ba aprile 1950 al 14 ottobre 2009 (15 aprile 2009 per le sole nuove immatricolazioni), le targhe seguivano questo sistema di numerazione: vi erano due, tre o quattro cifre, due o tre lettere sequenziali e le ultime due cifre (tre nei dipartimenti d'oltremare) identificative del dipartimento di provenienza; l'ordine veniva incrementato prima nelle cifre, poi nelle due lettere (a \"1234 XF 74\" seguiva \"1235 XF 74\"). Negli anni Sessanta la numerazione fu leggermente modificata, facendo diventare 11 e non pi\u00f9 1 il primo numero del blocco NNNN (quindi alla targa 9999 RA 06 seguiva la targa 11 RB 06). &lt;br&gt;Dal 1\u00ba gennaio 1993 le targhe anteriori erano bianche con caratteri neri e quelle posteriori gialle, sempre con caratteri neri. A partire dal 2007, tuttavia, \u00e8 stato possibile avere anche le targhe posteriori con caratteri neri su sfondo bianco. Dal 1\u00ba aprile 1950 a tutto il 1992 le targhe anteriori e posteriori di ogni veicolo erano nere con caratteri argento. \nDal 1\u00ba luglio 2004, a sinistra, era divenuta obbligatoria la banda blu dell'Unione Europea con le 12 stelle e la sigla internazionale della Francia F su tutti i veicoli immatricolati dopo il 1993, ai quali veniva ristampata la targa in occasione di un passaggio di propriet\u00e0 o di reimmatricolazioni, mentre non era prevista la possibilit\u00e0 di avere targhe personalizzate. &lt;br&gt;Al passaggio di propriet\u00e0, la targa veniva di norma mantenuta solo se il nuovo proprietario risiedeva nello stesso dipartimento di prima immatricolazione e non era un rivenditore che richiedeva l'immatricolazione temporanea a suo nome.\nMacchine agricole.\nLe macchine agricole venivano immatricolate con targhe gialle o bianche, a volte scritte o stampigliate a mano, composte da due numeri di colore nero: il primo (di un massimo di cinque cifre) identificava la fattoria; era seguito da uno spazio e dalle due cifre indicanti il dipartimento, che occupavano la riga inferiore nelle targhe con formato su due linee. Pi\u00f9 veicoli appartenenti alla medesima fattoria erano registrati con la stessa numerazione.&lt;br&gt;Dal 15/04/2009 queste targhe non sono pi\u00f9 obbligatorie; le poche immatricolate rientrano nel \"SIV\" e hanno i caratteri neri (sempre in rilievo) su fondo bianco.\nPresidente della Repubblica.\nIl Presidente della Repubblica generalmente utilizzava vetture la cui targa d'immatricolazione terminava con PR 75; il numero identifica tuttora il dipartimento della capitale. \nTarghe prova per veicoli importati.\nAi veicoli importati e destinati alla reimmatricolazione, in quanto sprovvisti del certificato di conformit\u00e0 europea, era assegnata una targa temporanea per periodi brevi da utilizzare durante i collaudi su strada. Nel vecchio sistema di registrazione (fino al 14 ottobre 2009) la combinazione era composta da:\n\"Targhe garage\" per riparazione o consegna di veicoli.\nLe cosiddette \"targhe garage\", vendute in lotti da dieci, venivano emesse per accelerare le consegne e le riparazioni di veicoli da parte dei garagisti. Nel vecchio sistema la combinazione era costituita da:\nVeicoli esentasse.\nFino al 14 aprile 2009 erano assegnate delle targhe speciali per i turisti stranieri che arrivavano in Francia o francesi che vivevano nelle zone franche dell'Alta Savoia e nell'arrondissement di Gex. I loro veicoli acquistati o noleggiati sul territorio francese non pagavano la \"TVA\" (\"taxe sur la valeur ajout\u00e9e\"), corrispondente all'IVA italiana. Si contraddistinguevano, come nel formato attuale, per i caratteri argento su fondo rosso. \nPer i veicoli acquistati nell'Unione europea la serie era composta da:\nLe tre lettere erano assegnate alle case costruttrici in base al seguente schema:\nLa serie dei veicoli acquistati fuori dall'UE e immatricolati nelle zone franche sopra specificate era invece composta da:\nNon era riportata alcuna data di scadenza, perch\u00e9 queste targhe restavano valide fino a quando il proprietario del veicolo viveva nella zona franca.\nAutobus parigini.\nGli autobus parigini della \"RATP\" avevano targhe composte unicamente da un numero di quattro cifre, corrispondente al loro numero di matricola. &lt;br&gt;Dal 2003 i nuovi autobus sono stati immatricolati seguendo il sistema di numerazione allora in uso, per uniformarsi alle norme europee. Dal 15 aprile 2009 le targhe di questi automezzi sono conformi al sistema nazionale di identificazione dei veicoli (\"SIV\").\nDipartimenti, regioni, collettivit\u00e0 e territori d'oltremare.\nNei dipartimenti d'oltremare di Guadalupa, Martinica, Guyana francese e La Riunione nonch\u00e9 nella regione d'oltremare di Mayotte, i veicoli sono immatricolati assieme a quelli della Francia Metropolitana nel sistema \"SIV\", pertanto nella banda blu a destra sono indicati i codici numerici dei dipartimenti, che sono rispettivamente 971, 972, 973, 974 e 976, sotto il logo che riporta il nome dell'area di immatricolazione. &lt;br&gt;La banda blu a sinistra \u00e8 posizionata dal 2004, quella a destra dal 15 aprile 2009, in quanto queste regioni hanno lo stesso status dei dipartimenti continentali. I veicoli immatricolati nell'arcipelago di Mayotte prima del 1990 avevano targhe composte da un numero di due o tre cifre, due lettere (una sola fino al 1986) e la sigla MTE.\nNelle collettivit\u00e0 e nell'unico territorio d'oltremare vengono invece utilizzati sistemi diversi, anche se in Francia continentale si possono trovare targhe \"SIV\" con i numeri e i loghi di questi possedimenti nella banda blu destra, poich\u00e9 il possessore del veicolo pu\u00f2 scegliere il codice da applicare sulla striscia indipendentemente dalla residenza in una determinata area o dipartimento.\nSaint-Pierre e Miquelon.\nLe targhe di Saint-Pierre e Miquelon dal 2000 sono composte dalle lettere SPM seguite da un massimo di tre cifre e da un'ulteriore lettera seriale iniziando da codice_6; precedentemente la serie andava da 1 SPM a 9999 SPM, con targa anteriore bianca e posteriore gialla. A sinistra si trova la banda con la sigla internazionale \"F\" della Francia. &lt;br&gt;Sebbene il \"SIV\" non sia stato adottato, \u00e8 possibile vedere targhe (in tal caso sono bianche anche quelle posteriori) con un logo sopra il numero 975 dell'ex dipartimento all'interno di una banda blu a destra; le cifre 9 e 7 spesso allineate in verticale. &lt;br&gt;Le vetture ufficiali delle autorit\u00e0 nazionali (ossia della Polizia) hanno la sequenza codice_7, mentre le auto ufficiali in dotazione alle autorit\u00e0 dipartimentali si contraddistinguono per la serie codice_8, dove L = lettera variabile.\nSaint-Barth\u00e9lemy.\nLa sequenza delle targhe di Saint-Barth\u00e9lemy \u00e8 composta da un numero di 1-3 cifre, uno spazio ed una lettera seriale (o la sigla \"SPE\" per veicoli con massa eccezionale); a sinistra si pu\u00f2 trovare lo stemma della collettivit\u00e0 oppure, come nelle targhe precedenti, una fascia blu, su cui al posto della \"F\" sono impresse le lettere SBH sormontate dalla carta geografica ridotta dell'isola. Nei motocicli la sigla all'interno della fascia \u00e8 scritta in verticale. &lt;br&gt;Le targhe emesse da maggio 1995 a fine febbraio del 2008 avevano, a destra della banda blu, un numero di tre cifre e le lettere ZY seguite da un'altra lettera (aggiunta una volta terminate tutte le combinazioni numeriche) e dal numero dipartimentale di Guadalupa, cio\u00e8 971. Fino al 30/04/1995 la sigla era SB, dal 1978 anteposta e fino al 1978 posposta al codice numerico \"971\".\nSaint-Martin.\nA Saint-Martin dall'8 giugno 2010 il sistema di immatricolazione \u00e8 del tipo codice_9, caratteri preceduti dalla banda blu con la \"F\". Nella banda blu a destra non \u00e8 impresso nessun numero, ma soltanto il logo con la dicitura \"Saint-Martin\" nel rettangolo bianco in alto. Le tre lettere nei veicoli privati rappresentano una serie progressiva partita da AAA, per gli autobus e i taxi sono sempre BUS e TXI rispettivamente, mentre per le targhe delle autorit\u00e0 sono COM (\"Collectivit\u00e9 d'Outre-Mer\"). Al prefetto della collettivit\u00e0 sono riservate targhe con il numero 0978 (978 \u00e8 il nuovo codice numerico della collettivit\u00e0 che ha sostituito il 971 identificativo di Guadalupa) anteposto alle lettere fisse PRF. &lt;br&gt;Dall'8 giugno 2010 i ciclomotori e le moto leggere (&lt;125 cc) hanno targhe di dimensioni 140 \u00d7 120 mm con fondo bianco riflettente e banda blu in alto a sinistra; la serie \u00e8 formata da due lettere progressive a partire da AA sormontate da due o tre cifre. Fino al 1987 le lettere identificative erano SM, dal 1979 seguite e fino al 1979 precedute dal numero \"971\". Dal 1987 incominci\u00f2 la serie ZA, preceduta da un numero a tre cifre e seguita dal numero dipartimentale di Guadalupa, cio\u00e8 971; a volte era impressa la banda blu a sinistra con la \"F\". Una volta emessa la combinazione codice_10, subentr\u00f2 la serie ZZ che venne utilizzata dal 1993 al 1997, quando fu sostituita da ZAX partendo da codice_11, fino ad arrivare a codice_12 il 25/03/2010.\nNuova Caledonia.\nLe targhe della Nuova Caledonia possono essere nere con testo bianco riflettente oppure bianche (le anteriori) e gialle (le posteriori) con testo nero. A sinistra, opzionalmente, pu\u00f2 apparire una banda blu con la scritta o con la sigla NC sovrastata da una carta geografica ridotta della dipendenza o con un kagu bianco stilizzato che sormonta una carta dell'arcipelago anch'essa bianca. La sequenza per gli autoveicoli \u00e8 composta da un numero, attualmente arrivato a sei cifre, seguito dalle lettere fisse \"NC\" che possono anche essere allineate in verticale. I ciclomotori e le moto leggere recano targhe nere con testo argento; il numero (di un massimo di tre cifre) dal 1991 precede due lettere che avanzano progressivamente in ordine alfabetico. Gli stessi colori sono assegnati alle targhe dei veicoli esentasse, la cui serie \u00e8 costituita da un massimo di tre cifre seguite dalla sigla AT e dall'anno di validit\u00e0 scritto per intero. Le macchine agricole hanno targhe su un'unica riga di colore nero e testo bianco consistente nella lettera A e, separato da uno spazio, un numero di non pi\u00f9 di quattro cifre. Le autorit\u00e0 locali si contraddistinguono per le scritte nere su fondo azzurro.\nPolinesia francese.\nLe targhe della Polinesia francese sono nere con testo bianco o bianca (anteriore) e gialla (posteriore) con testo nero. A sinistra, opzionalmente, si pu\u00f2 trovare una banda blu con la bandiera o lo stemma della collettivit\u00e0 in alto e la lettera \"F\" circondata dalle dodici stelle dell'UE in basso, oppure una banda verticale rosso-bianco-rossa (che rappresenta una versione ristretta della bandiera) con la sigla \"PF\". La combinazione \u00e8 formata da un numero di cifre variabile da una a sei seguito dalla lettera fissa P nei veicoli privati, mentre quelli di autorit\u00e0 locali e di propriet\u00e0 dello Stato sono contraddistinti rispettivamente da una D o da una E. Sono in circolazione anche targhe turistiche, rosse con caratteri bianchi e lettere TT, nonch\u00e9 per residenti all'estero, in tal caso sono verdi con caratteri neri e lettere IT. &lt;br&gt;I motoveicoli hanno una numerazione con un massimo di quattro cifre anteposta ad una lettera (due da febbraio 2006) indicante la cilindrata: \nLe targhe dei Corpi consolari sono verdi con cifre e lettere CC di colore arancione. Le uniche emesse vengono assegnate al consolato della Cina, con serie da codice_13 a codice_14.\nWallis e Futuna.\nCome in altre collettivit\u00e0, le targhe a Wallis e Futuna sono nere con caratteri bianchi o bianca (anteriore) e gialla (posteriore) con caratteri neri. Un numero di cifre variabile da una a quattro seguiva fino al 1977 e da allora precede le lettere WF. Alcune combinazioni sono riservate, come 1 WF (Amministratore capo), 2 WF (Segretario generale), 100 WF (Re di Wallis). Dal 2000 la serie per i ciclomotori consiste in una cifra, due lettere (partendo da AZ e continuando con BY, CX e cos\u00ec via) e la sigla WF separata da un trattino; da dicembre 1982 alla fine del 1999 era progressiva da 1A-WF a 99Z-WF. Agli importanti dignitari in visita all'isola sono riservate targhe verdi con un numero basso centrato e di colore bianco.\nTerre australi e antartiche francesi.\nNelle Terre australi e antartiche francesi (TAAF) dal 1992 al 1996 la sigla KER, che stava per Kerguelen, arcipelago che costituisce uno dei cinque distretti del territorio, precedeva due lettere sequenziali ed un numero generalmente di quattro cifre; l'ordine poteva anche essere invertito, con il codice dopo il numero e le lettere. &lt;br&gt;Dal 1996 la combinazione \u00e8 composta da due cifre indicanti l'anno di emissione (es.: 03 = 2003) seguite da uno spazio ed altre quattro cifre che non avanzano in progressione e il cui significato non \u00e8 noto. La targa anteriore \u00e8 bianca, quella posteriore gialla come nel formato pre-\"SIV\"; a sinistra si trova la banda blu con le dodici stelle e la sigla internazionale \"F\"."}
{"id": "43973", "revid": "1318658", "url": "https://it.wikipedia.org/wiki?curid=43973", "title": "Ordinale limite", "text": "Un ordinale limite \u00e8 un numero ordinale che non \u00e8 n\u00e9 un ordinale successore n\u00e9 l'insieme vuoto. Intuitivamente si tratta di ordinali che non possono essere raggiunti attraverso l'operazione di successione \"S\".\nIn termini precisi diciamo che \u03bb \u00e8 un ordinale limite se per ogni \u03b1 &lt; \u03bb, \"S\"(\u03b1) &lt; \u03bb. Detto ancora in altro modo, un ordinale \u00e8 un ordinale limite se e solo se \u00e8 uguale all'estremo superiore di tutti gli ordinali minori di esso.\nPoich\u00e9 la classe dei numeri ordinali \u00e8 ben ordinata, esiste un minimo ordinale limite infinito; lo indichiamo con \u03c9. \u03c9 \u00e8 anche il pi\u00f9 piccolo ordinale infinito, in quanto \u00e8 l'estremo superiore dei numeri naturali. Quindi \u03c9 \u00e8 il tipo d'ordine dei naturali. Il successivo ordinale limite \u00e8 \u03c9 + \u03c9 = \u03c92, e poi si ha \u03c9\"n\" per ogni numero naturale \"n\". Prendendo l'unione di tutti gli \u03c9\"n\" otteniamo \u03c9\u03c9 = \u03c92 (per maggiori informazioni sull'aritmetica degli ordinali vedere la voce numero ordinale). Si pu\u00f2 continuare con\nIn generale tutte queste definizioni ricorsive che usano la moltiplicazione, l'elevamento a potenza, ecc. forniscono ordinali limite. E questi sono solo gli ordinali numerabili; \u00e8 un fatto noto che non esiste uno schema ricorsivamente enumerabile per generare tutti gli ordinali numerabili. Il primo ordinale non numerabile \u00e8 solitamente indicato con \u03c91 ed \u00e8 anch'esso un ordinale limite.\nSi pu\u00f2 continuare ancora ottenendo insiemi con cardinalit\u00e0 via via crescente:"}
{"id": "43975", "revid": "768068", "url": "https://it.wikipedia.org/wiki?curid=43975", "title": "Macaria", "text": "Macaria o Makaria (in greco \u039c\u03b1\u03ba\u03b1\u03c1\u03af\u03b1) \u00e8 il nome di due figure dell'antica religione e mitologia greca. Sebbene non si dica che siano uguali e abbiano diversi padri, sono discussi insieme in una singola voce sia nella \"Suda\" (un testo tardo-bizantino del X-XI secolo), sia da Zenobio.\nDivinit\u00e0.\nUna dea di nome Macaria ('\u03bc\u03b1\u03ba\u03b1\u03c1\u03af\u03b1', letteralmente 'benedetta') \u00e8 menzionata nella \"Suda\". Questa Macaria viene definita figlia di Ade, mentre nessuna madre viene menzionata. Viene considerata la dea che incarna la morte beata. La \"Suda\" collega il suo nome alla figura retorica \"sii benedetto\", invece della miseria o della dannazione, che pu\u00f2 essere eufemistica nel modo in cui i morti vengono definiti \"i beati\". La frase era proverbiale per coloro il cui coraggio li metteva in pericolo.\nFiglia di Eracle.\nNegli Eraclidi, tragedia di Euripide, Macaria \u00e8 una figlia di Eracle. \nDopo la morte dell'eroe, il re Euristeo continua a covare e perseguire il suo desiderio di vendetta e vuole cos\u00ec uccidere i figli di Eracle. Macaria fugge ad Atene, insieme ai suoi fratelli e a Iolao, un vecchio amico del padre; vengono tutti accolti dal re Demofone. Arrivato alle porte di Atene con il suo esercito, Euristeo d\u00e0 un ultimatum a Demofone, minacciandolo di muovere guerra contro la citt\u00e0 di Atene se egli non consegner\u00e0 i figli di Eracle. Demofone si rifiuta e si prepara quindi alla guerra, ma un oracolo predice che gli Ateniesi vinceranno soltanto se una nobile fanciulla verr\u00e0 sacrificata alla dea Persefone. Sentendo ci\u00f2, Macaria capisce immediatamente qual \u00e8 il suo destino: morire per mano di Euristeo o sacrificarsi e determinare la vittoria di Atene e la salvezza dei suoi fratelli. Dato che in nessun caso, comunque, potrebbe vivere una vita serena e felice, sceglie la seconda via e si offre come vittima per salvare la citt\u00e0, che ha accolto lei e i suoi fratelli, e i suoi abitanti, rifiutando cos\u00ec l'estrazione casuale del sacrificio, che avrebbe messo in pericolo altre ragazze. Gli ateniesi le furono grati e la onorarono con sontuosi riti funebri. Il mito ha un significato eziologico: la primavera in cui \u00e8 morta la fanciulla \u00e8 stata nominata Macarian in suo onore."}
{"id": "43977", "revid": "599013", "url": "https://it.wikipedia.org/wiki?curid=43977", "title": "Porto", "text": "Un porto \u00e8 una struttura naturale o artificiale posta sul litorale marittimo o sulla riva di un lago o di un corso d'acqua, atta a consentire l'approdo e l'ormeggio a natanti, imbarcazioni e navi, e la loro protezione dalle avverse condizioni delle acque. Ha pure la funzione di consentire e facilitare il carico e lo scarico di merci e l'imbarco e lo sbarco di persone.\nStoria.\nIl porto \u00e8 da sempre fonte di scambi commerciali e crocevia di comunicazioni e ha storicamente favorito lo sviluppo delle civilt\u00e0: nell'antichit\u00e0, come al giorno d'oggi, i porti hanno infatti rivestito un ruolo fondamentale negli scambi mercantili tra le popolazioni. Tracce notevoli di commerci marittimi si trovano infatti negli insediamenti costieri preistorici di isole del Mediterraneo tra cui Pantelleria, Malta, Isole Eolie.\nNel \"Lexicon\" del Suida, lessicografo bizantino del decimo secolo, leggiamo che nell\u2019antichit\u00e0 un porto, per essere considerato tale, doveva offrire agli approdanti due principali agevolazioni e cio\u00e8 innanzitutto i \"longoni\" (gr. \"\u03bb\u03bf\u03b3\u03b3\u03cc\u03bd\u03b5\u03c2\"), oggi diremmo le bitte d\u2019ormeggio; allora si trattava per\u00f2 di pesanti massi trascinati sulla riva del mare, piantati saldamente nel suolo e poi guarniti di forti anelli di ferro ai quali ormeggiare le imbarcazioni. Ecco dunque il perch\u00e9 di un nome come \u2018Porto Longone\u2019. Occorreva poi che il luogo fosse ben provvisto di robusti pellami da usarsi come para-bordi, cio\u00e8 ammucchiandoli sulle fiancate dei vascelli affinch\u00e9 non si danneggiassero nell\u2019urtarsi con quelle degli altri legni all\u2019ormeggio a causa della risacca o delle ristrettezze di manovra. \nIl pi\u00f9 antico porto artificiale \u00e8 quello di Wadi al-Jarf sulla costa del Golfo di Suez nel Mar Rosso, circa 120\u00a0km a sud di Suez, scoperto dall'archeologo francese Pierre Tallet nel 2011 - 2012, che risale all'epoca del faraone Cheope della IV dinastia egizia attorno al 2600 a.C.\nStrutture portuali si ritrovano a Micene e Creta e, in Italia, gi\u00e0 negli insediamenti micenei, etruschi, fenici e, successivamente, nelle colonie greche: in Sicilia, un esempio \u00e8 Zancle (Messina) il cui nome deriva proprio dal porto naturale a forma di falce (\"zancle\" in siculo, termine poi passato al greco).\nTra le pi\u00f9 importanti opere portuali nell'antichit\u00e0 il famoso porto di Atene, voluto da Temistocle per aumentare la potenza ateniese e l'egemonia della citt\u00e0 stato sul Mar Egeo, e il porto di Siracusa.\nL'utilizzo dei porti ha avuto un notevole sviluppo al tempo delle crociate e, nell'Italia medievale, con la nascita delle Repubbliche marinare. L'incremento e lo sviluppo maggiori si hanno tuttavia nel XV secolo con l'inizio della colonizzazione e, in seguito, con la rivoluzione industriale degli ultimi secoli.\nCaratteristiche e tipologie.\nEsistono vari tipi di porti; a seconda dell'uso si distinguono:\nA seconda della localizzazione si distinguono invece:\nPorto turistico.\nSi definisce porto turistico quel particolare tipo di infrastruttura portuale costruita o dedicata ad un uso prettamente diportistico. Pu\u00f2 essere dotata di strutture per il rimesaggio, la riparazione e il rifornimento dei natanti.\nPorto commerciale.\nUn porto commerciale \u00e8 di regola costituito da molte strutture:\nComponenti.\nLe varie parti del porto hanno una nomenclatura specifica. Si riporta un elenco dei termini:\nAdeguamento e dragaggio.\nLa corsa al varo di navi sempre pi\u00f9 grandi e con maggiore capacit\u00e0 di carico ha reso necessarie operazioni di adeguamento delle strutture esistenti, tra cui riveste particolare importanza il dragaggio. Il dragaggio dei fondali \u00e8 un intervento di rimozione di fanghi, sabbie e altri materiali depositati nei fondali di un fiume o di una zona marina e avviene tramite imbarcazioni che mediante compressori aspirano i materiali dal fondale, filtrandoli delle acque e reimmettendoli al largo.\nConsiderando che, nel traffico mercantile, il 75% delle navi portacontainer in costruzione \u00e8 tarato per trasportare 25.000 tonnellate di merci, bisogna prevedere fondali marini profondi almeno 14 metri per poter consentire loro di attraccare nei porti. Il dragaggio assume quindi una rilevanza strategica per il settore della logistica e degli spedizionieri, per non restare esclusi dalla quota pi\u00f9 consistente di tale mercato: quello delle super-portacontainer.\nTale intervento pu\u00f2 avere un rilevante impatto ambientale per la qualit\u00e0 delle acque, con ricadute nel turismo, nella pesca, sulla flora e sulla fauna ittiche in genere. Se sui fondali dragati confluisce una notevole quantit\u00e0 di rifiuti tossici o di scarichi fluviali non a norma, il dragaggio di questi materiali potrebbe diffonderli e spostarli altrove, oltre a ostacolare il corretto funzionamento dei meccanismi di filtraggio.\nDisciplina normativa nel mondo.\nItalia.\nLa legislazione riguardo ai porti \u00e8 stata riordinata con le prime leggi che riguardavano il Piano Generale dei Trasporti nel 1986, mentre 4 anni dopo sono uscite le prime leggi riguardanti il concetto di interporti. Tuttavia la legge fondamentale in materia \u00e8 la legge n 84 del 28 gennaio 1994, riguardante il riordino portuale con l'incameramento dei codici della navigazione. Viene creata l'Autorit\u00e0 Portuale, per i porti nazionali e l'Autorit\u00e0 marittima per i porti di minori dimensioni. Questa legge tiene conto della parte turistica dei porti, oltre a darne una classificazione a seconda dell'importanza, \"internazionale, nazionale o regionale\" o dell'uso \"civile o militare\".\nI principali porti del mondo.\nAfrica.\nIl porto pi\u00f9 trafficato in Africa \u00e8 Port Said in Egitto.\nAsia.\nIl porto di Shanghai \u00e8 il porto pi\u00f9 grande del mondo sia nel tonnellaggio che nell'attivit\u00e0. Ha riacquistato la sua posizione come il porto pi\u00f9 trafficato del mondo con il tonnellaggio di carico e il porto di container pi\u00f9 trafficato del mondo nel 2009 e nel 2010, rispettivamente. I successivi sono i porti di Singapore e di Hong Kong, entrambi in Asia.\nEuropa.\nIl porto pi\u00f9 trafficato dell'Europa \u00e8 il porto di Rotterdam, nei Paesi Bassi, seguito dal belga di Anversa o dal tedesco di Amburgo, a seconda della metrica utilizzata. A sua volta, Valencia (Spagna) \u00e8 il porto pi\u00f9 trafficato nel bacino del Mediterraneo e in Italia troviamo i porti di Genova, di Trieste e di Gioia Tauro.\nNord America.\nTra i maggiori porti vi sono il porto di New York, quello di Los Angeles e quello di South Louisiana negli Stati Uniti, il porto di Manzanillo in Messico e il porto di Vancouver in Canada. \nPanama ha il Canale di Panama che collega il Pacifico e l'Oceano Atlantico e svolge un ruolo chiave per il commercio internazionale.\nOceania.\nIl porto pi\u00f9 grande d'Australia \u00e8 il porto di Melbourne.\nSud America.\nI maggiori porti del Sud America sono il Porto di Santos in Brasile, Cartagena in Colombia, Callao in Per\u00f9, Guayaquil in Ecuador e il Porto di Buenos Aires in Argentina."}
{"id": "43979", "revid": "767487", "url": "https://it.wikipedia.org/wiki?curid=43979", "title": "In cerca di Amy", "text": "In cerca di Amy (\"Chasing Amy\") \u00e8 un film statunitense del 1997 scritto e diretto da Kevin Smith, facente parte della trilogia dedicata al New Jersey.\nTrama.\nHolden McNeil e Banky Edwards sono due ragazzi del New Jersey con la passione per i fumetti e amici da moltissimi anni. La loro passione comune li ha portati a sviluppare una loro collana intitolata \"Bluntman &amp; Chronic\", ispirandosi ad una coppia di simpatici e svalvolati spacciatori locali, Jay &amp; Silent Bob, che adesso \u00e8 in procinto di diventare un cartone animato. Ad un convegno di fumetti, il loro amico e collega Hooper gli presenta Alyssa Jones, anch'essa fumettista. Holden si innamora perdutamente di lei quasi subito, ma dopo poco scopre che \u00e8 lesbica.\nHolden e Alyssa iniziano a frequentarsi e a sviluppare una profonda amicizia. Banky per\u00f2 malsopporta la ragazza poich\u00e9 teme che gli possa portare via l'amico di sempre. Una sera Holden confessa ad Alyssa il suo amore, lei inizialmente scappa via, ma poi torna indietro e cos\u00ec nasce una relazione d'amore. Banky \u00e8 contrario a questa relazione e dopo aver indagato sul passato di Alyssa rivela al suo amico che la ragazza ai tempi delle scuole superiori ha partecipato ad un \"m\u00e9nage \u00e0 trois\" con altri due ragazzi, da qui le venne affibbiato il soprannome di \"doppio incastro\". Holden \u00e8 molto confuso da questa cosa, dato che Alyssa gli aveva detto che aveva sempre e solo avuto rapporti con altre donne, si arrabbia con Banky e lo caccia via. In una accesa discussione Alyssa gli confessa che in giovent\u00f9 ha fatto diverse esperienze sessuali, si scusa con lui per avergli fatto credere di essere stato l'unico uomo della sua vita, ma non rinnega il passato; i due si lasciano.\nHolden intanto s'incontra con Jay &amp; Silent Bob in una tavola calda per pagare loro i diritti d'immagine per il fumetto e la serie animata in produzione, e trovandosi l\u00ec si confida con loro su tutta la vicenda. Bob alla fine interviene e gli dice che \u00e8 \u00abin cerca di Amy\u00bb: gli confida che anche lui una volta ebbe un'esperienza molto simile con una ragazza di nome Amy e, pentito di averla lasciata, da allora \u00e8 in cerca di lei. Holden decide quindi di sistemare le cose con le due persone a lui pi\u00f9 care, invita Alyssa e Banky a casa sua dicendo alla ragazza che vuole ancora restare con lei e spinge l'amico a confessare di essere omosessuale. Holden crede che per sistemare le cose l'ideale sarebbe che tutti e tre facciano sesso insieme. Alyssa per\u00f2 si rifiuta dato che secondo lei questo non sarebbe servito a salvare la loro relazione, e subito dopo anche Banky se ne va.\nUn anno dopo Holden e Banky si trovano entrambi ad un altro convegno di fumetti per promuovere i loro lavori, e i due si salutano solamente attraverso degli sguardi. Holden poi ha una breve conversazione con Alyssa durante la quale le fa vedere il suo fumetto ispirato proprio dalla loro relazione."}
{"id": "43983", "revid": "183694", "url": "https://it.wikipedia.org/wiki?curid=43983", "title": "Fabio Besta", "text": "Besta aveva dedicato gran parte del terzo volume della sua opera maggiore \"La Ragioneria\" (solitamente ricordata come il \"Trattato\" di Besta) ad argomenti di natura storica, iniziando con le origini del metodo in partita doppia per proseguire con l'analisi delle scritture delle aziende medievali italiane e la trattazione delle teoriche del conto in Italia ed all'estero. Grande merito di Fabio Besta era stato, per\u00f2, anche quello di indirizzare agli studi storici tutti gli allievi che intendevano dedicarsi alla ricerca e dall'insegnamento universitario, tanto che all'Alfieri, al Vianello, al Rigobon, al Ghidiglia, siamo debitori, in particolare, di molte e pregevoli monografie di natura storica.\nA seguito di questo amore della scuola veneziana per gli studi storici, sia Besta sia gli allievi che, prima o dopo, salivano su cattedre universitarie erano soliti dedicare parte dei loro corsi di lezioni alla storia delle scritture contabili o della ragioneria.\nProprio a Fabio Besta si deve l'invenzione del \"Sistema Patrimoniale\", utilizzato in Italia negli anni '20-'30 e successivamente adottato nella quasi totalit\u00e0 degli altri paesi del mondo, con la terminologia di \"Sistema Patrimoniale Anglosassone\".\nBesta, dagli studi condotti sull'amministrazione, deduce che essa non pu\u00f2 essere una scienza perch\u00e9 la gestione aziendale coinvolge fattori troppo eterogenei; trova invece nel controllo economico leggi valide per tutte le aziende, a partire dalle quali ridefinisce la ragioneria come scienza del controllo economico. Gli studi sulla ragioneria lo portano a inventare il sistema patrimoniale (in auge in Italia fino agli anni trenta), caratterizzato dal tracciamento di attivo, passivo e delle loro variazioni rilevate in appositi conti. Tra i suoi allievi vi fu Alberto Ceccherelli."}
{"id": "43985", "revid": "125470048", "url": "https://it.wikipedia.org/wiki?curid=43985", "title": "Clint Eastwood", "text": "Vincitore due volte del Premio Oscar per la miglior regia, uno alla memoria Irving G. Thalberg e due come miglior film, 1 Premio C\u00e9sar, 6 Golden Globe e 4 David di Donatello, Eastwood \u00e8 una delle figure pi\u00f9 celebri e rappresentative della cinematografia internazionale.\nEsordisce sul grande schermo nel 1955 partecipando in ruoli secondari a varie pellicole, mentre il primo ruolo da protagonista arriver\u00e0 nel 1959 sul set della serie televisiva \"Gli uomini della prateria\"; la vera popolarit\u00e0 tuttavia nascer\u00e0 anni dopo in Italia, quando Sergio Leone lo scelse come protagonista della trilogia del dollaro con le pellicole \"Per un pugno di dollari\" (1964), \"Per qualche dollaro in pi\u00f9\" (1965) e \"Il buono, il brutto, il cattivo\" (1966), capostipite del genere spaghetti-western di cui Eastwood divenne l'interprete principale, col ruolo del freddo Uomo senza nome.\nAl ritorno in patria, ha proseguito la carriera nel genere western, mentre la definitiva consacrazione giunger\u00e0 nel 1971 col poliziesco \"\", primo capitolo della saga dedicata a Harry Callaghan, proseguita con altri quattro capitoli nel 1973, 1976, 1983, 1988; con questo film Eastwood si consacr\u00f2 all'ambiente hollywoodiano col personaggio dell'antieroe duro, burbero, costantemente inviso per i suoi metodi spicci ai suoi superiori, che tentano continuamente di declassarlo o licenziarlo, che riprender\u00e0 con molte similitudini anche in pellicole successive.\nSpesso sottovalutato dalla critica cinematografica, che ne sminuiva le doti recitative, una prima rivalutazione avverr\u00e0 in seguito con pellicole pi\u00f9 impegnate come \"Fuga da Alcatraz\", e in definitiva nel 1992 con\" Gli spietati\", western diverso dai canoni che lo resero famoso negli anni sessanta, e vincitore di quattro Oscar. Parallelamente all'attivit\u00e0 attoriale, fa eco quella di regista, iniziata nel 1971 con \"Brivido nella notte\"; a partire dagli anni duemila la carriera di regista ha preso il sopravvento su quella d'attore, con pellicole acclamate come \"Million Dollar Baby\", \"Mystic River\", \"American Sniper\" e \"Gran Torino\".\nIl suo interesse per il cinema biografico, iniziato gi\u00e0 nel 1988 con il film \"Bird\", dove raccontava la vita del sassofonista Jazz Charlie \"Bird\" Parker, \u00e8 ripreso dal 2011 con i film \"J. Edgar\", incentrato sulla figura dell'ex capo dell'FBI J. Edgar Hoover, \"Jersey Boys\", basato sulla vera storia del gruppo blues The Four Seasons, \"American Sniper\", incentrato sull'autobiografia del militare Chris Kyle, \"Sully\", basato sull'autobiografia del pilota Chesley Sullenberger, \"Il corriere - The Mule\", basato sugli ultimi anni di vita di Leo Sharp, corriere per il cartello di Sinaloa e \"Richard Jewell\", incentrato sulla vera storia dell'omonima guardia di sicurezza.\nBiografia.\nInfanzia e giovinezza.\nNato a San Francisco, in California, in una famiglia protestante di origini irlandesi, scozzesi, olandesi e inglesi, figlio di Clinton Eastwood Sr. (1906-1970), operaio in una fabbrica di acciaio e di sua moglie Margaret Ruth Runner (1909-2006), impiegata alla IBM. Il giorno della sua nascita, le infermiere dell'ospedale lo soprannominarono \"Samson\", ossia Sansone, per il suo grande peso alla nascita, ben 5,2\u00a0kg. Alla morte del marito, Ruth si rispos\u00f2 nel 1972 con John Belden Wood (1913-2004) e rimase unita a lui fino alla morte di quest'ultimo. La famiglia era composta anche dalla sorella Jean nata nel 1934. Un suo antenato inoltre era un passeggero della Mayflower e governatore di Plymouth William Bradford. Durante il periodo della Grande depressione, il padre fu costretto a trasferirsi frequentemente lungo la costa occidentale, ovunque fosse possibile assicurarsi un lavoro, anche temporaneo.\nCostretto a cambiare dieci scuole nei primi dieci anni della sua istruzione scolastica, crebbe timido e introverso e fu per un lungo periodo affidato alla nonna che aveva una fattoria per l'allevamento di galline a Sunol. Quando il padre riusc\u00ec a trovare un lavoro stabile a Oakland nella Container Corporation of America, Eastwood pot\u00e9 iscriversi alla Oakland Technical High School dove cerc\u00f2 di essere uno studente diligente e di dare soddisfazione ai suoi genitori, che rispettava moltissimo. Si impegn\u00f2 anche nello sport, ottenendo un discreto successo nella locale squadra di basket grazie anche alla sua statura (1,93\u00a0m). Nei mesi estivi cercava di aiutare la famiglia lavorando come guardia forestale, taglialegna, benzinaio, magazziniere.\nOttenuto il diploma nel 1948, decise di rendersi indipendente dalla famiglia, anche per evitare di doverla seguire in Texas, dove si era stabilita in seguito a un ennesimo cambio di lavoro del padre. Rimasto in California, accett\u00f2 qualsiasi occupazione pur di non tornare in famiglia e, l'anno successivo, decise di reiscriversi a scuola per ottenere un diploma in musica. Successivamente, il suo amore per la musica si manifester\u00e0 ad esempio ne \"La ballata della citt\u00e0 senza nome\" e in \"Bronco Billy\", dove interpreta, in duetto con Merle Haggard, il motivo \"Bar Room Buddies\". Negli anni in cui girava la serie televisiva \"Gli uomini della prateria\", inoltre, incise anche un disco (\"Unknown Girl\") per una piccola casa discografica.\nIl progetto del diploma in musica fu ostacolato dal richiamo nell'esercito degli Stati Uniti: Fu destinato a Fort Ord, in California per l'addestramento, ma riusc\u00ec a non partire per la guerra di Corea, appena scoppiata, grazie alle sue doti sportive. Con il consenso del capitano, si occup\u00f2 della gestione della piscina e dell'organizzazione di corsi di nuoto per le reclute. Durante il servizio militare conobbe David Janssen, il futuro Richard Kimble della serie televisiva \"Il fuggiasco\". Fu lo stesso Janssen a proporgli di tentare la carriera di attore a Hollywood. Grazie alle sue doti atletiche, mentre prestava servizio, riusc\u00ec anche a uscire indenne da un episodio che avrebbe potuto costargli la vita: a bordo di un cacciabombardiere Douglas A-1 Skyraider in compagnia di un amico, rimase senza carburante e fu costretto ad un atterraggio di fortuna in mare aperto nei pressi di Point Reyes. Riusciti a uscire dal veicolo prima che affondasse, i due nuotarono per circa 3 miglia prima di raggiungere la costa e percorrere altrettanta strada a piedi verso l'autostrada con gli abiti bagnati.\nVerso la fine della permanenza nell'esercito, incontr\u00f2 Maggie Johnson, sua futura moglie, allora studentessa universitaria a Berkeley e, convinto dagli amici, si present\u00f2 per un provino presso gli studi della Universal dove, con sua grande sorpresa, venne subito messo sotto contratto per 75 dollari alla settimana. La sicurezza di un introito lo spinse a decidere di sposarsi e, il 19 dicembre 1953, Maggie divent\u00f2 sua moglie.\nPrimi ruoli.\nIl suo primo ruolo come attore fu quello di un assistente di laboratorio che perde alcuni topi da esperimento nel film \"La vendetta del mostro\" (\"Revenge of the creature\") diretto da Jack Arnold nel 1955; recitava pochissime battute e il suo nome non compariva neanche nei titoli. Successivamente comparve (questa volta accreditato) in \"Francis in the Navy\", in \"Lady Godiva\" e in \"Tarantola\", tutti girati nel 1955. Anche negli anni successivi continu\u00f2 a recitare in vari ruoli minori in film a basso budget come \"Esecuzione al tramonto\" (1956), \"Scialuppe a mare\" (1956) e \"Due gentiluomini attraverso il Giappone\" (1957). Poich\u00e9 il successo non arrivava, continu\u00f2 ad accettare qualsiasi proposta e si assicur\u00f2 alcuni piccoli ruoli anche in serie televisive quali \"La pattuglia della strada\" (\"Highway Patrol\") (1956), \"Maverick\" (1958) e \"Navy Log\" (1958).\nGrazie alla sua partecipazione al western \"L'urlo di guerra degli apaches (Ambush at Cimarron Pass)\" (1958), fu notato da Robert Sparks, dirigente della CBS, che gli affid\u00f2 il suo primo ruolo da protagonista nella serie televisiva \"Gli uomini della prateria\"; la serie esord\u00ec in televisione il 9 gennaio 1959, ed Eastwood, nel ruolo di Rowdy Yates, riusc\u00ec a farsi notare dal pubblico e divenire nel giro di poche settimane un nome ed un volto familiare in tutti gli Stati Uniti. La serie si basava sulle avventure di un gruppo di cowboy che conduceva attraverso l'America una mandria di bestiame. La storia si ispirava al film \"Il fiume rosso\" diretto nel 1948 da Howard Hawks ed Eastwood interpretava il ruolo che fu di Montgomery Clift, mentre il coprotagonista Eric Fleming interpretava il ruolo che nel film era stato affidato a John Wayne. Anche se scontento del ruolo, ha sempre dichiarato che questa esperienza gli fu particolarmente utile per migliorare la sua tecnica di recitazione e per imparare molti segreti del mestiere di regista, tanto che durante la realizzazione della serie si offr\u00ec di dirigere un episodio, ma i produttori non poterono autorizzarlo, anche perch\u00e9 temevano problemi legali, in quanto non iscritto al sindacato registi.\nIl successo con la trilogia del dollaro.\nNel 1964, mentre recitava in alcuni episodi de \"Gli uomini della prateria\", ricevette la proposta di interpretare un western in Europa, intitolato \"The Magnificent Stranger\". Il film doveva essere finanziato da una produzione italo-tedesco-spagnola e girato in Spagna dal regista italiano Sergio Leone. Eastwood era convinto che nessun europeo fosse in grado di girare un western realistico, ma si incurios\u00ec leggendo la sceneggiatura, ispirata al film giapponese, \"La sfida del samurai\" di Akira Kurosawa. Questo particolare lo colp\u00ec, perch\u00e9 sapeva che proprio da un altro lavoro di Kurosawa, alcuni anni prima era stato tratto \"I magnifici sette\", film di enorme successo commerciale che aveva determinato l'affermazione di nuovi talenti come Charles Bronson, Steve McQueen e James Coburn. Proprio quest'ultimo era stato in un primo momento scelto da Sergio Leone per la parte del protagonista, ma la produzione non volle rischiare un cachet troppo alto: Coburn chiedeva 25.000 dollari, mentre Eastwood avrebbe accettato per 15.000.\nLa CBS avrebbe voluto che non prendesse altri impegni di lavoro oltre a \"Gli uomini della prateria\", interpretando a suo sfavore una clausola del contratto, ma l'attore si impunt\u00f2, minacciando di lasciare la serie. Pi\u00f9 di ogni altra cosa, fu spinto ad accettare l'offerta dal desiderio di visitare l'Europa insieme alla moglie (la produzione garantiva il viaggio pagato ad entrambi); in secondo luogo, la retribuzione era vantaggiosa e il rischio minimo in caso di insuccesso, perch\u00e9 nessuno fuori dall'Europa avrebbe mai visto il film. L'uomo senza nome, protagonista di quello che poi sarebbe stato intitolato \"Per un pugno di dollari\", era un vagabondo, un antieroe, un rude mercenario, un individuo troppo fuori dagli schemi per poter essere accettato nella patria del western tradizionale. Il personaggio era insomma agli antipodi del mite Rowdy Yates che aveva finora interpretato.\nTornato negli Stati Uniti alla fine delle riprese, ricominci\u00f2 a girare gli episodi del telefilm e quasi non fece caso a un articolo di \"Variety\" che parlava del grande successo italiano ed europeo degli \"spaghetti western\", anche perch\u00e9 non conosceva il titolo definitivo di \"The Magnificent Stranger\". Una lettera della produzione, che gli proponeva di interpretare un secondo film, chiar\u00ec del tutto l'equivoco: questa volta torn\u00f2 in Europa senza esitazioni, affermando con orgoglio di essere secondo negli incassi italiani al solo Marcello Mastroianni. Il secondo film fu \"Per qualche dollaro in pi\u00f9\" (1965), diretto ancora una volta da Leone, con il quale aveva stabilito un buon rapporto; la trama era poco pi\u00f9 che una variazione sul tema, questa volta con l'aggiunta di un personaggio, affidato all'interpretazione del collega statunitense Lee Van Cleef. Anche questo film ottenne incassi enormi, ma il successo commerciale in Europa non influenz\u00f2 minimamente le major, che continuarono a ignorare l'attore e si rifiutarono di pagare la pur irrisoria cifra necessaria per assicurarsi i diritti di distribuzione delle pellicole negli Stati Uniti.\nIntanto, mentre \"Gli uomini della prateria\" stava per essere cancellata dalla CBS, gli pervenne da Sergio Leone la terza sceneggiatura. Per il ruolo di \"Il buono, il brutto, il cattivo\" (1966) percep\u00ec duecentocinquantamila dollari, ottenendo ancora una volta un significativo successo commerciale. Tra il secondo e il terzo film di Leone, il produttore Dino De Laurentiis fece interpretare ad Eastwood anche un breve episodio del film \"Le streghe\", sotto la direzione di Vittorio De Sica. Il film, costruito appositamente per il rilancio di Silvana Mangano dopo una lunga assenza dallo schermo, d\u00e0 di Eastwood una immagine borghese, in giacca e cravatta, ma il ruolo di marito annoiato dalla routine matrimoniale non fu bene accolto dalla critica e dal pubblico. \"Le streghe\" usc\u00ec nel 1967 ed ebbe una scarsissima distribuzione negli Stati Uniti.\nLa \"trilogia del dollaro\", gli regal\u00f2 un'enorme popolarit\u00e0 e il successo internazionale dei film indusse la United Artists ad acquistarne i diritti e a presentare i tre film oltre oceano. Malgrado le critiche sfavorevoli, anche negli Stati Uniti gli spettatori furono numerosissimi ed Eastwood si guadagn\u00f2 la fama di grande attore western: la sua espressione indecifrabile, il suo sorriso sottinteso, la sua comunicazione verbale ridotta al minimo, esaltati dalla regia di Sergio Leone, lo avevano reso un'icona.\nPrima della \"riabilitazione\" del western all'italiana, la stampa di tutto il mondo demol\u00ec i film di Leone, pur in presenza di un indiscutibile successo di pubblico. Clint Eastwood fu bollato come legnoso, monocorde, inespressivo e poco carismatico. In verit\u00e0, il personaggio dell'Uomo senza nome presentava anche alcuni aspetti caricaturali, come il ghigno costantemente ornato da un mezzo sigaro. Famosa \u00e8 la risposta che Sergio Leone dava a chi gli chiedeva perch\u00e9 gli piacesse Eastwood come attore: \"Mi piace Clint Eastwood perch\u00e9 \u00e8 un attore che ha solo due espressioni: una con il cappello e una senza cappello\". L'attore impieg\u00f2 molto tempo a far dimenticare questo stereotipo.\nRealizzato un enorme profitto dalla distribuzione della \"Trilogia\" negli Stati Uniti, la United Artists volle sfruttare la popolarit\u00e0 di Eastwood facendogli interpretare \"Impiccalo pi\u00f9 in alto\" (\"Hang 'em High\"), diretto da Ted Post, un altro western incentrato sul tema del rapporto tra giustizia e violenza. Inizialmente per la regia del film era stato scelto Sergio Leone, che per\u00f2 declin\u00f2 l'offerta perch\u00e9 impegnato con \"C'era una volta il West\". Per le riprese di questo film, gli fu accordato un compenso di quattrocentomila dollari.\nDal 1968 in poi, la carriera di Eastwood cominci\u00f2 a decollare; fu chiamato a recitare in \"L'uomo dalla cravatta di cuoio\" (\"Coogan's Bluff\"), diretto da Don Siegel e l'anno dopo fu co-protagonista con Richard Burton in \"Dove osano le aquile\" (\"Where Eagles Dare\"), nel quale i due interpretavano un tenente americano ed un maggiore inglese durante la seconda guerra mondiale. In \"Dove osano le aquile\" ebbe il secondo compenso pi\u00f9 alto, dietro solo a Burton, 800.000 dollari. Grazie a questa accresciuta solidit\u00e0 finanziaria, acquist\u00f2 un ranch alla periferia di Carmel-by-the-Sea, cittadina californiana di cui molti anni dopo sarebbe diventato anche sindaco.\nUn altro sogno dell'attore era quello di poter avviare una propria compagnia di produzione cinematografica, per poter mantenere il controllo su tutte le fasi di realizzazione dei film. Volle cimentarsi nell'impresa dopo aver attentamente osservato gli sprechi delle major e capito in che modo poteva ridurre le spese inutili. Nel 1968 nacque cos\u00ec la Malpaso Productions, il cui nome deriva da un ruscello che attraversa la sua propriet\u00e0 di Carmel-by-the-Sea, che dai primi anni settanta in poi si \u00e8 occupata con successo, della realizzazione dei film del suo fondatore e di un piccolo, selezionato numero di film di altri autori.\nSempre del 1969 \u00e8 \"La ballata della citt\u00e0 senza nome\" (\"Paint Your Wagon\"), un western basato su una commedia musicale andata in scena a Broadway alcuni anni prima. I numeri musicali di Eastwood, che qui recitava accanto a Lee Marvin e a Jean Seberg, furono bene accolti dalla critica, ma disorientarono i fan dell'attore, che si aspettavano da lui un altro tipo di ruolo; nonostante l'investimento di oltre di 14 milioni di dollari, il film non fu un buon successo (31 milioni di dollari in USA), anche se fu nominato per un Golden Globe nella categoria \"Miglior film commedia o musicale\".\nGli anni settanta e l'ispettore Callaghan.\nLa notoriet\u00e0 gli port\u00f2 molte nuove occasioni, ma sempre nel ruolo del duro. Nonostante tutto, cerc\u00f2 di diversificare i ruoli a seconda delle occasioni offerte, per non restare bloccato nello stereotipo che lo aveva reso famoso. Nel film \"I guerrieri\" (\"Kelly's Heroes\"), 1970, combin\u00f2 il ruolo del duro con una forte componente umoristica. Il suo talento lo rese capace di interpretare ruoli diversissimi.\nSempre nello stesso anno, interpret\u00f2 \"Gli avvoltoi hanno fame\", nel quale stavolta al western affianc\u00f2 anche la commedia. Regista del film era Don Siegel, che pi\u00f9 volte ebbe modo di dirigerlo e instaur\u00f2 con lui un solido rapporto di amicizia. Proprio grazie a Siegel, pot\u00e9 iscriversi al sindacato americano dei registi ed esordire con il primo lungometraggio diretto e interpretato da lui. \"Brivido nella notte\" (\"Play Misty for Me\"), \u00e8 un film sul tema dello stalking: il protagonista \u00e8 perseguitato da una donna possessiva e maniaca che tenta di ucciderlo quando egli rifiuta le sue avance. Girato in un solo mese senza riprese in studio e con bassissimo budget (Eastwood non percep\u00ec alcun compenso ma si assicur\u00f2 una percentuale sugli utili), vede coinvolto lo stesso Don Siegel, a titolo di amicizia, come attore in un cameo nella parte di un barista. Nello stesso anno fu inoltre protagonista de \"La notte brava del soldato Jonathan\" (\"The Beguiled\") (diretto ancora una volta da Siegel), ma soprattutto ottenne un nuovo importante ruolo da duro, quello dell'ispettore di polizia Harry Callahan (nelle versioni italiane modificato in Harry Callaghan) in \"\" (\"Dirty Harry\"), una delle sue pi\u00f9 note e significative interpretazioni. Il film, acclamatissimo dal pubblico, fu oggetto di serrate polemiche su come venivano rappresentati i metodi della polizia. Una larga parte della stampa giudic\u00f2 reazionario e fascistoide il comportamento dell'ispettore, mentre solo una minoranza interpret\u00f2 il film come la sincera descrizione della lotta di un uomo onesto contro il sistema. La pellicola, pur cos\u00ec discussa dal punto di vista ideologico, diede l'avvio a un nuovo genere di film d'azione con protagonisti poliziotti dalla pistola facile, un genere largamente imitato ancora oggi. Del 1972 \u00e8 \"Joe Kidd\" che, pur superando negli incassi molti suoi film pi\u00f9 noti, non viene spesso ricordato nella sua filmografia, perch\u00e9 fu distribuito appena dopo l'enorme successo e le enormi polemiche di \"Dirty Harry\".\nNel 1973 volle dirigersi nuovamente ne \"Lo straniero senza nome\", western in cui ricompare la figura dell'\"Uomo senza nome\", e in cui Eastwood sembra avere ormai bene assimilato la lezione registica di Sergio Leone e Don Siegel. Successivamente diresse \"Breezy\", il primo film di cui ha curato la regia senza recitare come attore protagonista (ruolo lasciato a William Holden), ritagliandosi solo un fugace cameo nella parte di un uomo seduto su una panchina. Sempre nello stesso anno usc\u00ec il secondo film della saga dell'ispettore Callaghan, in cui divenne famosa l'arma usata dal suo personaggio, la .44 Magnum. Il film ebbe appunto il titolo \"Una 44 Magnum per l'ispettore Callaghan\" (\"Magnum Force\"), e del cast fecero anche parte David Soul, Robert Urich e Tim Matheson. Anche questa volta il film, malgrado il buon successo al botteghino (58,1 milioni e 304 in totale), fu stroncato dalla critica, che lo accusava di ripetere \"la stessa roba vecchia\".\nIl 1974 lo vede ancora protagonista, questa volta al fianco di un giovane Jeff Bridges, per l'occasione candidato all'Oscar, nell'action \"Una calibro 20 per lo specialista\" (\"Thunderbolt and Lightfoot\"), con Michael Cimino al debutto alla regia; \u00e8 un \"road movie\" su un veterano rapinatore di banche ed un giovane vagabondo truffatore. Il film mescolava la commedia con l'alta suspense e incass\u00f2 32,4 milioni.\nNel 1975, diresse ed interpret\u00f2 \"Assassinio sull'Eiger\", ruolo che inizialmente propose a Paul Newman. Sottopostosi a un breve ma duro allenamento per girare le sequenze della scalata sul monte Eiger (Svizzera), Eastwood volle realizzare da solo tutte le scene senza l'ausilio di controfigure, in base al principio che non poteva chiedere agli altri di rischiare la vita se egli stesso non era pronto a rischiarla nelle stesse condizioni. La realizzazione fu molto sfortunata: alcuni membri della troupe subirono incidenti sul set e uno stuntman inglese fu ucciso dalla caduta di un masso il secondo giorno di lavorazione. Il film non diede i risultati sperati dal punto di vista commerciale, ricavando 23,8 milioni di dollari, ed Eastwood fu criticato perch\u00e9 completamente fuori ruolo in una imitazione di James Bond. Fu inoltre accusato dalla Universal Studios per la scarsa promozione del film.\nIntanto la saga di \"Dirty Harry\" si arricchiva di nuovi episodi. Ne furono girati in tutto altri tre: \"Cielo di piombo, ispettore Callaghan\" (\"The Enforcer\";1976), \"Coraggio... fatti ammazzare\" (\"Sudden Impact\"; 1983) e \"Scommessa con la morte\" \"(The Dead Pool\"; 1988). Tutti quanti questi film ebbero un grande successo.\nParallelamente, continu\u00f2 a cimentarsi con la regia. Anche se il western era ormai in declino, nel pieno degli anni settanta volle cimentarsi nel genere con \"Il texano dagli occhi di ghiaccio\" (\"The Outlaw Josie Wales\"), che interpret\u00f2 insieme alla sua nuova compagna Sondra Locke. Presentato nelle sale nell'estate del 1976, il film divenne uno dei western di maggiore incasso di tutti i tempi, pur accompagnato da critiche sprezzanti, che lamentavano un eccessivo spargimento di sangue. Sondra Locke comparve come attrice anche nel successivo \"L'uomo nel mirino\" (\"The Gauntlet\") (1977), thriller in cui Eastwood sosteneva l'insolito ruolo di poliziotto alcolizzato. Nel 1978 volle ritentare con la commedia leggera, pur essendo consapevole del fatto che gli insuccessi della sua carriera si erano verificati quando aveva voluto rinunciare al suo abituale personaggio. \"Filo da torcere\" (\"Every Which Way but Loose\") gli fece vincere la scommessa con s\u00e9 stesso e divenne il maggiore incasso della Malpaso fino a quel momento. Il film ebbe anche un seguito, \"Fai come ti pare\" (\"Any Which Way You Can\"), diretto da Buddy Van Horn due anni dopo.\nNel 1979 si ricostitu\u00ec il duo Eastwood-Siegel con \"Fuga da Alcatraz\" (\"Escape from Alcatraz\"), in cui interpret\u00f2 il detenuto Frank Morris, l'unico che si suppone sia riuscito ad evadere insieme con altri due uomini dal carcere di massima sicurezza di Alcatraz. Il film determin\u00f2 una significativa svolta nella critica, che fino a quel momento aveva sempre dato su di lui pareri controversi: il talento di Clint Eastwood cominciava ad apparire indiscutibile e la sua interpretazione in questo film, fatta di lunghi silenzi e di memorabili sequenze, pose fine allo snobismo intellettuale di quanti lo avevano finora giudicato in base a preconcetti ideologici.\nGli anni ottanta.\nGli anni ottanta si aprono con \"Bronco Billy\", commedia country-western che costituisce con \"Filo da torcere\" e \"Fai come ti pare\" una sorta di trilogia. Affiancato nuovamente da Sondra Locke e con i suoi figli Kyle e Allison in ruoli cameo, Eastwood si cimenta per la settima volta come regista, ma il film non ottiene il successo commerciale sperato, pur essendo generalmente ben apprezzato dai critici: per Janet Maslin del \"New York Times\", \"Bronco Billy\" era \"il migliore ed il pi\u00f9 divertente di Eastwood\".\nNel 1982 dirige ed interpreta (insieme al figlio Kyle) \"Honkytonk Man\", sulla base dell'omonimo romanzo di Clancy Carlile, ambientato nel periodo della grande depressione, pellicola accolta con entusiasmo dalla critica. Nello stesso anno dirige ed interpreta il fanta-thriller \"Firefox - Volpe di fuoco\", basato su un romanzo del 1977 con lo stesso titolo scritto da Craig Thomas (il film fu girato prima, ma usc\u00ec dopo \"Honkytonk Man\").\nSebbene tali pellicole vengano apprezzate dalla critica, nei primi anni ottanta la carriera di Eastwood subisce una momentanea flessione: \u00e8 cos\u00ec che nel 1983, a sette anni dall'ultima apparizione sul grande schermo, decide di rispolverare il personaggio di Harry Callaghan per il quarto capitolo della serie, intitolato \"Coraggio... fatti ammazzare\" (\"Sudden Impact\"), da lui stesso diretto e prodotto. Il film \u00e8 stato il sesto e ultimo che Eastwood ha interpretato insieme a Sondra Locke. La frase chiave del film \"Go ahead, make my day\" (\"Coraggio, da' un senso alla mia giornata\", che in italiano \u00e8 stata cambiata in \"Coraggio... fatti ammazzare\", appunto titolo del film), \u00e8 stata citata dal presidente Ronald Reagan durante le elezioni presidenziali del 1984. Il film ottiene un ottimo successo commerciale, e con oltre 70 milioni di dollari, \u00e8 stato il pi\u00f9 proficuo della saga.\nAnche il successivo \"Corda tesa\" (\"Tight Rope\") (1984) diretto da Richard Tuggle, ottiene un ottimo successo commerciale e di critica, cos\u00ec come l'anno dopo \"Per piacere... non salvarmi pi\u00f9 la vita\" (\"City Heat\"); scritto e sceneggiato da Blake Edwards; doveva anche essere diretto da quest'ultimo, ma, per alcune divergenze con Eastwood, la regia venne affidata a Richard Benjamin. Il film ebbe un ottimo successo commerciale, venendo superato solo da \"Beverly Hills Cop - Un piedipiatti a Beverly Hills\", uscito lo stesso anno.\nNonostante il ritrovato successo commerciale, decide di tornare dietro la macchina da presa, dato che negli ultimi film era stato costretto ad abdicare in favore di altri: fu cos\u00ec che, nel 1985, volle sperimentare nuovamente con un western in un momento critico per il genere, interpretando e dirigendo \"Il cavaliere pallido\", un soggetto originale scritto dagli stessi autori de \"L'uomo nel mirino\". Il film si rivel\u00f2 un enorme successo finanziario e riabilit\u00f2 anche la carriera di Eastwood dietro la macchina da presa. \"Gunny\", film di genere bellico e commedia, \u00e8 del 1986 e fu un grandissimo successo finanziario. Il quinto ed ultimo sequel di \"Dirty Harry\", \"Scommessa con la morte\" (\"The Dead Pool\"), nonostante il buon successo, non raggiunse un incasso paragonabile a quello dei precedenti film della serie.\nAlla fine degli anni ottanta, alterna film di scarso successo come \"Pink Cadillac\" (1989), di cui stavolta fu solo interprete, a progetti pi\u00f9 personali, come la regia di \"Bird\" (1988), una biografia di Charlie \"Bird\" Parker, grande sassofonista jazz e pioniere di un nuovo stile musicale. Il primo fu un sonoro fiasco ai botteghini, mentre il secondo gli fece vincere un Golden Globe come miglior regista.\nGli anni novanta e i primi successi agli Oscar.\nNei primi anni novanta, nonostante il tramonto del personaggio di Harry Callaghan, tent\u00f2 di riproporre nuovamente la formula vincente della saga di \"Dirty Harry\" dirigendo e interpretando \"La recluta\" (\"The Rookie\") con Charlie Sheen, e \"Cacciatore bianco, cuore nero\", una biografia romanzata di John Huston; usciti entrambi nel 1990, furono un fiasco ai botteghini, mettendo leggermente in ombra la figura di Eastwood regista.\nIn realt\u00e0, gir\u00f2 quei film esclusivamente per ragioni di contratto con la Warner Bros., in cambio di ottenere un consistente budget per la sua opera successiva, con la quale torn\u00f2 nuovamente tra le grandi star di Hollywood; nel 1992, usc\u00ec nelle sale \"Gli spietati\" (\"Unforgiven\"), con Eastwood ancora una volta dietro e davanti alla macchina da presa, . Affiancato da Gene Hackman, Morgan Freeman e Richard Harris, interpreta un ex-pistolero che torna in azione dopo molti anni per riscuotere una proficua taglia. : il film ricevette nove nomination ai premi Oscar 1993, vincendone quattro: miglior film, miglior regia, miglior attore non protagonista per Gene Hackman e miglior montaggio per Joel Cox. Nei titoli di coda era inserita una dedica particolare, \"Dedicato a Sergio e Don\", per ricordare il maestro del genere e suo scopritore Sergio Leone, che lo lanci\u00f2 con la sua \"Trilogia del dollaro\" e Don Siegel, suo mentore e regista di molti suoi film.\nL'anno successivo decise di tornare a interpretare il ruolo del duro nel thriller-d'azione \"Nel centro del mirino\", assieme a John Malkovich. Anche stavolta interpreta un personaggio tormentato, un agente dei servizi segreti assalito dai rimorsi per non essere riuscito a salvare John F. Kennedy, ma abbastanza duro da trovare l'occasione di riscattarsi. Il film \u00e8 anche il primo in cui, dopo vari anni, \u00e8 solo interprete e non pi\u00f9 regista, passando il ruolo a Wolfgang Petersen; il film riscuote un'ottima accoglienza alla sua uscita, incassando 177 milioni di dollari. Nello stesso anno torna dietro la macchina da presa con \"Un mondo perfetto\", di cui fu anche co-protagonista con Kevin Costner, ambientato nel 1960, in cui interpreta un Texas Ranger, alla caccia di un criminale che rapisce un bambino. Inizialmente avrebbe dovuto solo dirigere il film, ma, su consiglio dello stesso Costner, si affid\u00f2 la parte del ranger che d\u00e0 la caccia al bandito. Al pari di quanto aveva fatto nel 1988 con \"Bird\", Eastwood si discosta dai ruoli da duro per approfondire di pi\u00f9 le vicende psicologiche dei personaggi, marcando il film con un suo stile personale molto pessimista. Anche stavolta il pubblico lod\u00f2 la sua opera da regista e il film fu un grandissimo successo commerciale.\nNel 1995 gli fu assegnato il Premio Oscar alla memoria \"Irving G. Thalberg\", il suo terzo dopo i due de \"Gli spietati\". Contemporaneamente ampli\u00f2 ancora il suo repertorio con un film d'amore, \"I ponti di Madison County\" \"(The Bridges of Madison County)\" (1995), in cui \u00e8 protagonista insieme con Meryl Streep; anche qui approfondisce un tema nuovo per la sua filmografia, l'amore, in tutte le sue sfaccettature, unendo quel pessimismo che da allora in poi contraddistinguer\u00e0 tutta la sua produzione da regista. Acclamato dalla critica, specie per l'interpretazione di Meryl Streep, il film anni dopo sar\u00e0 inserito dall'American Film Institute come uno dei 100 migliori film romantici della storia. Nello stesso anno fece un cameo nel film \"Casper\", evento piuttosto insolito, data la sua scarsa disponibilit\u00e0 a questo genere di cose.\nNel 1997 dirige \"Mezzanotte nel giardino del bene e del male\" \"(Midnight in the Garden of Good and Evil)\", con protagonisti John Cusack e Kevin Spacey, \nSul finire del secolo, dirige e interpreta \"Potere assoluto\", in cui torna a collaborare con Gene Hackman, e \"Fino a prova contraria\", che vede tra gli attori anche la sua giovane figlia Francesca. Con queste ultime pellicole Eastwood rispolvera lo stereotipo del personaggio solo contro tutti, che per\u00f2 sembra non convincere n\u00e9 pubblico n\u00e9 critica, rivelandosi anche poco fortunati al botteghino.\nGli anni duemila e il secondo trionfo.\nNel 2000 dirige e interpreta \"Space Cowboys\", con Tommy Lee Jones, Donald Sutherland e James Garner, in cui interpretano il ruolo di ex-astronauti, mandati nello spazio per riparare un satellite sovietico. Eastwood ha anche collaborato a scrivere la colonna sonora del film, assieme a Lennie Niehaus. Il film \u00e8 stato ben accolto dalla critica ed ha avuto un punteggio del 79% su Rotten Tomatoes. Inoltre, il film venne presentato, in anteprima, alla 57\u00aa Mostra internazionale d'arte cinematografica di Venezia, dove, per l'occasione, Eastwood fu insignito del Leone d'oro alla carriera. L'anno dopo interpreta un agente dell'FBI a caccia di un criminale nel film \"Debito di sangue\", dove \u00e8 ancora una volta regista e interprete. Il film \u00e8 stato un fallimento commerciale, incassando solo 26,2 milioni di dollari, su un budget stimato di 50.000.000.\nNel 2003 riceve di nuovo un alto successo con il film \"Mystic River\", con protagonisti Sean Penn, Kevin Bacon e Tim Robbins, dove oltre alla regia si \u00e8 occupato della produzione e delle musiche. Il film riceve sei nomination all'Oscar, vinto da entrambi i protagonisti, mentre Eastwood riceve due nomination come \"miglior film\" e \"miglior regia\".\nIl vero trionfo del cineasta arriva agli Oscar 2005: il suo \"Million Dollar Baby\" porta a casa quattro statuette importanti: miglior film, miglior regia, migliore attrice protagonista a Hilary Swank e miglior attore non protagonista per l'amico Morgan Freeman, mentre Eastwood riceve la nomination come miglior attore protagonista, ma non vince il premio. Il film si era aggiudicato anche, poco prima, due Golden Globe, per la miglior regia e per la migliore attrice protagonista. Detiene il record come regista pi\u00f9 anziano ad aver ricevuto l'Oscar per la miglior regia per \"Million Dollar Baby\", all'et\u00e0 di 74 anni.\nNel 2006 ritorna dietro la macchina da presa per realizzare un dittico, girando prima \"Flags of Our Fathers\" (due candidature agli Oscar) e, in successione, \"Lettere da Iwo Jima\", in lingua giapponese; quest'ultimo vince il Golden Globe 2007 come miglior film straniero e viene candidato per la miglior regia. Nel film inoltre era presente come produttore anche Steven Spielberg, che insieme a Eastwood venne candidato all'Oscar per il miglior film.\nIl 2008 segna un nuovo trionfo per la critica e per il pubblico con \"Gran Torino\", di cui \u00e8 ancora una volta regista, produttore, compositore (insieme al figlio Kyle) e protagonista. Il film \u00e8 incentrato sulla figura di Walt Kowalski, un reduce della Guerra di Corea, che si trova a dover fronteggiare prima la morte della moglie, quindi la difficile amicizia con un ragazzino Tao, infine una guerra con un clan di giovani criminali. Questo film non venne nominato a nessun Oscar ma venne comunque acclamato dalla critica, che lo accolse molto positivamente. Inoltre Eastwood vinse anche il David di Donatello al miglior film straniero. Il titolo si riferisce alla macchina del 1972, Ford Torino, auto a cui il personaggio, \u00e8 molto legato e le dedica una cura che lo caratterizza in modo quasi maniacale. Dopo l'uscita del film, annunci\u00f2 anche il ritiro come attore volendosi occupare solo della regia, scelta che invece rimise in discussione quattro anni dopo, apparendo nel film \"Di nuovo in gioco\".\nSempre nel 2008 dirige Angelina Jolie nel film drammatico \"Changeling\", ispirato a fatti realmente accaduti, ricevendo una nuova nomination agli Oscar. Si occup\u00f2 inoltre della produzione e delle musiche, oltre a dirigerlo. Vinse anche un premio speciale al 61\u00ba Festival di Cannes 2008.\nRitorna a lavorare con Morgan Freeman nel 2009, dirigendolo nel biopic su Nelson Mandela \"Invictus - L'invincibile\", che tratta della storica vittoria da parte del Sudafrica nella coppa del mondo di rugby nel 1995. Nel cast anche Matt Damon che interpreta la parte del capitano degli Springboks, Fran\u00e7ois Pienaar. Anche questa sua pellicola ottiene un ampio successo, ed entrambi i protagonisti ottengono la candidatura agli Oscar 2010.\nGli anni duemiladieci.\nDopo questo grande periodo di successo, vive un periodo di gloria grazie ai successi come critica e botteghino, sia dai film da lui interpretati che da quelli solamente diretti.\nNel 2010 dirige \"Hereafter\" che ha nuovamente Matt Damon fra i protagonisti, ed \u00e8 incentrato sul tema della morte e rappresenta il primo thriller soprannaturale facente parte della filmografia del cineasta. Il film ebbe un budget di 50 milioni di dollari guadagnando al botteghino poco pi\u00f9 di 100 milioni ed \u00e8 stato candidato agli Oscar 2011, nella categoria migliori effetti speciali, ed Eastwood vince per la terza volta il David di Donatello per il miglior film straniero.\nPur di avere nel cast Damon (al tempo impegnato con le riprese di \"I guardiani del destino\"), modific\u00f2 il piano di produzione in modo che l'attore fosse libero per girare \"Hereafter\". Inoltre, a causa dello tsunami abbattutosi in Giappone, venne ritirato dalle sale cinematografiche del paese, dato che la scena iniziale si apriva appunto con uno tsunami.\nL'anno seguente collabora con Dustin Lance Black, lo sceneggiatore vincitore del premio Oscar alla migliore sceneggiatura originale nel 2009 per \"Milk\", alla realizzazione di \"J. Edgar\", film biografico dedicato al direttore dell'FBI John Edgar Hoover. La pellicola affronta le fasi pi\u00f9 importanti di come Hoover, interpretato da Leonardo DiCaprio, modifica radicalmente il metodo e i mezzi investigativi dell'FBI, a partire dagli attentati attentati di matrice anarco-comunista nel 1919. L'intero film presenta continui flashback, che danno vita alla narrazione dell'anziano Hoover. Il personaggio \u00e8 descritto come un giovane il cui unico scopo della vita \u00e8 fare carriera, mettendo tutto il resto in secondo piano, inclusa la sua vita privata e la relazione affettiva con Clyde Tolson, interpretato da Armie Hammer, che gli sar\u00e0 accanto fino al giorno della sua morte nel 1972.\nNel 2012, all'et\u00e0 di 82 anni, torna davanti alla macchina da presa, nel film \"Di nuovo in gioco\", diretto dall'amico e suo storico produttore Robert Lorenz. \u00c8 anche il primo film in cui recita senza dirigere fin da \"Nel centro del mirino\" (1993), pur occupandosi comunque della produzione.\nIl 20 giugno 2014 esce nelle sale \"Jersey Boys\", di cui firma la regia, basato sulla storia del gruppo musicale The Four Seasons e del suo esponente principale Frankie Valli. Il film ha ottenuto un buon successo al botteghino ed \u00e8 stato accolto molto bene dalla critica nazionale e internazionale.\nIl 25 dicembre 2014 \u00e8 uscito il suo 38\u00b0 film da regista: \"American Sniper\", basato sulla vita dell'ex membro delle Navy SEAL Chris Kyle, che presenta tra i protagonisti Bradley Cooper e Sienna Miller. Il film \u00e8 stato candidato a sette Premi Oscar, vincendone uno per il miglior montaggio sonoro.\nNel 2016, dirige il film \"Sully\", con protagonista Tom Hanks. La pellicola narra la storia del capitano del volo US Airways 1549 Chesley Sullenberger che, il 15 gennaio 2009, fu costretto ad effettuare un eroico ammaraggio sul fiume Hudson, a causa di uno scontro con uno stormo di uccelli che caus\u00f2 la rottura di due motori, con il quale salv\u00f2 la vita a 150 passeggeri e ai 5 membri dell'equipaggio.\nNel 2018 dirige \"\" che racconta la storia dell'attacco terroristico al treno Thalys del 21 agosto 2015. A recitare nel film non ha scelto attori professionisti, ma gli stessi militari che hanno sventato l'attacco.\nNello stesso anno, torna a lavorare davanti alla macchina da presa con il film \"Il corriere - The Mule\", da lui diretto e prodotto. Nella pellicola interpreta l'ottantenne Earl Stone, un uomo che accetta la proposta di lavoro di guidare un'auto fino in Messico, ma aprendo il bagagliaio vi trova, a sua insaputa, un carico di droga.\nL'anno successivo dirige \"Richard Jewell\", storia vera tratta dall'articolo \"American Nightmare: The Ballad of Richard Jewell\" di Marie Brenner. Narra le vicende di una guardia di sicurezza che evit\u00f2 l'esplosione di una bomba durante le olimpiadi di Atlanta nel 1996, ma fu sospettato dall'FBI come presunto terrorista e fu diffamato dalla stampa e dall'opinione pubblica, fatti che cambiarono per sempre la sua vita professionale e privata.\nGli anni duemilaventi.\nNell'ottobre 2020 viene annunciato che Clint Eastwood sar\u00e0 regista, protagonista e produttore di un nuovo film per la Warner Bros.,: \"Cry Macho - Ritorno a casa\" (\"Cry Macho\"). Il film \u00e8 l'adattamento cinematografico dell'omonimo romanzo del 1975 scritto da N. Richard Nash, autore della sceneggiatura insieme a Nick Schenk. Le riprese del film si sono svolte tra novembre e dicembre 2020 , mentre il primo trailer del film \u00e8 stato diffuso il 6 agosto 2021 . La distribuzione nelle sale cinematografiche statunitensi \u00e8 iniziata il 17 settembre 2021, mentre nelle sale cinematografiche italiane il 2 dicembre dello stesso anno.\nPolitica.\nEastwood, che si descrive come un libertario, \u00e8 registrato come repubblicano fin dal 1951, quando sostenne la candidatura di Dwight D. Eisenhower. Nel 1968 e nel 1972 sostenne Richard Nixon, pur criticandone la moralit\u00e0 dopo lo scoppio dello scandalo Watergate. In linea di massima le sue posizioni politiche sono assimilabili a quelle dell'area libertaria del Partito Repubblicano.\nL'attore non si considera comunque un conservatore (\u00e8 infatti di idee piuttosto progressiste per quanto riguarda i temi etici). Sostiene da sempre un'assenza dell'interventismo statale in ogni ambito, da quello economico-fiscale, con contrariet\u00e0 ad ogni forma di aumento della tassazione e della spesa pubblica, a quello dei diritti civili, che lo vede favorevole ad eutanasia, nozze gay e aborto. In politica estera si dichiara isolazionista, sostenendo che \u00abgli USA non dovrebbero esportare la democrazia in paesi che possono vivere in pace solo sotto dittature\u00bb.\nHa sostenuto Arnold Schwarzenegger in entrambe le campagne elettorali governative della California, nel 2003 e nel 2006 e ha sostenuto e finanziato il candidato John McCain per le elezioni presidenziali del 2008, motivando ci\u00f2 col fatto che conosce McCain da molto tempo.\nPur avendo sempre appoggiato i Repubblicani alle presidenziali (tranne nel 1992, quando vot\u00f2 l'indipendente Ross Perot) e averlo quasi sempre fatto anche alle elezioni locali, in alcuni casi in California ha supportato candidati democratici, come nel 1998 e nel 2002 quando come governatore dello stato vot\u00f2 Gray Davis, o come alle elezioni di medio termine nel 1994 e nel 2002, quando appoggi\u00f2 rispettivamente Dianne Feinstein e Sam Farr. Alle elezioni per il governatore delle California del 2010 appoggi\u00f2 il candidato repubblicano Meg Whitman, pur esprimendo simpatia umana per il democratico Jerry Brown.\nNell'agosto del 2012, \u00e8 intervenuto alla \"convention\" repubblicana di Tampa a favore di Mitt Romney e ha portato un duro attacco al presidente Barack Obama e alle sue politiche interventiste in ambito economico. Nel suo intervento, fingendo di dialogare con il presidente democratico, si \u00e8 rivolto ad una sedia vuota. L'intervento ha suscitato un gran numero di imitazioni nel Web. In un'intervista rilasciata nell'agosto del 2016, relativamente alle imminenti elezioni presidenziali, ha dichiarato di preferire il candidato repubblicano Donald Trump, rispetto alla candidata democratica Hillary Clinton, sostenendo di apprezzare l'atteggiamento politicamente scorretto di Trump, pur non condividendo del tutto le sue affermazioni e altres\u00ec aggiungendo di non voler fare un vero e proprio \"endorsement\" a nessuno dei candidati in corsa, paragonandoli a \"una versione moderna di Gianni e Pinotto\". Nel febbraio 2020, Eastwood dichiara che, pur approvando alcuni suoi progetti, non condivide i metodi da bullo di Trump, soprattutto nell'utilizzo dei social network, auspicando che il suo successore alla Casa Bianca potesse essere l'ex sindaco di New York Michael Bloomberg.\nEastwood fu eletto come indipendente a sindaco di Carmel-by-the-Sea, in California, nell'aprile 1986, ricevendo il 72% delle preferenze. Copr\u00ec l'incarico fino al gennaio 1988, prima di declinare l'offerta per ricandidarsi.\nVita privata.\nIl 15 dicembre 1953 sposa Maggie Johnson, appena sei mesi dopo che si sono conosciuti. I due si separano anni dopo, quando lei scopre che l'attore aveva iniziato una relazione extraconiugale con la ballerina Roxanne Tunis, dalla quale ha la sua prima figlia, Kimber (1964).\nIn seguito si riconcilia con la Johnson, e la coppia ha due figli: Kyle (1968) e Alison (1972). Nel 1978 la coppia si separa nuovamente e divorzia ufficialmente nel 1984.\nDal 1975 al 1989 \u00e8 legato all'attrice Sondra Locke; nonostante quattordici anni passati insieme, i due non si sono mai sposati. La coppia collabora in vari film, tra cui \"Il texano dagli occhi di ghiaccio\", \"L'uomo nel mirino\" e \"Coraggio... fatti ammazzare\". Negli ultimi quattro anni della sua convivenza con la Locke, Eastwood ha una relazione con l'assistente di volo Jacelyn Reeves, da cui ha due figli: Scott (1986) e Kathryn (1988).\nDal 1990 al 1995 \u00e8 in coppia con l'attrice Frances Fisher, conosciuta sul set di \"Pink Cadillac\". I due hanno una figlia, Francesca (1993).\nIl 31 marzo 1996 sposa la giornalista Dina Ruiz. I due hanno una figlia, Morgan Colette, nata nello stesso anno. Nell'agosto 2013 i due si separano e nel dicembre 2014 divorziano ufficialmente.\nL'ultima relazione conosciuta \u00e8 con Christina Sandera.\nEastwood soffre di sordit\u00e0 e porta un apparecchio per l'udito, che preferisce non usare quando si presenta in pubblico.\nA Carmel gestisce un albergo chiamato \"Mission Ranch\", nel quale viene servita la birra \"Pale Rider Ale\", cos\u00ec denominata dall'omonimo film (\"Il cavaliere pallido\"). Il ricavato della vendita di questa birra viene devoluto in beneficenza.\n\u00c8 un grande tifoso della squadra di pallacanestro dei Golden State Warriors. Inoltre, da grande appassionato di musica \"blues\", gira nel 2003 un episodio della serie di documentari sul \"blues\" chiamata, per l'appunto, \"The Blues\" di Martin Scorsese. L'episodio in questione ha il titolo \"Piano Blues\" e comprende interviste e spezzoni di grandi interpreti di questo tipo di musica, tra cui Nat King Cole, Ray Charles, Fats Domino ed altri.\nCome dichiarato da lui stesso, pratica la meditazione trascendentale da oltre quarant'anni..\nFilmografia.\nEastwood ha interpretato oltre 60 film, nella sua carriera di attore, regista, produttore e compositore. Ha ottenuto il primo ruolo da protagonista nel 1959 con la serie televisiva western \"Gli uomini della prateria\". Ha iniziato a dirigere nel 1971 con il film \"Brivido nella notte\". Ha ottenuto grande fama per la \"Trilogia del dollaro\" di Sergio Leone e per il ruolo dell'Ispettore Callaghan nella famosa saga. Ha inoltre contribuito a molti film da lui interpretati, oltre alla regia, anche alla produzione e alla colonna sonora. I film interpretati da Clint Eastwood hanno incassato in totale pi\u00f9 di 1,68 miliardi di dollari USA, con una media di 37 milioni di dollari.\nPremi e riconoscimenti.\nNella sua carriera ha vinto 5 Oscar; 2 come miglior produttore, 2 come miglior regista: nel 1993 per \"Gli spietati\" e nel 2005 per \"Million Dollar Baby\" e uno alla memoria Irving G. Thalberg.\nNel settembre 2021 gli \u00e8 stato dedicato un asteroide, 124845 Clinteastwood .\nDoppiatori italiani.\nNelle versioni in italiano dei suoi film, Clint Eastwood \u00e8 stato doppiato da:"}
{"id": "43988", "revid": "287204", "url": "https://it.wikipedia.org/wiki?curid=43988", "title": "Fedor I di Russia", "text": ""}
{"id": "43992", "revid": "9", "url": "https://it.wikipedia.org/wiki?curid=43992", "title": "James Bond Agente Segreto 007", "text": ""}
{"id": "44001", "revid": "1543377", "url": "https://it.wikipedia.org/wiki?curid=44001", "title": "Giovan Battista Carpi", "text": "Biografia.\nNasce a Genova dove poi frequenta l'accademia di belle arti e lo studio del pittore Giacomo Picollo; esord\u00ec come disegnatore di fumetti nel 1945, pubblicando sul settimanale \"Faville\" storie della serie della \"famiglia Serafini\". Inizia poi a collaborare con \"Lo Scolaro\", la \"Gazzetta dei piccoli\" per la quale disegna \"Sparagrosso, Cacciatore in Africa\" e altre riviste.\nDue anni pi\u00f9 tardi si trasferisce a Milano dove fa alcune esperienze nell'animazione presso lo studio dei fratelli Pagot lavorando a \"I fratelli Dinamite\", primo lungometraggio europeo a colori, e pubblicando la serie \"Celestino al centro della Terra\", sulla rivista \"Giornalino del Carroccio\", nel 1947, edita a puntate di una pagina ciascuna. Continua a occuparsi di illustrazione e fumetti per ragazzi oltre che di vignette comiche e nel 1951 vincer\u00e0, per queste, il premio \u201cCandido\u201d per il disegno umoristico. Inoltre lavora come illustratore per diverse case editrici, come De Agostini, Corticelli, Tipys e Messaggerie Musicali.\nLa rivista \"Topolino\", edita dalla Mondadori, a seguito del cambio di periodicit\u00e0, da mensile a quindicinale, abbisognava di una maggiore produzione di storie a fumetti in quanto quelle che arrivavano dagli Stati Uniti iniziavano a non essere sufficienti e vennero ricercati nuovi autori per realizzarle direttamente in Italia. Cos\u00ec, nel 1953 Carpi venne assunto come disegnatore. In principio, dato che avrebbe voluto continuare a disegnare storie e personaggi suoi, propose a Mario Gentilini, direttore della testata, un alto stipendio per scoraggiarlo ma questi invece gli offr\u00ec il doppio; Carpi accett\u00f2 e il 18 ottobre, sul n. 42 degli \"Albi d'Oro\", esord\u00ec con la sua prima storia Disney, inchiostrata da Giulio Chierchini, \"Paperino e il suo fantasma\", su testi di Guido Martina; la prima storia con il personaggio di Topolino fu del 1954, \u201c\"Topolino e il pesce cannibale\"\u201d, pubblicata sul n. 14 degli \"Albi d'Oro\" del 1954 e realizzata sempre insieme a Chierchini con il quale collaborer\u00e0 fino al 1955, per poi iniziare a inchiostrare da solo le sue tavole; \u201c\"Paperino e la corsa del baleno\"\u201d (\"Albi d'Oro\" n. 36 del 9 settembre 1956) \u00e8 la prima storia che realizz\u00f2 interamente da solo. Oltre a storie a fumetti, inizier\u00e0 presto a realizzare anche copertine per le serie \"Albi d'Oro, Almanacco Topolino, I Classici di Walt Disney\" e molte altre pubblicazioni speciali. Dal 1969 realizza le illustrazioni della collana dei Manuali delle Giovani Marmotte, che verr\u00e0 tradotta in tutto il mondo, e poi anche quelle delle collane \u201cEnciclopedia Disney\u201d, \u201cIn giro per il mondo con Disney\u201d e \u201cAvventure nella natura\u201d; disegna anche la copertina di \"Epoca\" per commemorare la scomparsa di Walt Disney nel 1966. Nel 1968, durante un collegamento con gli stabilimenti Mondadori all'interno di una puntata di Canzonissima '68, Carpi - intervistato con Mario Gentilini da Luigi Silori - disegn\u00f2 in diretta una tavola di Topolino e venne rivelato per la prima volta pubblicamente che le storie di Topolino erano realizzate in Italia nonostante la firma di Disney.\nParallelamente agli impegni con la Mondadori, collabora con uno studio di Genova insieme a Giulio Chierchini ed Ernesto Piccardo, insieme ai quali realizza le storie di Geppo, Volpetto, Nonna Abelarda e altri come Soldino; i personaggi saranno protagonisti di storie pubblicate dalle edizioni Bianconi. Seguiranno altri personaggi come la cornacchia Chico, il trapper Raviolo Kid, i girovaghi del medioevo Salvatore e Chitarrone, Beniamino Clorofilla e Zero, oltre al gigante Gargantua, ripreso da Carpi nel 1979, e a Dodo, realizzato per \"Airone Junior\", rivista che poi prese il nome del suo personaggio principale.\nLavora nel 1963 anche come disegnatore per la testata \"Bertoldo\", edita da Gino Sansoni, oltre a realizzare, dal 1965 al 1966, storie della serie tedesca \"Fix und Foxi\" edita da Kauka Verlag. Per Mondadori illustra anche serie non della Disney come \"Pixi e Dixi\" e \"Yoghi\" pubblicate su \"Braccobaldo\" alla fine degli anni sessanta.\nNel 1969, da un'idea di Elisa Penna e su testi di Guido Martina, realizza la caratterizzazione del personaggio di Paperinik, alter ego di Paperino, e che rimarr\u00e0 punto di riferimento degli altri disegnatori del personaggio. Ne disegna anche la storia di esordio, \"Paperinik il diabolico vendicatore\", pubblicata sui numeri 706 e 707 di \"Topolino\". Realizza poi alcuni episodi della celebre saga a fumetti della Disney, \"Storia e gloria della dinastia dei paperi\", alternandosi con Romano Scarpa, edita su \"Topolino\" nel 1970. Con Marco Rota e Luciano Bottaro realizza, nel 1972, la saga dell\"Operazione Olimpiadi\".\nUna delle sue ultime creazioni fu \"Gargantua\", che apparve sulla rivista \"Smack\" del 1979.\n\u00c8 noto anche per essere stato uno dei principali interpreti della serie di storie note come Parodie Disney, nella quale i personaggi Disney interpretano i capolavori della letteratura, del cinema e dell'opera come ad esempio \"Paperino fornaretto di Venezia\" del 1964, \"Paperino e il vento del Sud\" del 1982, \"Guerra e Pace\" del 1986, \"Il mistero dei candelabri\" del 1989.\nNegli anni ottanta disegna la saga di Messer Papero (1983), rimaneggiando pesantemente la sceneggiatura originaria di Martina e venendo per tale motivo accreditato come cosceneggiatore; nel 1986, la testata \"Topolino\", in collaborazione con il \"Touring Club Italiano\", organizza una vacanza-studio in Inghilterra che lo vede come insegnante della comitiva di ragazzi; l'anno dopo realizzer\u00e0 una storia per celebrare il ripetersi dell'evento: \"Paperino, Paperone e i magnifici 95\". \nCon il passaggio delle testate Disney dalla Mondadori alla Disney Italia, nel 1988 fu incaricato di fondare e dirigere una scuola, l'Accademia Disney, dove crescere i nuovi autori - disegnatori, illustratori e sceneggiatori - della vasta produzione Disney. Un gruppo di vari allievi dell'Accademia, nel 1992 realizza, seguendo i suoi \"layout\", la storia \"Paperino e il mistero di Lucca\".\nLa produzione pi\u00f9 significativa di questo periodo \u00e8 racchiusa nella collana \u201c\"Walt Disney presenta\"\u201d dove realizza opere dal taglio iperrealistico, coinvolgendo alcuni allievi dell'accademia; nel primo volume, \"Walt Disney presenta Topolino\", del 1992, realizza, dopo i primi esperimenti di qualche anno prima, la serie delle \u201cstorie dipinte\u201d, ovvero realizzate con particolari tecniche di colorazione, realizzando \u201c\"Topolino\" \"e il mistero dell\u2019Apprendista Stregone\"\u201d.\nDisegn\u00f2 praticamente fino alla conclusione della sua vita, lasciando un'incompiuta: \"Zio Paperone e il mistero della lira celtica\" le cui prime tavole vennero poi pubblicate postume su n.15 de \"I Maestri Disney\".\nOltre alla serie di storie con Paperinik (del quale ha anche disegnato \"Paperinik e il ritorno a Villa Rosa\") ha all'attivo storie di ambientazione fantascientifica (\"Zio Paperone e le guerre planetarie\", \"Zio Paperone e la corona di luce\", \"Paperino e il pianeta Esalion\", \"Zio Paperone e la fattoria orbitale\"), spesso ispirate a saghe cinematografiche come \"Guerre stellari\".\nMor\u00ec a Genova l'8 marzo 1999.\nBibliografia.\nOltre agli albi de \"I Maestri Disney\" a lui dedicati (l'1, l'8, il 15, il 23), \u00e8 da aggiungersi anche \"Topolino - 70 anni di carta\" (\"Tutto Disney\" n. 20 del novembre 2002), albo nel quale ci sono brevi informazioni anche su molti altri autori Disney."}
{"id": "44006", "revid": "116794220", "url": "https://it.wikipedia.org/wiki?curid=44006", "title": "Volo (Grecia)", "text": "Volo (in italiano \"v\u00f2lo\") (, \"V\u00f3los\" ) \u00e8 un comune della Grecia situato nella periferia della Tessaglia (unit\u00e0 periferica della Magnesia) con 142.923 abitanti secondo i dati del censimento 2001.\nA seguito della riforma amministrativa detta \"programma Callicrate\" in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 passata da 27,67 a 386\u00a0km\u00b2 e la popolazione da 141.675 a 142.923 abitanti.\nCultura e turismo.\nLa citt\u00e0, nonostante si trovi alle pendici del Monte Pelio e della sua penisola, rinomate mete di villeggiatura, non \u00e8 una grande meta turistica internazionale. Volo vanta, comunque, un museo archeologico, il museo delle ferrovie della Tessaglia e, per quanto riguarda le istituzioni culturali, alcune facolt\u00e0 dell'Universit\u00e0 della Tessaglia.\nLa citt\u00e0 \u00e8 servita dall\"'aeroporto nazionale di Nea Anchialos\", conosciuto anche coi nomi \"aeroporto di Volo\" o \"aeroporto della Grecia centrale\".\nIl porto di Volo \u00e8 invece collegato alle isole Sporadi.\nA Volo nacque nel 1888 e visse l'infanzia il pittore italiano Giorgio De Chirico, il cui padre ingegnere Evaristo costru\u00ec la stazione ferroviaria della citt\u00e0.\nArchitettura.\nL'ex deposito di tabacco di Papastratos (Ufficio del Rettore dell 'Universit\u00e0 della Tessaglia), Anno di costruzione 1926-1935, Argonavton Street, Volos\nSport.\nHa ospitato parte del torneo olimpico di calcio nel 2004.\nAvrebbe dovuto ospitare nel 2013 i XVII Giochi del Mediterraneo, ma a causa della crisi economica in Grecia l'assegnazione \u00e8 stata cancellata.\nMitologia.\nNella mitologia greca, la citt\u00e0 \u00e8 presente sotto l'antico nome di Iolco: essa ospitava giochi in onore del dio del mare Poseidone e fu visitata, secondo la leggenda, dal capo degli Argonauti, Giasone, che aveva perso un sandalo nel fiume Anauro, rispettando il preannuncio di una profezia che si riferiva a lui come \"l'uomo con un solo sandalo\". Impaurito dal suo avverarsi, Pelia, re della Tessaglia, accett\u00f2 di rinunciare al trono solo in cambio del magico vello d'oro, capace di guarire all'istante ogni ferita. Fu cos\u00ec che Giasone, insieme agli Argonauti, organizz\u00f2 la spedizione mirata alla sua ricerca e part\u00ec."}
{"id": "44010", "revid": "1714743", "url": "https://it.wikipedia.org/wiki?curid=44010", "title": "Boris F\u00ebdorovi\u010d Godunov", "text": "Boris Godunov, dopo il 1575, a circa 24 anni, spos\u00f2 Marija Grigor'evna Skuratova-Bel'skaja figlia di un favorito dello zar Ivan IV detto Ivan il Terribile (zar dal 16 gennaio 1547) e ottenne incarichi vari a corte fino a diventare boiardo intorno al 1580.\nA partire da questo momento la fortuna di Boris presso lo zar si present\u00f2 in ascesa costante nonostante alcuni momenti drammatici di contrasto. Il legame si rafforz\u00f2 con il matrimonio tra il figlio maggiore di Ivan, F\u00ebdor Ivanovic, e la sorella di Boris, Irene (Irina).\nVerso l'inizio del 1584 Ivan IV si ammal\u00f2 gravemente e, capendo di essere in punto di morte, chiam\u00f2 a s\u00e9 il figlio F\u00ebdor nominandolo proprio erede al trono. Ivan IV mor\u00ec il 18 marzo 1584.\nCredenza popolare vuole che Ivan sia morto mentre giocava a scacchi, molto probabilmente con il boiaro Bogdan Belskij. Un'altra tradizione riferisce che tre giorni prima della morte Ivan aveva cercato di stuprare Irina, sorella di Godunov e moglie di F\u00ebdor. Le urla della donna attirarono i boiari Boris Godunov e Bogdan Belskij che, anche se Ivan aveva nel frattempo lasciato scappare Irina, dopo essere stati testimoni di tale fatto dovettero considerarsi vicini alla morte. La tradizione riferisce che entrambi avvelenarono o strangolarono Ivan temendo per le proprie vite.\nDue settimane pi\u00f9 tardi, il 31 marzo 1584, venne eletto zar il figlio maggiore di Ivan, F\u00ebdor I, bench\u00e9 considerato debole mentalmente, incapace di governare e tutto dedito alla religione. Era dunque indispensabile che accanto a lui ci fosse qualcuno destinato a tenere effettivamente il potere, e dopo vicende alterne Boris Godunov venne nominato reggente \"de facto\" nel 1588.\nIl 7 gennaio 1598 lo zar F\u00ebdor I mor\u00ec, senza lasciare eredi.\nIl Patriarca di Mosca Giobbe, un alleato di Boris, convoc\u00f2 allora, molto probabilmente su ordine dello stesso Boris, uno \"Zemskij Sobor\", un'assemblea composta da rappresentanti della chiesa, dei boiari, delle alte cariche dello stato, degli agricoltori, dei commercianti e degli artigiani, che vot\u00f2 in una seduta regolare il 17 febbraio 1598 l'elezione di Boris, che all'epoca aveva circa 47 anni.\nNegli anni seguenti combatt\u00e9 con successo contro la Svezia, stimol\u00f2 il commercio estero aprendo almeno parzialmente le frontiere russe agli stranieri, invi\u00f2 diversi giovani a studiare in Europa, avvi\u00f2 lavori di restauro e nuove costruzioni nel Cremlino moscovita.\nSi dimostr\u00f2 spietato con le famiglie di boiari che gli si opposero.\nNel 1604, l'opposizione di parte dei boiari unita all'insoddisfazione popolare sfociarono in una rivolta sostenuta dalla comparsa di un falso discendente di Ivan IV (Falso Dimitri I), veicolo anche di ingerenze dell'aristocrazia polacca; ne segu\u00ec l'inizio di un periodo di crisi politica detto \"Periodo dei torbidi\".\nBoris Godunov mor\u00ec improvvisamente per cause sconosciute, ma quasi certamente naturali, il 23 aprile 1605, dopo solo sette anni di regno, lasciando l'instabile regno al figlio F\u00ebdor II Borisovi\u010d, che fu ucciso dai boiari pochi mesi dopo.\nAlla vita di questo zar sono ispirate il dramma di Aleksandr Sergeevi\u010d Pu\u0161kin e l'opera lirica di Modest Petrovi\u010d Musorgskij.\nDiscendenza.\nDal matrimonio con Marija Grigor'evna Skuratova-Bel'skaja (\u2020 10 giugno 1605) nacquero:"}
{"id": "44012", "revid": "107088693", "url": "https://it.wikipedia.org/wiki?curid=44012", "title": "Immunit\u00e0 diplomatica", "text": "L'immunit\u00e0 diplomatica \u00e8 l'insieme di trattamenti particolari concessi agli agenti diplomatici e ai funzionari internazionali accreditati presso uno Stato o un'organizzazione internazionale per l'intero periodo della loro missione diplomatica in quel Paese.\nFonti.\nLe norme sull'immunit\u00e0 diplomatica sono fra le pi\u00f9 antiche norme internazionali e sono affermate da consuetudini generali, praticate cio\u00e8 da tutti i membri della comunit\u00e0 internazionale.\nL'istituto \u00e8 poi stato disciplinato dalla Convenzione di Vienna del 1961 sulle relazioni ed immunit\u00e0 diplomatiche, entrata in vigore nel 1965.\nPer consuetudine, ma si legge anche nell'articolo 37 della Convenzione, l'immunit\u00e0 diplomatica \u00e8 riconosciuta ai capi delle missioni diplomatiche, al personale diplomatico ed ai membri delle loro famiglie, ai capi di Stato e di governo e ai ministri degli esteri nelle loro visite ufficiali all'estero; ai consoli \u00e8 riconosciuta l'immunit\u00e0 diplomatica funzionale e l'inviolabilit\u00e0 dell'archivio consolare, ma non quella personale.\nTipologia.\nL'immunit\u00e0 diplomatica si differenzia in:\nAmbito.\nL'immunit\u00e0 diplomatica comporta l'inviolabilit\u00e0 personale (particolari misure protettive e divieto di procedere con fermi, arresti o perquisizioni), l'inviolabilit\u00e0 domiciliare (sia il domicilio inteso come abitazione sul suolo del Paese che domicilio nell'accezione indicante la sede diplomatica nel territorio dello Stato), l'esenzione dalle imposte dirette personali e l'immunit\u00e0 dalla giurisdizione sia civile che penale. Quest'ultima immunit\u00e0 pu\u00f2 essere di tipo \"personale\" (\"ratione personae\") o \"funzionale\" o \"materiale\" (\"ratione materiae\"). \nL'immunit\u00e0 funzionale comprende tutti gli atti commessi dall'organo diplomatico nell'esercizio delle sue funzioni: in questi atti il diplomatico agisce come organo del suo Stato e la responsabilit\u00e0 delle azioni che compie ricade sul suo Stato. Per tali atti egli non pu\u00f2 essere incriminato neppure dopo avere cessato l'esercizio delle sue funzioni, con la rilevante eccezione rappresentata dai crimini internazionali. L'immunit\u00e0 personale comprende ogni atto privato dell'organo diplomatico. Durante il periodo di esercizio delle sue funzioni l'organo diplomatico \u00e8 comunque tenuto a rispettare la legge, ma non pu\u00f2 essere incriminato neppure per atti commessi in epoche precedenti, mentre alla fine dell'esercizio delle sue funzioni pu\u00f2 essere incriminato per tutti gli atti commessi in precedenza e viene meno ogni immunit\u00e0 personale.\nL'immunit\u00e0 si estende anche ai familiari. Un controverso caso in USA ha visto soccombere il diritto di punire il nipote di un ambasciatore brasiliano, colpevole di aver sparato e ucciso un cittadino statunitense (7 marzo 1983 - Corte distrettuale District of Columbia). A chi aveva sparato era stata riconosciuta l'immunit\u00e0 personale."}
{"id": "44014", "revid": "125375538", "url": "https://it.wikipedia.org/wiki?curid=44014", "title": "Giovanni Prati", "text": "Biografia.\nNacque il 27 gennaio 1814 a Campo Lomaso nelle Giudicarie da Carlo Prati, di Dasindo, e Francesca Manfroni, originaria di Caldes in Val di Sole.\nFrequent\u00f2 il Liceo Ginnasio di Trento, il quale fu intitolato alla sua persona il 6 marzo 1919. Successivamente intraprese gli studi di legge a Padova che, ben presto, abbandon\u00f2 per dedicarsi alla poesia. Si spos\u00f2 nel 1834 con Luigia Bassi (l\"Elisa\" delle sue poesie\")\", dalla quale ebbe tre figli: Riccardo, Rita ed Ersilia (i primi due morirono infanti). La moglie venne a mancare nel 1840. I temi della morte della moglie e dell'affetto per la figlia ritorneranno frequentemente nelle sue liriche. Pubblic\u00f2 a Padova la prima raccolta, \"Poesie\", nel 1836. Decise di trasferirsi a Milano nel 1841; qui conobbe Alessandro Manzoni e pubblic\u00f2 l\"Edmenegarda\", una novella sentimentale in endecasillabi sciolti che ebbe un grande successo di pubblico ma fu stroncata dalla critica.\nA Milano pubblic\u00f2 nel 1843 i \"Canti lirici, canti per il popolo e ballate\"; nel 1844 dette alle stampe \"Memorie e lacrime\" e \"Nuovi canti\". Dal 1845 al 1848 soggiorn\u00f2 a Padova, a Venezia e a Firenze. Nel 1848, recatosi a Torino, si mostr\u00f2 sostenitore della monarchia sabauda. Negli anni che precedettero la prima guerra di indipendenza, fu sostenitore di Re Carlo Alberto di Savoia: per questo motivo, gli austriaci lo espulsero dal Regno Lombardo-Veneto mentre il governo di Firenze del Granducato di Toscana (sotto la dinastia Asburgo-Lorena) gli rifiut\u00f2 l'asilo politico.\nFurono questi i tempi pi\u00f9 difficili e tormentati della sua vita perch\u00e9 professava i suoi ideali in una terra ostile e tra uomini decisamente avversi. Tornato a Torino, la sua fedelt\u00e0 fu premiata con la nomina del re Vittorio Emanuele II di Savoia a storiografo della Corona. Nel 1851 spos\u00f2 in seconde nozze l'attrice drammatica Lucia Arnaudon. Nel 1861 nel Governo Cavour (VIII legislatura del Regno d'Italia) venne eletto Deputato nel Parlamento Italiano con Torino divenuta capitale del Regno d'Italia. A Torino presso il Caff\u00e8 Fiorio in via Po, frequentato tra gli altri anche da Camillo Benso conte di Cavour, Massimo D'Azeglio, Urbano Rattazzi, Gabrio Casati, discuteva le sorti della neonata Italia. Nel 1865 segu\u00ec il governo unitario a Firenze divenuta capitale, dove conobbe Mario Rapisardi, Niccol\u00f2 Tommaseo, Atto Vannucci, Pietro Fanfani, Arnaldo Fusinato, Francesco Dall'Ongaro, Terenzio Mamiani e altri.\nNel 1871 si trasfer\u00ec a Roma divenuta capitale d'Italia, nel 1876 divenne Senatore nel governo Depretis I XIII legislatura del Regno d'Italia nel 1878 divenne membro del Ministero della Pubblica istruzione. Nel 1878 il Ministro dell'istruzione Francesco De Sanctis governo Cairoli I fond\u00f2 a Roma l\"Istituto Superiore di Magistero\" del quale Giovanni Prati divenne direttore. Durante questi anni la sua poesia aveva continuato a fluire con la pubblicazione del poema \"Armando \"(1868, una parte del quale era apparsa nel '64), degli oltre 500 sonetti di \"Psiche\" (1876) e delle liriche raccolte in \"Iside\" (1878). Mor\u00ec a Roma nel 1884. Nello stesso anno fu fondata a Bologna la \"Societ\u00e0 Giovanni Prati\", nata con l'obiettivo di difendere la lingua e le idee italiane nelle terre irredente di Trento, Trieste, Gorizia, Istria e Dalmazia.\nSepolto a Torino, le sue ceneri furono in seguito trasferite nel paese natio ricongiunto alla patria. Dal 1923 le sue spoglie risiedono nella chiesa dell'Assunta di Dasindo.\nPensiero e poetica.\nGiovanni Prati \u00e8 il poeta pi\u00f9 fortunato della sua et\u00e0, \u00e8 quello che meglio esprime, in una poesia che sviluppa con variet\u00e0 di forme la tendenza melodica e musicale della lirica romantica, stati d'animo e atteggiamenti ideologici e sentimentali di vasti settori della borghesia e della piccola borghesia moderata; un patriottismo enfatico, ma moderato nei contenuti; un interesse per la storia tradotto in vagheggiamento evasivo del passato.\nGiovanni Prati, dedicando una poesia d'occasione alle regali nozze (22 aprile 1868) tra Umberto I di Savoia e Margherita di Savoia, dichiara senza mezzi termini: \"Margherita, una grande speranza per l'Italia comincia da te\".\nNei suoi versi si celebrano la patria, l'amore e gli umili. La lirica del Prati \u00e8 pervasa dal desiderio di una vita interiore colma di affetti nobili. In particolare, egli identific\u00f2 il mondo superiore dello spirito con la poesia. La sua arte \u00e8 pervasa di un'intensa musicalit\u00e0. Nella sua ultima produzione, in particolare \u2018Nei canti di Iside\u2019, si chiude in un mondo di delicate immagini, di fate, di sogni e di incantesimi.\nMemoria.\nIn un articolo del 1887, il padre fondatore della cooperazione trentina don Lorenzo Guetti, ricordava in questo modo il poeta di Dasindo: \u00abDasindo \u00e8 il paese natio di Prati, e come non correre a salutare la sua culla? Ma ahi! Che una lagrima ci cade tosto dal ciglio in segno di mestizia pel cantore della morte del Tasso! Una modesta iscrizione, di recente messa nella facciata a mezzogiorno, porta:\nCASA . PATERNA .\nDI . GIOVANNI . PRATI .\nPOETA .\nEBBERO . DA . LUI . GLORIA .\nDASINDO . TRENTO . ITALIA .\nSemplice dettato, ma tutto verit\u00e0 che rende onore alla nobile mano che la scrisse e a tutte sue spese ve la pose. Ma lagrima il ciglio a vedere la modesta casa in via di evidente deperimento, da far temere, che ove non siano cuori generosi che concorrano a ripararla prontamente, non vada in sfacelo. Ma no; ci\u00f2 non avverr\u00e0, perch\u00e9 Dasindo, Trento ed Italia sentono viva gratitudine pel lustro ch'ebbero dal nostro poeta, e la modesta casa sua paterna star\u00e0 a monumento de' posteri\u00bb.\nLa citt\u00e0 di Torino ha dedicato al poeta una corta via in centro, tra piazza Solferino e il vecchio Arsenale Militare (oggi Scuola di Applicazione per i giovani Ufficiali dell'Esercito Italiano). Altre vie dedicate alla sua memoria si trovano a Milano, a Brescia e a Giarre nella frazione di San Giovanni Montebello.\nA lui \u00e8 dedicato uno dei 229 busti di italiani illustri che ornano la passeggiata del Pincio a Roma."}
{"id": "44015", "revid": "2225", "url": "https://it.wikipedia.org/wiki?curid=44015", "title": "Lee van Cleef", "text": ""}
{"id": "44016", "revid": "804", "url": "https://it.wikipedia.org/wiki?curid=44016", "title": "Prati", "text": ""}
{"id": "44018", "revid": "2108263", "url": "https://it.wikipedia.org/wiki?curid=44018", "title": "F\u00ebdor II di Russia", "text": "Biografia.\nA soli sedici anni succede al padre Boris Godunov, morto improvvisamente. Molti dei boiardi che avevano sostenuto il padre non sono per\u00f2 disposti ad appoggiare il ragazzo, senza alcuna esperienza di comando, e si schierano dalla parte del Falso Dimitri I, in marcia verso Mosca. Cos\u00ec, dopo appena due mesi e mezzo di regno, nel giugno 1605 viene detronizzato a favore del Falso Dimitri I. F\u00ebdor II e la madre Maria Skuratova-Belskaja vennero uccisi poco tempo dopo."}
{"id": "44022", "revid": "770813", "url": "https://it.wikipedia.org/wiki?curid=44022", "title": "General Dynamics F-16 Fighting Falcon", "text": "LF-16 Fighting Falcon \u00e8 un aereo da combattimento multiruolo, monomotore, sviluppato originariamente dalla General Dynamics per l'Aeronautica Militare statunitense.\nProgettato come caccia leggero, successivamente si \u00e8 evoluto in un velivolo multiruolo con una massima quota raggiungibile di circa 15.000 metri. \u00c8 stato selezionato dalle forze aeree di 25 nazioni. L'F-16 \u00e8 il pi\u00f9 grande progetto occidentale di aereo da combattimento con oltre 4\u00a0500 esemplari prodotti dall'inizio della sua produzione nel 1976. Anche se non \u00e8 pi\u00f9 acquistato dall'Aeronautica statunitense, le versioni pi\u00f9 recenti sono prodotte per il mercato estero. Nel 1993 la General Dynamics vendette tutto il comparto relativo alla costruzione di aerei alla Lockheed Corporation che poi si trasform\u00f2 in Lockheed Martin dopo la fusione nel 1995 con la Martin Marietta.\nL'Aeronautica statunitense pensa di utilizzare l'F-16 fino al 2025.\nStoria.\nOrigine.\nL'Aeronautica e la Marina statunitense all'inizio degli anni '60 conclusero che il futuro del combattimento aereo sarebbe stato determinato da missili sempre pi\u00f9 sofisticati. Il \"Project Forecast\", un tentativo dell'Aeronautica per identificare i futuri sviluppi delle armi, sosteneva fortemente lo sviluppo di aerei da combattimento progettati in modo da essere a lungo raggio e possedere elevate velocit\u00e0, oltre ad essere equipaggiati con sistemi radar in grado di rilevare e attaccare gli aerei nemici oltre il raggio visivo. Queste caratteristiche avrebbero reso i futuri aerei da combattimento molto simili ad aerei intercettori pi\u00f9 pesanti del solito, tecnologicamente sofisticati e maggiormente costosi. All'inizio degli anni '60, sia l'Aeronautica che la Marina impiegavano l'F-4 Phantom II come aereo a lungo e medio raggio, mentre il General Dynamics F-111 all'epoca era ancora in via di sviluppo. L'errata diminuzione di importanza da riservare alle capacit\u00e0 di combattimento a breve distanza (\"dog-fight\") port\u00f2 alla decisione di non installare i cannoni all'interno del \"Phantom\".\nLa Guerra del Vietnam rivel\u00f2 alcune mancanze nelle capacit\u00e0 di combattimento degli aerei statunitensi, poich\u00e9 le prime generazioni di aerei sovietici si dimostrarono pi\u00f9 ostici del previsto per i piloti statunitensi. Anche se questi ultimi raggiunsero un tasso abbattimento/perdite migliore, i combattimenti dimostrarono che i missili aria-aria erano decisamente meno affidabili del previsto. Inoltre le regole di ingaggio impedivano nella maggior parte dei casi l'impiego dei missili a lungo raggio, poich\u00e9 normalmente era richiesta l'identificazione visiva. In queste condizioni i combattimenti si svolgevano a brevi distanze e la manovrabilit\u00e0 degli aerei, unitamente ai missili aria-aria a corto raggio, divenne un fattore decisivo anche per i velivoli intercettori come gli F-102 Delta Dagger.\nLa necessit\u00e0 di una nuova generazione di caccia da superiorit\u00e0 aerea costrinse l'Aeronautica statunitense ad avviare due studi di sviluppo nel 1965: il progetto \"Fighter Experimental\" (FX), che prevedeva un velivolo a doppio propulsore con ali a geometria variabile e con un peso di circa , e il progetto \"Advanced Day Fighter\" (ADF), un velivolo leggero con peso di che avrebbe dovuto superare le performance del MiG-21 del 25%. Tuttavia, l'introduzione nel luglio 1967 del MiG-25 'Foxbat', in grado di raggiungere velocit\u00e0 di Mach 3, port\u00f2 l'Aeronautica americana a scartare il progetto ADF per sviluppare il \"Fighter Experimental\", che produsse l'F-15 Eagle, un velivolo da di peso.\nIn base alle esperienze maturate nella guerra di Corea ed essendo anche un istruttore di volo, all'inizio degli anni '60 il Colonnello John Boyd e il matematico Thomas Christie svilupparono la teoria della \"manovra di energia\". Quest'ultima considera il mantenimento del valore dell'energia specifica dell'aereo come un vantaggio nel combattimento manovrato. La manovrabilit\u00e0 veniva ad essere, quindi, una condizione necessaria per potersi inserire validamente nel ciclo decisionale dell'avversario, un processo chiamato da Boyd \"ciclo OODA\" (acronimo per \"Osservazione-Orientamento-Decisione-Azione\"). Questo approccio enfatizzava lo sviluppo di un velivolo in grado di permettere al suo pilota rapide manovre con repentine modifiche di velocit\u00e0, quota e direzione. Questi parametri richiedevano un aereo leggero in modo da minimizzare la resistenza e aumentare il rapporto spinta-peso, e delle ali pi\u00f9 grandi e con maggiore portanza per minimizzare la resistenza, che in genere tende a ridurre la velocit\u00e0 massima, e un raggio d'azione inferiore, facilmente compensabile con dei serbatoi aggiuntivi sotto le ali..\nLe teorie di Boyd contribuirono a contenere le dimensioni del progetto dell'F-15, un velivolo molto grande che rischiava di diventare una seconda versione dell'F-111, e venne ipotizzato che l'F-15 dovesse essere complementato da un grande numero di aerei pi\u00f9 piccoli. Al termine degli anni '60 Boyd raccolse attorno a s\u00e9 un gruppo di progettisti che formarono la cosiddetta \"cricca del caccia leggero\" (in inglese \"Fighter Mafia\"). Nel 1969 fu concessa la possibilit\u00e0 di assicurarsi dei fondi per uno studio di convalida dell'integrazione della teoria dell'energia di manovra con analisi del rapporto rischi-benefici. La General Dynamics ricevette 149\u00a0000 $ e la Northrop 100\u00a0000 $ per sviluppare progetti che implementassero la teoria di Boyd: un aereo da combattimento piccolo, leggero, a basso drag e senza bombe. I progetti delle due aziende aeronautiche furono rispettivamente lYF-16 e lYF-17.\nProgramma caccia leggero.\nAnche se i proponenti del progetto \"FX\" rimasero ostili al programma poich\u00e9 era considerato una minaccia al progetto F-15, il concetto ADF (\"Advanced Day Fighter\"), ridenominato \"F-XX\", guadagn\u00f2 il supporto politico del Segretario della Difesa David Packard, che era favorevole all'idea di sviluppare dei prototipi concorrenti. Di conseguenza, nel maggio 1971 venne formato il gruppo di studio per il prototipo, con a capo Boyd, e due delle sei proposte vennero finanziate. Una di esse era il prototipo Lightweight Fighter (\"LWF\" - \"Caccia leggero\"). Le specifiche, inviate il 6 gennaio 1972, richiedevano un velivolo da , ottimizzato per il combattimento aria-aria a velocit\u00e0 di Mach 0,6 - 1,6 e altitudini di 9150\u00a0\u2013 12200 m, con elevate capacit\u00e0 di accelerazione. Infatti, i futuri combattimenti, secondo le previsioni dell'Aeronautica, si sarebbero dovuti svolgere in base a questi parametri. Le previsioni erano basate sullo studio dei risultati della guerra aerea sul Vietnam, della Guerra dei sei giorni e delle guerre Indo-Pakistane. Il costo previsto per la produzione di un prototipo era di 3 milioni di dollari. Questo piano di sviluppo era solo indicativo e l'Aeronautica statunitense non era vincolata all'acquisto dell'aereo. Il vincitore della sfida venne annunciato nel maggio 1975.\nCinque aziende aeronautiche risposero alle richieste e nel marzo 1972 vennero annunciati i vincitori per lo sviluppo di un prototipo: il modello 908-909 della Boeing e il modello 401 della General Dynamics. Dopo ulteriori analisi venne declassata la proposta della Boeing, ponendo come secondo prototipo il modello P-600 della Northrop. La General Dynamics e la Northrop vinsero dei contratti di 37,9 e 39,8 milioni di dollari per produrre i prototipi YF-16 e YF-17, con i primi voli di prova pianificati per l'inizio del 1974. Per superare le resistenze nelle gerarchie dell'Aeronautica, la 'cricca del caccia leggero' e tutti gli altri proponenti del programma LWF appoggiarono con successo l'idea di impiegare questi velivoli come complemento ad aerei pi\u00f9 pesanti e costosi, per avere in futuro delle unit\u00e0 aeree miste. Il concetto di \"alto-costo/basso-costo\" fu accettato ampiamente quando i prototipi iniziarono i voli e cos\u00ec la teoria di Boyd, definendosi come la pi\u00f9 appropriata, fin\u00ec per fissare definitivamente la relazione tra gli F-15 e gli F-16, ed in seguito, quella tra l'F-22 Raptor e l'F-35 Lighting II.\nPrototipo.\nIl primo volo dell'YF-16 fu compiuto il 20 gennaio 1974, della durata di 90 minuti presso l'Air Force Flight Test Center della base di Edwards in California. Il primo volo supersonico venne compiuto tre giorni dopo, e il secondo prototipo fece il primo volo il 9 maggio. Successivamente iniziarono i voli dei prototipi YF-17, il 9 giugno e il 21 agosto 1974. In totale, i prototipi YF-16 effettuarono 330 voli e 417 ore di volo, mentre gli YF-17 effettuarono 268 voli.\nAir Combat Fighter competition.\nIl progetto LWF divent\u00f2 un serio progetto di acquisizione da parte dell'Aeronautica grazie alla convergenza di tre fattori. Innanzitutto, quattro Paesi alleati degli Stati Uniti in ambito NATO (Belgio, Paesi Bassi, Danimarca e Norvegia) erano alla ricerca di un sostituto dell'F-104G. Tale aereo doveva poter essere prodotto su licenza dalle industrie aeronautiche europee, come era stato in precedenza per l'F-104G. All'inizio del 1974, fu raggiunto un accordo con gli Stati Uniti, in virt\u00f9 del quale, se l'Aeronautica statunitense avesse ordinato l'aereo vincitore della competizione LWF, anche i suddetti Stati europei avrebbero considerato l'acquisto di svariati esemplari. Secondariamente, anche se la USAF non era particolarmente interessata ad un aereo da combattimento complementare, era per\u00f2 necessario iniziare la sostituzione dei cacciabombardieri F-105 Thunderchief. In terzo luogo, il Congresso degli Stati Uniti, per razionalizzare le spese per la difesa, stava cercando di raggiungere una maggiore convergenza negli approvvigionamenti di velivoli per l'Aeronautica e la Marina. Fu cos\u00ec che nell'agosto 1974 il Congresso reindirizz\u00f2 i fondi del programma VFAX della Marina verso un nuovo programma chiamato \"Navy Air Combat Fighter\", che aveva lo scopo di sviluppare una variante caccia-bombardiere del progetto LWF per la Marina.\nLa tempistica degli approvvigionamenti venne guidata dalle necessit\u00e0 dei quattro Paesi alleati, che formarono il \"Multinational Fighter Program Group\" e che fecero pressioni sugli Stati Uniti per prendere una decisione entro il dicembre 1974. L'Aeronautica USA aveva pianificato di annunciare il vincitore della competizione LWF nel maggio 1975, ma fu anticipata all'inizio dell'anno e venne,cos\u00ec, velocizzata la fase dei test in volo. Per rispettare questo nuovo e maggiore impegno, unitamente alla decisione di sviluppare una variante cacciabombardiere per la Marina, il programma LWF venne trasformato in una competizione, annunciata dal segretario della difesa James R. Schlesinger nell'aprile 1974 con il nome di ACF (\"Air Combat Fighter\" - \"caccia da combattimento aereo\"). Schlesinger chiar\u00ec che il nuovo aereo sarebbe stato \"multiruolo\" e si sarebbe aggiunto all'F-15 senza fargli alcuna concorrenza, e in questo modo fu posta fine all'opposizione al progetto F-15.\nL'annuncio della competizione ACF aument\u00f2 gli interessi della General Dynamics e della Northrop, poich\u00e9 entrarono in gioco altri concorrenti con la seria intenzione di assicurarsi ordini molto redditizi. Tra questi vi erano il Dassault Dassault Mirage F1, il SEPECAT Jaguar e una variante del Saab 37 Viggen chiamata \"Saab 37E Eurofighter\" (che non deve essere confuso con il successivo Eurofighter Typhoon). Northrop affianc\u00f2 un altro progetto chiamato \"P-350 Cobra\", molto simile all'YF-17. Il Jaguar e il Cobra vennero scartati, lasciando come candidati gli altri due aerei europei e i due progetti statunitensi. L'11 settembre 1974 l'Aeronautica statunitense conferm\u00f2 le intenzioni di effettuare un ordine in grado di equipaggiare cinque stormi di caccia tattici (\"tactical fighter wings\"). Il 13 gennaio 1975 il Segretario dell'Aeronautica John L. McLucas annunci\u00f2 la vittoria del YF-16.\nLe ragioni principali furono i costi operativi inferiori, un maggiore raggio d'azione e le prestazioni di manovra, significativamente migliori di quelle dell'YF-17, specialmente a velocit\u00e0 transoniche e supersoniche. I test in volo rivelarono che l'YF-16 possedeva una migliore accelerazione, una maggiore velocit\u00e0 variometrica, una minore resistenza aerodinamica e (tranne attorno alla velocit\u00e0 di Mach 0,7) una minore imbardata. Un altro vantaggio era costituito dall'impiego del propulsore Pratt &amp; Whitney F100, lo stesso dell'F-15, che permetteva di diminuire i costi unitari del turbofan per entrambi i programmi.\nPoco dopo la selezione dell'YF-16, il segretario McLucas rivel\u00f2 che l'Aeronautica stava pianificando l'acquisto di un numero di esemplari di produzione compreso tra 650 e 1400 unit\u00e0. Inizialmente vennero ordinati 15 aerei \"Full-Scale Development\" (11 monoposto e 4 biposto) per i programmi dei test, ma successivamente il numero venne ridotto a 8. Tuttavia, la US Navy annunci\u00f2 a sorpresa il 2 maggio 1975 la sua decisione di non acquistare la versione navale dell'F-16 perch\u00e9 al suo posto avrebbe sviluppato un aereo derivato dall'YF-17, ma di maggiori dimensioni, che divent\u00f2 poi il McDonnell Douglas F/A-18 Hornet.\nProduzione.\nLa produzione degli F-16 inizi\u00f2 nella fabbrica della General Dynamics a Fort Worth, in Texas nel tardo 1975, con il primo esemplare (un F-16 A) terminato il 20 ottobre 1976, che effettu\u00f2 il primo volo l'8 dicembre.\nIl primo modello a due posti (F-16 B) comp\u00ec il primo volo l'8 agosto 1977. La prima serie di produzione dell'F-16A vol\u00f2 per la prima volta il 7 agosto 1978 e fu consegnata all'USAF il 6 gennaio 1979. Al velivolo venne dato il nome \"Fighting Falcon\" (\"falco da combattimento\") ed entr\u00f2 in servizio operativo il 1\u00ba ottobre 1980 nel 388\u00b0 Tactical Fighter Wing sulla base aerea di Hill, nello stato dello Utah.\nL'aereo venne offerto anche a tutti gli altri Paesi alleati della NATO e fece la sua prima apparizione in Europa durante la manifestazione aerea di Parigi del 1975. Il consorzio dei quattro iniziali Stati europei acconsent\u00ec all'acquisto di 348 esemplari, ponendo per\u00f2 la condizione che i velivoli venissero assemblati in Belgio e che la costruzione di alcune parti del caccia venisse subappaltata ad aziende aeronautiche del vecchio continente.\nInizialmente furono costruite due versioni dell' F-16, l' F-16A monoposto da combattimento e l' F-16B biposto per l'addestramento operativo. Il primo fece il suo primo volo ufficiale nel dicembre del 1976 e venne assegnato alla prima unit\u00e0 operativa delle forze aeree statunitensi nel gennaio del 1979. Contemporaneamente venne anche assegnato alle forze aeree del Belgio, rappresentando di fatto il primo caso di velivolo distribuito contemporaneamente sia negli Stati Uniti, sia all'estero.\nIl modello \"B\" biposto venne adattato alle necessit\u00e0 dell'addestramento operativo ampliando l'abitacolo e rinunciando parzialmente alla capacit\u00e0 dei serbatoi. Normalmente l'allievo siede anteriormente davanti al cockpit, mentre l'istruttore trova posto alle sue spalle.\nNegli anni ottanta le versioni \"A\" e \"B\" vennero rimpiazzate da quelle \"C\" e \"D\" che presentavano delle migliorie sia nel comparto motore, sia nell'avionica. Ulteriori e continui aggiornamenti si susseguirono nel corso degli anni, tutti riconoscibili dall'indicazione del numero di \"Block\" che contraddistingue le varie serie.\nDal 1993, anno in cui la General Dynamics cedette l'attivit\u00e0 aeronautica alla Lockheed Martin, l'aereo viene prodotto con questo nuovo marchio.\nLe versioni \"E\" e \"F\" sono state introdotte all'inizio del 2000.\nNel 2013 la Boeing \u00e8 riuscita a far volare un F-16, fermo da 15 anni, senza un pilota a bordo. Questo test \u00e8 stato effettuato per verificare se tale velivolo pu\u00f2 essere utilizzato come UAV. Il decollo \u00e8 avvenuto da una base in Florida e poi il volo ha proseguito per il golfo del Messico.\nNel 2017 l'F-16 Falcon \u00e8 stato collaudato con successo dall'Aviazione degli Stati Uniti per il trasporto delle bombe nucleari all'idrogeno B61\nAnalisi del progetto.\nL'F-16 \u00e8 un aereo tattico multiruolo supersonico a singolo propulsore, progettato per essere un velivolo relativamente economico da impiegare per molti tipi di missione e mantenere la prontezza di intervento. \u00c8 pi\u00f9 piccolo e leggero dei suoi predecessori, ma impiega soluzioni aerodinamiche e sistemi avionici avanzati, tra cui il primo impiego di un sistema Fly-by-wire, per aumentare le prestazioni nelle manovre. Molto agile, l'F-16 pu\u00f2 raggiungere manovre a 9 g ed una velocit\u00e0 massima superiore a Mach 2.\n\u00c8 equipaggiato con un cannone da 20\u00a0mm M61 Vulcan, situato nella radice dell'ala sinistra, e i primi modelli potevano caricare fino a sei missili aria-aria a ricerca di calore AIM-9 Sidewinder, tra cui un singolo missile montato su un aggancio all'estremit\u00e0 di ogni ala. Alcuni varianti possono impiegare i missili aria-aria a guida radar AIM-7 Sparrow, mentre i modelli pi\u00f9 recenti possono equipaggiare gli AIM-120 AMRAAM. Inoltre possono esser caricati altri tipi di missile aria-aria, un'ampia variet\u00e0 di missili aria-terra, razzi o bombe, contromisure elettroniche, pod di navigazione, di identificazione del bersaglio o pod di armamento. Undici agganci sotto le ali e la fusoliera possono alloggiare dei serbatoi di carburante aggiuntivi.\nConfigurazione generale.\nL'F-16 \u00e8 stato progettato per essere meno costoso e con una manutenzione molto pi\u00f9 semplice rispetto ai suoi predecessori. La fusoliera \u00e8 costituita per l'80% da una lega di alluminio aeronautico, per l'8% da acciaio, per il 3% da materiali compositi e per l'1,5% da titanio. Le superfici di controllo di volo, come i flap, gli alettoni e le pinne ventrali sono state costruite impiegando elementi con struttura a nido d'ape in alluminio con rifinitura di resina epossidica rinforzata da grafite. L'F-16 possiede 228 pannelli di accesso, sparsi su tutto l'aereo, l'80% dei quali pu\u00f2 essere raggiunto dai tecnici senza il ricorso a cavalletti. Il numero dei punti di lubrificazione, di connettori delle linee di alimentazione e dei moduli sostituibili \u00e8 stato notevolmente ridotto.\nAnche se il programma LWF dell'Aeronautica statunitense richiedeva una vita strutturale del velivolo di sole 4000 ore di volo e il raggiungimento di 7,33 g con l'80% del carburante, gli ingegneri della General Dynamics decisero fin dall'inizio di progettare un velivolo con almeno 8000 ore di volo come vita utile e il raggiungimento di 9 g con il pieno di carburante. Tuttavia, nell'evoluzione del progetto, l'aggiunta di ulteriori sistemi comport\u00f2 un aumento del peso massimo al decollo e di conseguenza alcune modifiche furono introdotte per irrobustire la struttura.\nControlli di volo.\nStabilit\u00e0 statica negativa.\nL'F-16 fu il primo aereo intenzionalmente progettato per essere leggermente instabile da punto di vista aerodinamico. Questa tecnica, chiamata stabilit\u00e0 statica rilassata, fu impiegata per migliorare ulteriormente le prestazioni di manovra dell'aereo. La maggior parte degli aerei \u00e8 progettata con stabilit\u00e0 statica positiva, che fa recuperare l'assetto precedente del velivolo a seguito di una variazione. Tuttavia, la stabilit\u00e0 positiva ostacola la manovrabilit\u00e0, poich\u00e9 la tendenza a mantenere l'assetto si oppone agli sforzi del pilota che invece lo vuole modificare; d'altro lato, un aereo con stabilit\u00e0 negativa, in assenza di controlli, si allontana velocemente da un volo rettilineo e livellato. Per questo motivo, un aereo con stabilit\u00e0 negativa sar\u00e0 maggiormente manovrabile, ma dovr\u00e0 essere costantemente mantenuto sotto controllo. A velocit\u00e0 supersonica un tale aereo possiede una stabilit\u00e0 maggiore a causa delle forze aerodinamiche, mentre a velocit\u00e0 subsonica l'aereo \u00e8 sempre sull'orlo di perdere il controllo.\nFly-by-wire.\nPer controllare la tendenza dell'aereo ad allontanarsi da un assetto stabile ed evitare al pilota la necessit\u00e0 di controbilanciare costantemente con la cloche, l'F-16 possiede un sistema fly-by-wire a quattro canali. Il computer per il controllo del volo, componente chiave del sistema, rileva i comandi del pilota dalla cloche e dal timone e comanda le superfici di controllo del volo per produrre la manovra desiderata senza perdere il controllo del velivolo. Il computer effettua ogni secondo migliaia di rilevazioni dell'assetto ed effettua correzioni automatiche per controbilanciare le deviazioni dal percorso di volo che non sono state inviate dal pilota, permettendo cos\u00ec un volo stabile. L'aforisma che circola tra molti piloti di F-16 \u00e8: \"Non piloti un F-16: \u00e8 \"lui\" che ti pilota\".\nIl computer incorpora una serie di limitatori che governano i movimenti nei tre assi principali (imbardata, beccheggio e rollio), in base all'assetto dell'aereo, alla velocit\u00e0 e all'angolo di attacco, impedendo i movimenti delle superfici di controllo che potrebbero generare delle instabilit\u00e0 come una \"derapata\" o una \"scivolata\", oppure aumentare eccessivamente l'angolo di attacco fino ad entrare in stallo. I limitatori inoltre impediscono di raggiungere accelerazioni superiori al limite di 9 g.\nA differenza dell'YF-17, che possedeva un sistema di controllo fly-by-wire, con impianti idromeccanici di riserva, i progettisti dell'F-16 presero la decisione innovativa di eliminare ogni connessione meccanica tra i comandi e le superfici di controllo aerodinamiche. Il controllo di volo, affidato solo all'elettronica e ai cavi, fece guadagnare all'F-16 il nomignolo di \"jet elettrico\". La ridondanza quadrupla permette una degradazione dolce nella risposta dei comandi di volo nel caso un canale sia malfunzionante. Mentre nelle varianti A/B il sistema era affidato a componenti elettroniche di tipo analogico, a partire dai modelli F-16 C/D Block 40 venne sostituito da un sistema digitale.\nAbitacolo.\nDalla prospettiva del pilota, una delle caratteristiche pi\u00f9 evidenti dell'F-16 \u00e8 l'eccezionale visuale dall'abitacolo, caratteristica vitale durante il combattimento aria-aria. Il tettuccio in policarbonato a prova di impatto con i volatili, fornisce una visuale a 360\u00b0, con 40\u00b0 gradi verso il basso dai lati e 15\u00b0 verso il basso sul davanti (in confronto ai 12-13\u00b0 dei predecessori); il seggiolino eiettabile del pilota \u00e8 montato in posizione pi\u00f9 elevata. Inoltre, il tettuccio \u00e8 costruito come un pezzo singolo, senza giunture o connessioni tra le parti che possano impedire la buona visuale del pilota. Solo nelle versioni a due posti \u00e8 presente un elemento di rinforzo che crea un'interruzione, necessaria a causa della lunghezza del tettuccio.\nIl sedile ACES II \u00e8 reclinato all'indietro di 30\u00b0 per migliorare la tolleranza dei piloti alle alte forze di accelerazione, diminuendo la probabilit\u00e0 di perdere conoscenza. Questa configurazione deve essere tuttavia associata all'uso di un poggiatesta al fine di evitare dolori o traumi al collo.. Successivamente i progettisti del sedile hanno diminuito l'angolo a 20\u00b0.\nIl pilota fa volare il velivolo principalmente attraverso un joystick montato sul poggiabraccio di destra (invece della comune posizione centrale), e una manetta per il propulsore nella parte sinistra. Sono presenti pedali convenzionali per il timone. Per migliorare il controllo del pilota in manovra ad alti \"g\", molti controlli sono stati raggruppati e resi accessibili sui due gruppi di controllo posizionati su entrambi i lati con sistema HOTAS (\"Hands On Throttle And Stick\"). Una leggera pressione della mano sul controllo provoca la trasmissione dei segnali elettrici attraverso il sistema fly-by-wire alle varie superfici di controllo. Inizialmente il joystick era fisso, ma questa soluzione si rivel\u00f2 scomoda e difficile da gestire per i piloti, quindi venne inserito una certa quantit\u00e0 di \"gioco\" sulla manopola. Dalla loro introduzione nell'F-16, i controlli HOTAS sono diventati standard nei moderni aerei da combattimento.\nL'abitacolo possiede un display a testa alta (\"head up display\" - HUD), che proietta le informazioni di volo e di combattimento attraverso icone e simboli di fronte al pilota, senza ostruirne la visuale. Potendo tenere la testa sopra la linea dell'abitacolo, questo sistema migliora la consapevolezza da parte del pilota di quello che sta succedendo attorno a lui. Dai modelli del Block 52 \u00e8 possibile impiegare il sistema JHMCS della Boeing per il lancio di missili aria-aria con controllo del puntamento dalla visiera dell'elmetto. Questo sistema permette al pilota di mirare il missile direttamente nella direzione della sua testa - anche fuori dalla visuale dell'HUD.\nIl primo impiego operativo del JHMCS fu nella Guerra d'Iraq.\nIl pilota ottiene le informazioni sul volo e sullo stato dei sistemi dai display multifunzione. Il display di sinistra \u00e8 quello primario e mostra generalmente mappe e rilevazioni radar, quello di destra \u00e8 il display di sistema, che mostra le informazioni fondamentali sul propulsore, sul carrello di atterraggio, sulle impostazioni dei flap e degli slat, la quantit\u00e0 di carburante e lo stato delle armi. Inizialmente i modelli F-16 A/B possedevano un singolo display monocromatico a tubo catodico (CRT), mentre le informazioni di sistema erano fornite da una serie di indicatori tradizionali. Questi display CRT vennero sostituiti da display a cristalli liquidi a colori, a partire dal Block 50/52. Gli esemplari appartenenti al Block 60 possiedono tre display a colori programmabili e interscambiabili, dotati della funzionalit\u00e0 \"picture-in-picture\", in grado di sovrapporre le informazioni tattiche sulla mappa.\nRadar.\nLa versione F-16 A/B era originalmente equipaggiata con il radar Westinghouse (ora Northrop Grumman) AN/APG-66. L'antenna ad array era sufficientemente compatta da essere contenuta nel relativamente piccolo muso dell'aereo. Possedeva quattro frequenze operative all'interno della banda X (8-), e forniva quattro modalit\u00e0 di combattimento aria-aria e sette modalit\u00e0 aria-terra, anche di notte o con maltempo.\nLa versione successiva del radar, l'APG-66(V) 2, equipaggiata a partire dal Block 15, aggiunse un nuovo e pi\u00f9 potente processore, migliore affidabilit\u00e0 e un range aumentato in ambienti disturbati o in presenza di contromisure radar. Il programma di aggiornamento lo sostitu\u00ec con la versione successiva, chiamata APG-66(V) 2A, con un ulteriore aumento di velocit\u00e0 e di memoria.\nA partire dai modelli F-16 C/D Block 25 venne introdotta l'evoluzione dell'AN/APG-66, chiamata AN/APG-68. Questo radar possedeva un maggiore range e una migliore risoluzione, 25 modalit\u00e0 di funzionamento, tra cui la mappatura del terreno, la rilevazione di bersagli a terra in movimento, di bersagli in mare e la funzionalit\u00e0 \"track-while-scan\" che permetteva di gestire fino a dieci bersagli. Dal Block 40/42, il modello APG-68(V) 1 ha aggiunto piena compatibilit\u00e0 con i pod LANTIRN e una modalit\u00e0 \"high PRF pulse Doppler\" per fornire una illuminazione del bersaglio adatta all'impiego di missili \"Semi-active radar homing\" (\"SARH\"), come l'AIM-7 Sparrow.\nDal Block 50/52 venne inizialmente impiegato il pi\u00f9 affidabile APG-68(V) 5, con un DSP costruito con tecnologia VHSI. I successivi Block 50+/52+ ricevettero la versione APG-68(V) 9, con un range ulteriormente aumentato del 30%, una modalit\u00e0 ad apertura sintetica per la mappatura ad alta risoluzione e per l'individuazione ed il riconoscimento dei bersagli. Nell'agosto 2004 la Northrop Grumman ricevette un contratto per iniziare l'aggiornamento dei radar APG-68 degli aerei appartenenti ai Block 40/42/50/52 alla versione (V) 10, che possiede un sistema autonomo di rilevazione dei bersagli per l'impiego di armi di precisione guidate dal GPS.\nLa versione F-16 E/F \u00e8 equipaggiata con il radar AN/APG-80.\nRaytheon annunci\u00f2 nel luglio 2007 che stava sviluppando un nuovo radar chiamato \"Raytheon Next Generation Radar\" (RANGR), basato sul precedente AN/APG-79, come candidato alternativo ai radar AN/APG-68 e AN/APG-80 per i nuovi esemplari di F-16 e l'aggiornamento di quelli gi\u00e0 prodotti. Il 1\u00ba novembre 2007 la Boeing selezion\u00f2 questo progetto nell'ambito del programma di ammodernamento dei sistemi radar dell'Aeronautica.\nStruttura.\nLa cellula ha una struttura abbastanza semplice e tradizionale, anche se molto leggera. La presa d'aria \u00e8 semplice e senza sistema di variazioni del flusso all'entrata. Oltre a questo, le ali sono a delta molto allungato con le rotaie di lancio all'estremit\u00e0. Hanno grandi estensioni chiamate LERX (\"Leading Edge Root Extension\" - estensioni alla radice del bordo d'attacco) sul bordo d'attacco per incrementare la maneggevolezza.\nLa coda \u00e8 singola, ma la stabilit\u00e0 direzionale \u00e8 aiutata da due pinne ventrali. Il carico utile \u00e8 di circa 5 tonnellate, teoricamente 9 (in questo caso non potrebbe essere effettuato alcun carico di carburante senza superare il massimo peso al decollo).\nSiccome l'ala, per lasciare abbastanza spazio, ha una posizione intermedia, il carrello d'atterraggio \u00e8 sistemato nella fusoliera ed ha carreggiata stretta.\nLavionica comprende, oltre ai sistemi summenzionati, un ricevitore di allarme radar della serie ALR, radar-altimetro, radio UHF/VHF, IFF ed altro ancora, tra cui la predisposizione per pod ECM quali l'ALQ 119, ALQ 131 e ALQ 184. Alcune macchine, come quelle norvegesi, hanno un sistema di disturbo radar compreso nella dotazione interna. I lanciatori di inganni radar (\"decoy\") trovano posto all'esterno della fusoliera.\nI modelli recenti hanno il sistema di navigazione-attacco LANTIRN, oppure il sistema di identificazione radar migliorato per le missioni SEAD (soppressione delle difese aeree). A parte questo, tutti gli strumenti sono stati via via aggiornati, inclusi gli schermi multifunzione, il radar, il sistema passivo, comunicazioni, la predisposizione per i missili Sparrow e AMRAAM.\nPropulsore.\nInizialmente venne selezionato il propulsore turboventola Pratt &amp; Whitney F100-PW-200, una versione leggermente modificata del modello F100-PW-100 impiegato dall'F-15. Con una spinta di , venne impiegato fino al Block 25. Gli esemplari del Block 15 facevano parte di un aggiornamento chiamato \"Operational Capability Update\", che introdusse il modello F100-PW-220, in grado di generare una spinta di . Quest'ultimo propulsore venne impiegato anche nella produzione dei velivoli Block 32 e 42. Anche se la nuova versione non forniva una differenza sostanziale nella spinta, il suo vantaggio era l'impiego di un componente chiamato DEEC (Digital Electronic Engine Control) con il compito di controllare il propulsore, aumentandone l'affidabilit\u00e0 e riducendo il rischio di stalli. La versione F-100-PW-200 aveva infatti a volte la spiacevole tendenza ad entrare in stallo, con la necessit\u00e0 di una riaccensione in volo del propulsore. Il nuovo modello entr\u00f2 nella linea di produzione degli F-16 nel 1988, e sostitu\u00ec il modello F100-PW-100 utilizzato negli F-15. Molti esemplari con il modello 220, a partire dal Block 25, vennero aggiornati da met\u00e0 1997 alla versione F100-PW-220E, capace di una affidabilit\u00e0 ulteriormente migliorata e una ridotta manutenzione come, ad esempio, la diminuzione del 35% del tempo impiegato per rimuovere il propulsore.\nLo sviluppo del modello 220E fu il risultato del programma dell'aeronautica statunitense chiamato \"Alternate Fighter Engine\" (informalmente nota come \"la grande guerra dei motori\"), dove fece l'ingresso la General Electric. Il propulsore proposto da questo produttore, il motore turboventola F110-GE-100, richiedeva tuttavia la modifica della presa d'aria del velivolo. Infatti, mantenendo la presa d'aria originale, il propulsore soffriva di una diminuzione nella spinta massima da a (Per capire quale propulsore viene montato, gli esemplari con numero di Block che termina con \"0\", come il Block 30, montano il propulsore della General Electric, mentre quelli il cui numero termina con \"2\" impiegano il propulsore della Pratt &amp; Whitney).\nUlteriori sviluppi di questi motori da parte dei produttori, all'interno del programma \"Increased Performance Engine\", port\u00f2 alla produzione del modello F110-GE-129 con spinta di (a partire dal Block 50) e il modello F100-PW-229 da (a partire dal Block 52). Dei 1\u00a0446 F-16 C/D ordinati dalla USAF, 556 erano spinti dal F100 e 890 dall'F110. Gli esemplari del Block 60, in dotazione agli Emirati Arabi Uniti, sono alimentati dal modello F110-GE-132, che sviluppa ed \u00e8 il pi\u00f9 potente motore montato sull'F-16.\nVarianti.\nVarianti principali.\nF-16 A/B.\nLe versioni F-16A (posto singolo) e F-16B (doppio posto) vennero inizialmente equipaggiate con un radar AN/APG-66, un propulsore F100-PW-200 della Pratt &amp; Whitney (64,9\u00a0kN / 106,0\u00a0kN con postbruciatore). Queste versioni includono i Block 1, 5, 10, 15, 20. La USAF acquist\u00f2 674 F-16 A e 121 F-16B, la cui consegna venne terminata nel 1985. Il costo unitario era 14,6 milioni di $ (valuta del 1992).\nMentre le differenze tra gli esemplari dei Block 1, 5, 10 erano ridotte, gli aerei appartenenti al Block 15 ricevettero degli aggiornamenti significativi, tra cui stabilizzatori orizzontali maggiorati, la nuova versione AN/APG-66(V) 2 del radar e una strumentazione radio Have Quick II in banda UHF. Il Block 15 \u00e8 stata la variante pi\u00f9 numerosa, con 983 esemplari prodotti.\nIl Block 20 introdusse alcune migliorie appartenenti alla versione F-16 C/D, tra cui la versione AN/APG-66(V) 3 del radar, la capacit\u00e0 di impiegare i missili AGM-45 Shrike, AGM-84 Harpoon e AGM-88 HARM, oltre alla possibilit\u00e0 di impiego di pod di navigazione LANTIRN e di individuazione del bersaglio. Anche i computer vennero significativamente aggiornati rispetto a quelli dei Block precedenti.\nF-16 C/D.\nLe versioni F-16C (posto singolo) e F-16D (doppio posto) entrarono in servizio nel 1984. Il Block 25 fu il primo ad appartenere a questa versione. Le differenze con quella precedente erano una migliore capacit\u00e0 di impiego in qualunque condizione atmosferica e la possibilit\u00e0 di utilizzare i missili \"oltre il raggio visivo\" aria-aria AIM-7 e AIM-120. Con il Block 25 venne migliorata l'avionica dell'abitacolo, il radar AN/APG-68. Inoltre, gli esemplari vennero equipaggiati con il nuovo propulsore F100-PW-200, successivamente aggiornato alla versione F100-PW-220E. Vennero consegnati un totale di 209 esemplari Block 25. Il costo unitario era di 18,8 milioni di $ (valuta del 1998).\nCon i Block 30/32 venne implementato il progetto \"Alternative Fighter Engine\", con l'introduzione per la prima volta del propulsore General Electric F110-GE-100, oltre al consueto propulsore Pratt &amp; Whitney. A partire dal Block 30 si decise di utilizzare il propulsore GE mentre il propulsore P&amp;W si decise di installarlo nei Block il cui numero terminava con \"2\" (ad esempio Block 32). Gli aerei del Block 30 entrarono in servizio nel 1987. Le differenze principali erano la possibilit\u00e0 di impiego dei missili AGM-45 Shrike, AGM-88 HARM, e AIM-120. Dal Block 30D vennero utilizzati delle prese d'aria maggiorate (chiamate \"Modular Common Inlet Duct\") per il propulsore GE. Vennero prodotti 733 esemplari appartenenti al Block 30/32.\nNel 1988 entr\u00f2 in servizio il Block 40/42, una versione migliorata con possibilit\u00e0 di impiego in ogni condizione atmosferica e di notte; non ufficialmente venne chiamato F-16 CG/DG e le sue capacit\u00e0 notturne gli fecero guadagnare il soprannome di \"Night Falcon\". Tra le altre modifiche, un aggancio rinforzato e maggiorato per i pod LANTIRN, un radar migliorato e un ricevitore GPS. Dal 2002, il Block 40/42 aument\u00f2 la variet\u00e0 delle armi disponibili, con l'aggiunta di JDAM, AGM-154 Joint Standoff Weapon, Wind Corrected Munitions Dispenser e le bombe GBU-27 Paveway III. Vennero consegnati 615 esemplari.\nNel 1991 entr\u00f2 in servizio il Block 50/52, equipaggiato con un ricevitore GPS/INS migliorato e la possibilit\u00e0 di trasportare ulteriori missili. Il Block 50+/52+ venne consegnata all'aeronautica greca nell'aprile 2003. Le differenze principali sono l'impiego del radar APG-68(V) 9, un generatore di ossigeno di bordo e il casco JHMCS.\nF-16 E/F.\nLe versioni F-16E (monoposto) e F-16F (biposto) sono le pi\u00f9 recenti, non sono in dotazione all'USAF e sono destinate unicamente all'esportazione.\nOriginalmente la sigla F-16 E/F doveva essere assegnata ai velivoli derivati dal General Dynamics F-16XL. Questo prototipo tuttavia fu accantonato dalla selezione dell'F-15E Strike Eagle nel 1984. Il Block 60 doveva essere riservato per la produzione della pianificata versione CAS (supporto aereo ravvicinato) A-16, ma il suo sviluppo venne cancellato. La variante F-16 E/F appartiene ad una versione speciale sviluppata per gli Emirati Arabi Uniti, ed \u00e8 chiamata non ufficialmente \"Falcone del Deserto\".\nIl Block 60 \u00e8 basato sui modelli F-16 C/D Block 50/52 e possiede un radar e un'avionica migliorata. \u00c8 stato venduto solo agli Emirati Arabi. Gli aggiornamenti comprendono il radar AN/APG-80, che fornisce al velivolo la capacit\u00e0 di tracciare e distruggere simultaneamente bersagli aerei e terrestri. Il propulsore \u00e8 il General Electric F110-GE-132, un aggiornamento del modello 129 ed in grado di sviluppare . Gli armamenti sono compatibili con quelli del Block 50/52, oltre ai missili AIM-132 ASRAAM, AGM-84E SLAM. Il bus MIL-STD-1553 \u00e8 stato sostituito con un bus dati MIL-STD-1773 a fibre ottiche, in grado di trasferire una quantit\u00e0 di dati 1000 volte superiore. Gli Emirati Arabi hanno investito circa 3 miliardi di $ per lo sviluppo del Block 60, in cambio di una percentuale nelle vendite dei modelli Block 60 alle altre nazioni. Per la prima volta, un modello destinato all'esportazione aveva caratteristiche superiori rispetto a quelle in dotazione all'USAF. Il costo unitario \u00e8 pari a 26,9 milioni di dollari (valuta del 2005).\nF-16V Block 70/72.\nL'F-16V, denominato anche F-16 Block 70/72, \u00e8 una nuova versione del Fighting Falcon dotata del radar AESA Northrop Grumman AN/APG-83 (derivato dall'AN/APG-80 degli F-16E/F block 60) e conosciuto anche come Radar Scalabile Agile Beam (SABR), un nuovo computer di missione Raytheon, un Datalink Link 16, display moderni nel cockpit, un sistema di guerra elettronica avanzato e un sistema di anticollisione a terra. Questa versione sar\u00e0 disponibile anche per aggiornamenti di flotte di precedenti block costruttivi.\nQF-16 FSAT.\nIl 4 maggio 2012 compie il primo volo a sul NAS Cecil Field di Jacksonville (Florida) il primo QF-16 FSAT (Full Scale Aerial Target). Si tratta della conversione, effettuata da Boeing per conto dell'USAF, di vecchi esemplari di F-16, ritirati dal servizio, in aerei bersaglio a pilotaggio remoto utilizzati per sperimentare armi e sistemi difensivi.\nUtilizzatori.\n4604 esemplari di F-16 sono stati consegnati al giugno 2018.\nLivree.\nPer L'F-16 l'USAF scelse una livrea da superiorit\u00e0 aerea basata su tre diverse tonalit\u00e0 di grigio, grigio scuro FS36118 su tutte le superfici superiori esclusa la parte anteriore della fusoliera, grigio medio FS36270 sulla parte anteriore della fusoliera, sulla deriva, sulle superfici esterne delle pinne ventrali, sulle superfici laterali tra le ali e gli stabilizzatori ed ai lati della presa d'aria e grigio chiaro FS36375 per tutte le superfici inferiori.\nQuesta livrea \u00e8 stata mantenuta dalla maggior parte delle forze aeree che hanno adottato il Fighting Falcon.\nLa Kongelige Norske Luftforsvaret ha adottato una livrea interamente grigio medio FS36270.\nLa Heyl Ha'Avir ha adottato una livrea desertica con tutte le superfici superiori a chiazze verde chiaro FS34424, marrone scuro FS30219 e sabbia FS33531 e tutte le superfici inferiori azzurro chiaro FS35622 o grigio chiaro FS36375.\nL'Aviaci\u00f3n Militar Venezolana ha adottato anche per gli F-16 la vecchia livrea usata per decenni dall'USAF con tutte le superfici superiori a chiazze marrone scuro FS30219, verde scuro FS34079 e verde medio FS34102 e tutte le superfici inferiori grigio chiaro FS36622.\nL'Aeronautica Militare ha adottato per gli F-16 la livrea originale adottata dall'USAF perch\u00e9 ricevuti come velivoli dai reparti stessi dell'USAF e poi restituiti appena coperti i reparti italiani dal caccia Eurofighter Typhoon EF-2000.\nGli F-16 usati come \"aggressor\" dall'USAF e dall'US Navy hanno una variet\u00e0 di diverse livree simili a quelle delle forze aeree potenzialmente ostili che devono \u201cinterpretare\u201d.\nGli F-16 della Pattuglia acrobatica dei Thunderbirds hanno una livrea interamente bianco FS17886 con strisce blu FS15044 e rosso FS11136 sul muso e sulle estremit\u00e0 delle ali e della deriva con un uccello stilizzato nero sulle superfici superiori ed inferiori.\nSimulatori.\nL'F-16 \u00e8 pilotabile in diversi videogiochi come \" Infinite Flight\", \"DCS World, Ace Combat\", \"Digital Combat Simulator\" e \"FlightGear\"; in \"Falcon 4.0\" ha un ruolo da protagonista. Inoltre \u00e8 presente una variante stilizzata su GTA V, chiamata P-996 Lazer."}
{"id": "44024", "revid": "380654", "url": "https://it.wikipedia.org/wiki?curid=44024", "title": "Lee Van Cleef", "text": "Biografia.\nVan Cleef nacque a Somerville, nel New Jersey, il 9 gennaio del 1925, figlio di Clarence LeRoy Van Cleef Sr. e di Marion Van Fleet (nata Marion Lavinia Van Fleet), ambedue d'origini olandesi. Nel 1942, all'et\u00e0 di diciassette anni, Lee si arruol\u00f2 nella marina degli Stati Uniti durante la seconda guerra mondiale, per poi, al termine del conflitto, intraprendere la carriera di attore dopo una breve esperienza di ragioniere. Il suo primo film fu il famosissimo western \"Mezzogiorno di fuoco\" di Fred Zinnemann, nel quale ebbe il ruolo di uno dei tre compari di Frank Miller (in questo film non pronuncia neanche una battuta). Nel 1956, ebbe una parte iniziale nel film \"Sfida all'O.K. Corral\" ed \u00e8 presente nel 1958 nel film western \"Bravados\", con protagonista Gregory Peck. Fino a circa la met\u00e0 degli anni '60, Van Cleef non and\u00f2 oltre piccoli ruoli in film di ogni genere, con apparizioni fugaci e spesso senza pronunciare alcuna battuta.\nFu solo nel 1964 che la sua carriera ebbe una svolta: Sergio Leone si ricord\u00f2 di lui mentre era alla ricerca di un attore per il ruolo del colonnello Douglas Mortimer in \"Per qualche dollaro in pi\u00f9\". All'epoca, Van Cleef era a un punto morto della propria carriera, con problemi di dipendenza dall'alcool e dal fumo, e per vivere si dedicava alla pittura, dalla quale ricavava cifre modeste. In un'intervista dichiar\u00f2 che in quel periodo non poteva pagare nemmeno la bolletta del telefono. L'incontro con il regista romano fu la svolta che diede inizio a una nuova vita per Van Cleef e a una lunga carriera in Italia. La sua collaborazione con Leone continu\u00f2 anche con \"Il buono, il brutto, il cattivo\" (1966), nel ruolo del \"cattivo\" \"Sentenza\": egli apparve dunque in due dei tre film della cosiddetta \"trilogia del dollaro\" firmata dal regista italiano, diventando un'icona degli \"spaghetti-western\".\nUno dei suoi ultimi ruoli di rilievo fu nel \"cult\" ' (1981) di John Carpenter e nel drammatico \"The Octagon\" (1979) con Chuck Norris. Il regista John Carpenter permise a Van Cleef di tenere il suo orecchino, indossato al di fuori delle scene, per il ruolo di Bob Hauk in ', giustificandolo, nella versione romanzata del film, come un simbolo fatto proprio dal personaggio per essere sopravvissuto a Leningrado.\nGli ultimi anni lo videro tra i protagonisti in pellicole di produzione italo-tedesca, degli \"action movie\" di serie B diretti dall'artigiano del cinema Antony M. Dawson (pseudonimo di Antonio Margheriti) e che rifacevano il verso alla serie avventurosa di \"Indiana Jones\". Un'ultima serie di telefilm dal discreto successo interpretata da Van Cleef a met\u00e0 degli anni ottanta fu \"The Master\", in cui impersonava un veterano della guerra di Corea, maestro nel \"Ninjutsu\". \nVan Cleef mor\u00ec a causa di un infarto a Oxnard, in California, e venne sepolto nel cimitero Forest Lawn Memorial Park di Hollywood Hills, a Los Angeles. Affetto sin dagli anni '70 da problemi cardiaci, nei primi anni '80 fu sottoposto all'impianto di un pacemaker, ma continu\u00f2 la sua attivit\u00e0 fino alla morte a 64 anni (ancora pochi giorni prima di morire, torn\u00f2 sul set nei suoi storici panni di pistolero a girare alcuni spot pubblicitari per una marca di birra). Negli ultimi anni soffr\u00ec anche di un tumore alla gola.\nVita privata.\nDalla nascita aveva un occhio di colore verde e l'altro di colore blu; questa caratteristica, chiamata eterocromia, veniva camuffata in tutti i suoi film, ma in \"Il buono, il brutto, il cattivo\" \u00e8 possibile notarlo grazie ai frequenti primi piani. In questo stesso film, nella scena dello scontro a fuoco finale, \u00e8 anche possibile vedere la mancanza della falange distale del dito medio della sua mano destra.\nVan Cleef si spos\u00f2 tre volte. Il primo matrimonio fu nel 1943 con Patsy Ruth, dalla quale ebbe tre figli, Deborah, Alan e David. Nel 1960 ottenne il divorzio per poi risposarsi, nello stesso anno, con Joan Drane. Nel 1974 ottenne il divorzio dalla Drane e due anni dopo si spos\u00f2 con Barbara Havelone, con la quale rimase fino alla sua morte nel 1989."}
{"id": "44029", "revid": "409435", "url": "https://it.wikipedia.org/wiki?curid=44029", "title": "Roccia sedimentaria clastica", "text": "Le rocce sedimentarie clastiche () o rocce detritiche derivano da sedimenti i cui elementi costituenti a loro volta derivano principalmente dall'accumulo di frammenti litici di altre rocce alterate trasportati in genere da agenti esogeni diversi (corsi fluviali, correnti marine, venti, ecc.).\nClassificazione.\nGeneralmente le rocce clastiche vengono classificate in base alle dimensioni dei granuli che le compongono.\nLa suddivisione pi\u00f9 usata prevede quattro classi; in ogni classe vi \u00e8 una nomenclatura doppia a seconda che la roccia sia cementata o inconsolidata (ossia sciolta):\nSiltiti e argilliti e i loro corrispondenti inconsolidati erano incluse nelle \"lutiti\" (o anche \"peliti\").\nSecondo l'ambiente di deposizione si presentano all'osservazione con diverse \"facies\" (continentale, deltizio, desertica, etc.).\nLe arenarie con matrice detritica tra il 15% e il 75% sono dette grovacche.\nConglomerati.\nSinonimo: \"ruditi\";\nI singoli granuli (clasti), detti comunemente \"ciottoli\" possono raggiungere diametri superiori a 1 metro. I clasti possono essere di natura terrigena (derivati cio\u00e8 dallo smantellamento di rocce silicee), o carbonatica (derivati da resti di organismi a scheletro o guscio calcareo oppure dallo smantellamento di rocce calcaree e dolomitiche pi\u00f9 antiche). Oltre ai granuli di taglia maggiore (clasti), possono esserci granuli di dimensioni molto minori che riempiono gli interstizi tra i clasti stessi: la matrice. Ad esempio, se i clasti sono ciottoli, la matrice potr\u00e0 essere sabbia o anche argilla. Infine, dalle soluzioni che circolano nel sedimento possono precipitare sali che vanno a costituire il cemento della roccia.\nLa cementazione pu\u00f2 essere parziale (quando parte degli interstizi tra i clasti rimane libera) o totale.\nIl cemento pu\u00f2 essere a sua volta di varia natura: calcite, dolomite, silice (quarzo, calcedonio, etc.), gesso, argilla, ossidi e idrossidi (come l'ematite), fosfati, a seconda dell'ambiente di sedimentazione e della composizione delle acque sotterranee. \nSe i singoli clasti sono a contatto tra loro, il conglomerato viene chiamato anche \"ortoconglomerato\" o \"conglomerato a supporto clastico\", mentre se tra essi \u00e8 interposta abbondante matrice viene chiamato \"paraconglomerato\" o \"conglomerato a supporto di matrice\". Con scarsit\u00e0 o assenza di cemento, si parla pi\u00f9 propriamente di ghiaia.\nIn quest'ultimo caso si tratta di rocce incoerenti (o \"sciolte\").\nI conglomerati sono sedimenti clastici che derivano dallo smantellamento di formazioni pi\u00f9 antiche da parte degli agenti dell'erosione o agenti esogeni (agenti meteorici, correnti, frane...), sia in ambiente subacqueo che in ambiente subaereo.\nI meccanismi di messa in posto di questi sedimenti sono soprattutto fluviali in ambiente continentale e gravitativi per quelli che si rinvengono in ambiente marino, alla base delle scarpate continentali.\nTipologie di conglomerato.\nUn conglomerato \u00e8 detto \"poligenico\" quando \u00e8 costituito da clasti di tipo diverso, o \"polimittico\" quando \u00e8 composto da clasti di dimensione diversa.\nNella letteratura geologica i conglomerati si suddividono tradizionalmente in:\nBrecce.\nLe brecce sono ruditi: il loro sedimento, infatti, \u00e8 formato da ghiaia. Risultano ciottoli a spigoli vivi.\nSono caratterizzati da bassa maturit\u00e0 tessiturale in quanto i granuli sono mal classati, e possiedono dimensioni diverse tra loro.\nQuesto potrebbe essere dovuto a un \"trasporto\" non lungo che non ha permesso una buona classazione e un buon arrotondamento come nei conglomerati.\nPuddinghe.\nConglomerati nei quali i ciottoli (clasti) sono arrotondati (maggiore \"maturit\u00e0 tessiturale\", indice di un trasporto pi\u00f9 lungo).\nOccorre osservare che il termine \"puddinga\" \u00e8 ormai caduto in disuso nella letteratura geologica pi\u00f9 recente, sostituito dal termine generale \"conglomerato\", ora utilizzato anche per i litotipi a clasti arrotondati.\nAmbienti deposizionali dei conglomerati.\nAmbiente continentale.\nNell'ambiente glaciale e periglaciale si sedimentano depositi morenici, formati tipicamente da elementi di dimensioni e forme molto varie, inglobati in una matrice molto eterometrica (formata da tutte le classi granulometriche, dalle sabbie e argille). Sono depositi derivati dall'azione di trasporto dei ghiacciai, che non consente una selezione del materiale in carico (a differenza delle correnti fluviali).\nIn ambiente desertico, le correnti eoliche (il vento) non hanno sufficiente energia per rimuovere ciottoli di dimensioni cospicue, ma ugualmente possono formarsi depositi eolici (dune) microconglomeratici. Inoltre, per erosione eolica del materiale sabbioso e siltoso, possono rimanere \"letti\" di ciottoli, successivamente ricoperti da sedimenti sabbiosi.\nPossiamo avere depositi conglomeratici in ambiente alluvionale (derivati dall'azione di trasporto delle correnti fluviali). La granulometria dei sedimenti di origine fluviale (ovvero le dimensioni dei granuli che li compongono) tende a diminuire con la distanza dall'area di erosione e in generale con l'energia della corrente. Cos\u00ec potremo avere conglomerati preferibilmente nelle aree pi\u00f9 prossimali e in corrispondenza degli assi dei canali fluviali.\nCorsi d'acqua a regime torrentizio in ambiente montano e pedemontano possono dare origine a conoidi di deiezione: depositi con morfologia a ventaglio che si formano all'uscita di solchi vallivi, i cui sedimenti sono spesso conglomeratici.\nAmbiente marino.\nPossiamo avere conglomerati principalmente in sedimenti di spiaggia, derivati dall'azione del moto ondoso e delle correnti costiere sui clasti derivati dallo smantellamento di falesie rocciose, o dalla redistribuzione di sedimenti deltizi.\nEsistono anche sedimenti conglomeratici di mare profondo nell'ambito delle cosiddette torbiditi, prodotte da frane sottomarine. Un tipico esempio di questo tipo di sedimenti in Lombardia \u00e8 la Gonfolite.\nAnche dallo smantellamento di piattaforme carbonatiche (un esempio attuale sono le Isole Bahamas) o di barriere coralline possono deporsi sedimenti conglomeratici (in questo caso a clasti carbonatici).\nArenarie.\nSono costituite da sabbie cementate di taglia arenitica (dimensione dei clasti compresa tra 1/16mm e 2mm). I granuli sono di quarzo feldspati o frammenti litici (di altra roccia); tenuti insieme da una matrice costituita da granuli pi\u00f9 piccoli di altri minerali o da un cemento formatosi dalla precipitazione di minerali in soluzioni sovrassature (silice, calcite).\nGeneralmente stratificate, hanno aspetto ruvido e colore variabile a seconda dei costituenti.\nTipologie di arenarie.\nL'arenaria (pietra arenaria se intesa come materiale lapideo) \u00e8 una roccia sedimentaria composta di granuli dalle dimensioni medie di una sabbia. I granuli possono avere varia composizione mineralogica, in funzione dell'area di provenienza. Tra i grani pi\u00f9 resistenti all'abrasione e all'alterazione chimica, comunemente abbondano quelli di quarzo, minerale che, proprio per la sua resistenza, \u00e8 uno dei costituenti pi\u00f9 comuni di queste rocce. I granuli sono tra loro legati da un cemento, originato dalla precipitazione chimica di minerali formati da ioni presenti nelle acque circolanti fra i pori interstiziali; comunemente come cemento si rinviene il carbonato di calcio, sia sotto forma di calcite, che di aragonite, meno abbondantemente la silice o talvolta un ossido di ferro.\nQuarzareniti.\n\u00c8 un'arenaria composta in gran prevalenza (sino al 90%) da granuli di quarzo arrotondati. \u00c8 un'arenaria caratterizzata da alta maturit\u00e0 mineralogica (dovuta alla presenza del quarzo, minerale molto stabile) e alta maturit\u00e0 tessiturale.\nArcose.\n\u00c8 un'arenaria contenente circa il 25% di granuli feldspatici, oltre a quarzo e miche. \u00c8 dovuta alla sedimentazione di materiale di origine granitica o gneissica, dopo un breve trasporto.\nPresenta taglia arenitica e colore biancastro o rossiccio, \u00e8 caratterizzata da bassa maturit\u00e0 mineralogica ma alta maturit\u00e0 tessiturale.\nGrovacche.\nSono arenarie pi\u00f9 immature per composizione e struttura dove i granuli di quarzo, feldspato e frammenti di altre rocce (frammenti litici), sono immersi in una matrice detritica (oltre il 70%). Si presentano compatte, di colore grigio scuro, ben stratificate e con intercalazioni argillose. Caratterizzate da bassa maturit\u00e0 mineralogica e bassa maturit\u00e0 tessiturale.\nAmbienti deposizionali delle arenarie.\nSedimenti arenacei possono essere presenti in tutti gli ambienti deposizionali:\nAmbiente continentale.\nSabbie e arenarie sono comuni depositi di ambiente desertico, dove danno origine a tipiche strutture sedimentarie (dune eoliche).\nDepositi arenacei sono frequenti anche in ambiente alluvionale, dove si localizzano principalmente entro i paleo-canali fluviali. In questo contesto formano strutture sedimentarie definite barre fluviali, con vari tipi di laminazioni da corrente.\nAmbiente marino.\nLe arenarie sono sedimenti estremamente frequenti in ambiente marino marginale (di delta fluviale e di spiaggia).\nIn ambiente sottomarino profondo le arenarie sono molto comuni nei depositi torbiditici, estesi accumuli di sedimenti, generalmente a forma di conoide, derivanti da frane sottomarine o da sedimenti fluviali ivi convogliati da canyon sottomarini che incidono la piattaforma continentale. In Italia, un tipico esempio \u00e8 dato dalla Formazione Marnoso Arenacea (Miocene).\nArgilliti.\nSi tratta di rocce clastiche a grana estremamente fine che presentano spesso sottili stratificazioni. Testimoniano ambienti a ridotta energia idrodinamica in quanto le argille che la compongono sono facilmente trasportate in sospensione anche da leggerissime correnti; alcuni ambienti tipici di formazione sono: laghi, fondali oceanici, lagune.\nDal punto di vista mineralogico \u00e8 caratterizzata dalla presenza dei minerali delle argille, quali la caolinite, la montmorillonite e la halloysite (silicati di alluminio).\nArgilla calcarea.\n\u00c8 un'argilla nella quale il carbonato di calcio arriva al 25%."}
{"id": "44030", "revid": "466539", "url": "https://it.wikipedia.org/wiki?curid=44030", "title": "Michelle Trachtenberg", "text": "Biografia.\nFiglia di Lana, ex attrice e burattinaia russa, e Michael, ingegnere di fibre ottiche tedesco, ha una sorella maggiore, Irene. Cresciuta a Brooklyn, a Sheepshead Bay, ha frequentato la \"P.S. 99 Elementary School\" e la \"Bay Academy for the Arts and Sciences\".\nMichelle Trachtenberg comincia la sua carriera all'et\u00e0 di tre anni, come modella per gli annunci pubblicitari del popolare negozio di giocattoli \"Kids 'R' Us\". Lavora anche per altre importanti aziende, come Panasonic, Fuji, Kraft, Kleenex e Hoover. La prima apparizione televisiva \u00e8 nella pubblicit\u00e0 del detergente Wisk. Il primo ruolo accreditato \u00e8 nella serie televisiva di Nickelodeon \"The Adventures of Pete &amp; Pete\", dove interpreta Nona F. Mecklenberg dal 1994 al 1996; nello stesso periodo, recita nel ruolo di Lily Montgomery nella soap opera \"La valle dei pini\". Il 1996 \u00e8 anche l'anno del debutto cinematografico nel film \"Harriet, la spia\", primo adattamento del libro \"Professione? Spia!\" di Louise Fitzhugh, nel quale interpreta la protagonista Harriet.\nNel 1997, oltre a trasferirsi a Los Angeles, recita nella serie televisiva \"Meego\", che le fa vincere un Young Artist Award, mentre nel 1999 entra nel cast del film \"Inspector Gadget\" nel ruolo di Penny. Nel 2000 compare nel film \"Un pezzo di paradiso\" e ottiene il ruolo di Dawn Summers in \"Buffy l'ammazzavampiri\", che ricopre fino al 2003, anno nel quale la serie termina. Presenta anche la serie di Discovery Kids \"Truth or Scare\" dal 2001 al 2003. Nel 2004 prende parte al film \"EuroTrip\", diretto da Jeff Schaffer, al fianco degli attori Scott Mechlowicz, Jacob Pitts e Travis Wester. Ha anche un ruolo nella serie televisiva \"Six Feet Under\" nel ruolo della popstar Celeste. A marzo 2005 ottiene il ruolo da protagonista nel film Disney \"Ice Princess - Un sogno sul ghiaccio\" con Kim Cattrall, Joan Cusack e Hayden Panettiere.\nNel 2006 compare come guest star nelle serie televisive \"Dr. House - Medical Division\" e \"\", e recita nel film \"Black Christmas - Un Natale rosso sangue\". Fa anche alcune apparizioni nei video musicali di \"This Ain't a Scene, It's an Arms Race\" dei Fall Out Boy, \"Tired of Being Sorry\" dei Ringside, e \"Echo\" dei Trapt. Nel 2007 ottiene il ruolo della protagonista femminile in \"The Hill\" e interpreta Georgina Sparks in \"Gossip Girl\", serie televisiva di The CW, tornando nelle stagioni successive. Nel 2009 entra nel cast della serie televisiva di NBC \"Mercy\", che non viene per\u00f2 rinnovata per una seconda stagione. Prende parte, inoltre, al film \"17 Again - Ritorno al liceo\" con Zac Efron e nel 2010 ha un piccolo ruolo nella commedia \"Poliziotti fuori - Due sbirri a piede libero\".\nNel 2011 compare come guest star in tre episodi della serie \"Love Bites\", nel ruolo di Jodie, e a giugno viene annunciata la sua partecipazione come guest star nella settima stagione di \"Weeds\". Entra anche nel cast dei film \"Sexy Evil Genius\" e \"The Scribbler\", entrambi in uscita nel 2013.\nDoppiatrici italiane.\nNelle versioni in italiano delle opere in cui ha recitato, Michelle Trachtenberg \u00e8 stata doppiata da:"}
{"id": "44036", "revid": "767487", "url": "https://it.wikipedia.org/wiki?curid=44036", "title": "Congettura di Cram\u00e9r", "text": "Nella teoria dei numeri, la congettura di Cram\u00e9r, formulata dal matematico svedese Harald Cram\u00e9r nel 1936 , afferma che\ndove \"p\"\"n\" indica l\"'n\"-esimo numero primo e ln il logaritmo naturale; questa congettura \u00e8 ancora un problema aperto. Essa \u00e8 basata su un modello probabilistico (essenzialmente un'euristica) sui primi, assumendo che la probabilit\u00e0 che un numero naturale \"x\" sia primo \u00e8 1/ln \"x\", da cui si pu\u00f2 dimostrare che la congettura \u00e8 vera con probabilit\u00e0 1. In altri termini, se i numeri primi seguono una distribuzione \"casuale\", \u00e8 molto probabile che la congettura sia vera.\nLa Congettura di Cram\u00e9r afferma in sostanza che la differenza tra due numeri primi consecutivi si mantiene sempre minore del quadrato del logaritmo naturale del pi\u00f9 piccolo dei due primi. Questa congettura implica la Congettura di Opperman che a sua volta implica la Congettura di Legendre. Queste congetture sono tutte condizioni pi\u00f9 restrittive rispetto al Postulato di Bertrand (che a differenza delle altre congetture \u00e8 un risultato dimostrato).\nCram\u00e9r formul\u00f2 anche un'altra congettura riguardante gli intervalli tra numeri primi, asserendo che\ne dimostr\u00f2 quest'ultima affermazione assumendo l'ipotesi di Riemann, che per\u00f2 \u00e8 ancora indimostrata.\nInoltre, E. Westzynthius dimostr\u00f2 nel 1931 che"}
{"id": "44037", "revid": "287204", "url": "https://it.wikipedia.org/wiki?curid=44037", "title": "Vaticano (disambigua)", "text": ""}
{"id": "44039", "revid": "1665365", "url": "https://it.wikipedia.org/wiki?curid=44039", "title": "Congettura di Eulero", "text": "La congettura di Eulero \u00e8 una congettura, collegata all'ultimo teorema di Fermat, che fu proposta da Leonhard Euler nel 1769. Essa afferma che per ogni intero \"n\" &gt; 2, la somma di \"n\" \u2212 1 potenze \"n\"-esime di interi positivi non pu\u00f2 uguagliare una potenza \"n\"-esima.\nQuesta congettura fu confutata da L. J. Lander e T. R. Parkin nel 1966, che trovarono il seguente controesempio per \"n\" = 5:\nNel 1988, Noam Elkies trov\u00f2 un metodo per costruire dei controesempi per il caso \"n\" = 4. Il controesempio pi\u00f9 piccolo che forn\u00ec fu il seguente:\nIn seguito, Roger Frye trov\u00f2 il pi\u00f9 piccolo controesempio per \"n\" = 4 tramite una ricerca diretta al computer, utilizzando tecniche proposte da Elkies:\nAl momento non sono noti controesempi per \"n\" &gt; 5."}
{"id": "44042", "revid": "30610", "url": "https://it.wikipedia.org/wiki?curid=44042", "title": "Uomo senza nome", "text": "L'uomo senza nome \u00e8 un personaggio dei film \"western all'italiana\" diretti dal regista italiano Sergio Leone, interpretato da Clint Eastwood. Nel 2008, la rivista \"Empire\" lo ha classificato al 33\u00ba posto nella lista dei pi\u00f9 grandi personaggi cinematografici di tutti i tempi.\nNell'epica di Sergio Leone.\nParticolarmente nei tre film western pi\u00f9 noti del regista, la cosiddetta \"Trilogia del dollaro\" (\"Per un pugno di dollari, Per qualche dollaro in pi\u00f9, Il buono, il brutto, il cattivo\"), il protagonista \u00e8 sempre lo stesso uomo, con gli stessi atteggiamenti e vestito sempre dello stesso poncho e dello stesso cappello. \"Il buono, il brutto, il cattivo\" \u00e8 in realt\u00e0 considerato un \"prequel\" rispetto agli altri due precedenti film, in quanto il personaggio di Eastwood acquisisce in questo film gli abiti usati nei precedenti due, anche se vi sono vari aspetti che ne mettono in discussione l'essere una prefazione agli altri due.\nSolitamente viene dipinto come un \"outsider\", spesso un cacciatore di taglie. Caratteristicamente \u00e8 bravo anche con le parole, utili spesso per i suoi fini, ma parla solo se strettamente necessario. Egli spesso gioca sporco, agisce con furbizia, e non ci pensa due volte a sparare per primo, se questo soddisfa il suo personale senso della giustizia. Egli esprime forza, autosufficienza e grandi doti di pistolero, ma si stacca da questo per quel che riguarda l'ambiguit\u00e0 morale.\nOccasionalmente il personaggio ha un nome. Per esempio, ne \"Il buono, il brutto, il cattivo\", viene chiamato nella sceneggiatura Joe, anche se nel film non \u00e8 mai chiamato con quel nome. Gli altri personaggi lo chiamano semplicemente \"Il Biondo\". Nel primo dei tre film viene chiamato per quattro volte Joe.\nL'uomo senza nome, cos\u00ec come \u00e8 stato interpretato da Clint Eastwood, incarna l'archetipo del cowboy tipicamente differente dal cowboy originale, rappresentato per esempio da John Wayne, Alan Ladd e Randolph Scott.\nL'uomo senza nome come stereotipo.\nAltre pellicole che includono il personaggio dell'uomo senza nome sono il successivo film di Sergio Leone \"C'era una volta il West\", con Charles Bronson in un ruolo molto simile a quello precedentemente interpretato da Clint Eastwood, ed i film di Eastwood, \"Lo straniero senza nome\" (\"High Plains Drifter\") e \"Il cavaliere pallido\" (\"Pale Rider\"). Un altro film che potrebbe essere, quantomeno, un proseguimento del personaggio interpretato da Eastwood e creato dal regista romano \u00e8 \"Joe Kidd\" di John Sturges, nel quale il protagonista, chiamato Joe, potrebbe assomigliare in molte espressioni ed atteggiamenti a quello della Trilogia del dollaro."}
{"id": "44043", "revid": "2225", "url": "https://it.wikipedia.org/wiki?curid=44043", "title": "L'uomo senza nome", "text": ""}
{"id": "44044", "revid": "60765", "url": "https://it.wikipedia.org/wiki?curid=44044", "title": "Trasformazione affine", "text": "In geometria, si definisce trasformazione affine dello spazio euclideo qualunque composizione di una trasformazione lineare formula_1 con una traslazione; in simboli, la pi\u00f9 generale trasformazione affine pu\u00f2 essere scritta come\ndove formula_3 \u00e8 una trasformazione lineare e formula_4 \u00e8 una traslazione; esplicitamente, l'azione di formula_5 \u00e8 data da\ndove formula_1 \u00e8 la matrice quadrata che rappresenta formula_8 e formula_9 il vettore che determina la traslazione.\nLe trasformazioni affini sono le trasformazioni pi\u00f9 generali che preservano i sottospazi affini. Tra queste, giocano un ruolo importante le affinit\u00e0: queste sono le trasformazioni affini di uno spazio in s\u00e9 stesso, che sono anche una corrispondenza biunivoca.\nEsempi di affinit\u00e0 sono rotazioni, omotetie, traslazioni, rototraslazioni, riflessioni. Le affinit\u00e0 non sono necessariamente isometrie, non preservano cio\u00e8 angoli e distanze, mentre mantengono sempre il parallelismo tra le rette.\nDefinizione.\nNello spazio euclideo.\nUna trasformazione affine \nfra due spazi euclidei \u00e8 una trasformazione del tipo\ndove formula_5 \u00e8 una matrice formula_13, formula_14 \u00e8 un vettore di formula_15 fissato e si fa uso del prodotto fra una matrice e un vettore.\nIn uno spazio vettoriale.\nUna trasformazione affine fra due spazi vettoriali formula_16 e formula_17 pi\u00f9 generali \u00e8 la composizione di una trasformazione lineare \ncon una traslazione\ndeterminata da un vettore fissato formula_14 di formula_17.\nIn uno spazio affine.\nUna trasformazione affine fra due spazi affini formula_5 e formula_23 \u00e8 una funzione\nper cui esiste una funzione lineare \nfra i due spazi vettoriali associati a formula_5 e formula_23 tale che\nLegami fra le definizioni.\nCiascuna definizione generalizza la precedente: l'ultima definizione \u00e8 quindi la pi\u00f9 generale e non dipende da un fissato riferimento affine. D'altra parte, fissati due riferimenti per gli spazi affini formula_5 e formula_23, una trasformazione affine \u00e8 comunque esprimibile come\ncome nella prima definizione.\nAffinit\u00e0.\nUna \"affinit\u00e0\" \u00e8 una trasformazione affine biiettiva in cui dominio e codominio coincidono.\nAlcuni autori, nella definizione di trasformazione affine, richiedono che questa sia iniettiva.\nEsempi.\nTrasformazioni lineari.\nNella notazione\nIl vettore formula_14 corrisponde all'immagine dell'origine\nUna trasformazione lineare \u00e8 una trasformazione affine che non sposta l'origine: in altre parole, una trasformazione affine con formula_35.\nTra le trasformazioni lineari vi sono molte affinit\u00e0, quali le rotazioni intorno all'origine e le riflessioni rispetto a sottospazi che passano per l'origine. Ad esempio, la rotazione di angolo formula_36 nel piano cartesiano \u00e8 del tipo\nTraslazioni.\nD'altro canto, una affinit\u00e0 dove formula_38 \u00e8 la matrice identit\u00e0 \u00e8 una traslazione\nUna traslazione, a differenza di una trasformazione lineare, non ha mai un punto fisso.\nComposizioni.\nOgni affinit\u00e0 \u00e8 composizione di una trasformazione lineare e di una traslazione. Ne \u00e8 un esempio la rototraslazione nello spazio tridimensionale, ottenuta componendo una rotazione di angolo formula_36 lungo un asse con una traslazione di passo formula_41 lungo il medesimo. Ad esempio, se l'asse \u00e8 quello delle formula_42 la rototraslazione ha la forma\nRappresentazione matriciale.\nUna affinit\u00e0\n\u00e8 determinata da una matrice quadrata formula_5 e da un vettore formula_14. Per utilizzare gli strumenti dell'algebra lineare \u00e8 per\u00f2 utile rappresentare una affinit\u00e0 con una matrice sola: per fare questo si aggiunge un valore fittizio \"1\" in fondo al vettore formula_47 e si rappresenta la trasformazione nel modo seguente\nLa matrice associata all'affinit\u00e0 con queste notazioni \u00e8 quindi\nIn questo modo, la composizione di due trasformazioni affini \u00e8 rappresentata dal prodotto delle due matrici corrispondenti. La trasformazione identit\u00e0 \u00e8 rappresentata dalla matrice identit\u00e0.\nPer essere invertibile, il determinante formula_50 deve essere diverso da zero. La matrice inversa, che rappresenta la trasformazione inversa, \u00e8 la seguente\nCon questa notazione, le trasformazioni affini di formula_52 risultano essere un sottogruppo del gruppo generale lineare\ndelle matrici invertibili formula_54 a coefficienti nel campo formula_55.\nPropriet\u00e0.\nPunti fissi.\nUna affinit\u00e0 \u00e8 rappresentata da una matrice quadrata formula_5. Se formula_5 non ha 1 fra i suoi autovalori, l'affinit\u00e0 ha sempre un punto fisso. Infatti l'equazione formula_58 pu\u00f2 essere riscritta come:\nPoich\u00e9 1 non \u00e8 autovalore di formula_5, il nucleo di formula_61 ha dimensione zero e quindi formula_61 \u00e8 suriettiva, ovvero la matrice formula_61 \u00e8 invertibile ed esiste un formula_47 che soddisfa l'equazione. Questo \u00e8 dato da:\nLe traslazioni non hanno punti fissi: infatti per queste formula_38 ha l'autovalore 1.\nPunti e rette unite.\nData l'affinit\u00e0 formula_67 si dice punto unito ogni punto formula_68 tale che formula_69 e retta unita ogni retta formula_70 tale che formula_71.\nIndipendenza affine.\nUna affinit\u00e0 di uno spazio affine formula_5 manda punti affinemente indipendenti in punti affinemente indipendenti.\nSe lo spazio affine ha dimensione formula_73 e \nsono due insiemi di formula_75 punti affinemente indipendenti, esiste un'unica affinit\u00e0 formula_76 di formula_5 che manda i primi nei secondi, cio\u00e8 tale che formula_78 per ogni formula_79."}
{"id": "44046", "revid": "125525566", "url": "https://it.wikipedia.org/wiki?curid=44046", "title": "Papa Pelagio II", "text": "Pelagio, che era nato a Roma, era per\u00f2 di origine gotica; suo padre si chiamava infatti Vinigildo.\nGli atti pi\u00f9 importanti di Pelagio sono da mettere in relazione con la dominazione dei Longobardi e con lo Scisma dei tre capitoli, con il quale gi\u00e0 i suoi predecessori avevano avuto molto a che fare.\nPontificato.\nPelagio succedette a papa Benedetto I quando i Longobardi stavano assediando Roma, e la sua consacrazione fu ritardata nella speranza che la sua elezione fosse confermata dall'imperatore. L'assedio di Roma da parte dei Longobardi e il loro controllo delle grandi vie d'acqua risultarono infatti particolarmente efficaci, per cui il nuovo papa fu consacrato solo il 26 novembre, dopo ben quattro mesi dall'elezione. Tra i primi atti del pontificato vi \u00e8 la scelta del prete Florido di Citt\u00e0 di Castello come vescovo della sua citt\u00e0 nell'anno 580.\nMossi, come sembrerebbe, dalle suppliche di Pelagio ma ancora di pi\u00f9 dal pagamento di un forte tributo in oro, a cui forse partecip\u00f2 anche l'imperatore, i Longobardi lasciarono i dintorni di Roma e si ritirarono oltre il fiume Liri, non senza aver prima distrutto l'abbazia di Montecassino, i cui monaci si rifugiarono a Roma. Pelagio mand\u00f2 subito a Costantinopoli un'ambasciata (di cui faceva parte quasi sicuramente il diacono Gregorio, il futuro papa Gregorio I) per spiegare le circostanze della sua elezione e chiedere che fossero mandati degli aiuti per salvare Roma dai barbari. Da messaggero del Papa, il diacono era stato incaricato di frequentare il palazzo imperiale giorno e notte, di non assentarsi mai da l\u00ec nemmeno per un'ora e di fare ogni sforzo per indurre l'imperatore a mandare aiuti a Roma. A lui Pelagio spediva lettere su lettere per esortarlo a un maggiore sforzo.\nMa la richiesta cadde nel vuoto. L'imperatore Maurizio invi\u00f2 solo dopo alcuni anni, circa nel 584, un nuovo ufficiale in Italia con il titolo di esarca e con autorit\u00e0 sia civile che militare su tutta la penisola, ma quando giunse a Ravenna aveva con s\u00e9 solo un'insufficiente forza militare, e frattanto sia il Papa che l'imperatore si erano rivolti ai Franchi.\nAll'inizio del suo pontificato, infatti (ottobre 580 o 581), Pelagio aveva scritto ad Aunacario (o Aunario), vescovo di Auxerre, uomo di grande influenza sui vari re franchi, implorandolo di dare prova concreta dello zelo che egli aveva professato per la Chiesa romana, esortando i re franchi a venire in aiuto di Roma: \nGli inviti del Papa o le azioni politiche dell'imperatore indussero i Franchi ad intervenire in Italia contro i Longobardi, ma il loro zelo per la causa imperiale o per quella papale fu presto esaurito ed essi si fecero corrompere e convincere a lasciare la penisola.\nLe difficolt\u00e0 delle popolazioni italiche crebbero. Pelagio aveva anche pregato il nuovo esarca di Ravenna, Decio (584) a soccorrere Roma, ma gli fu riferito che costui non era neanche in grado di proteggere il suo esarcato, dunque ancora meno Roma.\nFallito il tentativo di ottenere aiuti da Ravenna, Pelagio mand\u00f2 una nuova ambasciata a Costantinopoli. ed esort\u00f2 Gregorio a tentare di ottenere il desiderato aiuto:\nMa sebbene nessun aiuto militare imperiale giunse a Roma, l'esarca riusc\u00ec a concludere una tregua con i Longobardi. Avvantaggiandosi di questa \"pace e quiete\", Pelagio rinnov\u00f2 gli sforzi del suo omonimo predecessore per tentare di mettere fine allo scisma causato in Italia dalla condanna dei \"Tre Capitoli\" di papa Vigilio. Richiamato da Costantinopoli, Gregorio assistette il papa nella corrispondenza a cui diede immediatamente inizio con il vescovo Elia di Grado e i vescovi d'Istria. In una lettera dopo l'altra il Papa li invitava a ricordare che la fede di Pietro non poteva essere annientata o cambiata, e che quella fede che egli conservava era la fede del Concilio di Calcedonia cos\u00ec come dei primi tre concili generali; e, in termini ancora pi\u00f9 patetici, li esortava a stringersi attorno a quella gloriosa unit\u00e0 ecclesiastica che stavano distruggendo \"per amore di superflue questioni e nel difendere capitoli eretici\".\nLe parole del Papa non ebbero effetto sugli scismatici e ugualmente non ebbe effetti la violenza dell'esarca Smaragdo, che sequestr\u00f2 Severo, il successore di Elia, e con le minacce lo costrinse ad entrare in comunione con il vescovo ortodosso Giovanni di Ravenna (588). Ma appena possibile Severo ritorn\u00f2 alla sua sede vescovile, ripudi\u00f2 ci\u00f2 che aveva fatto e lo scisma continu\u00f2 ancora per circa duecento anni.\nMa la situazione a Roma era drammatica: nel 589 il Tevere strarip\u00f2 producendo ingenti danni e inondazioni. Scriveva Paolo Diacono (certo condizionato dalla fantasia popolare): \"il letto del fiume era pieno di serpenti e una volta se ne vide scendere verso il mare uno enorme, simile a un drago.\"\nL'anno successivo la citt\u00e0 fu vittima di una violentissima epidemia di peste (la \"lues inguinaria\"), la \"morte nera\" venuta dall'Egitto, che fece tra le sue vittime anche lo stesso Pelagio, che mor\u00ec il 7 febbraio 590. Fu sepolto nella basilica di San Pietro in Vaticano.\nLe opere.\nPelagio fu uno dei papi che lavor\u00f2 per promuovere il celibato ecclesiastico ed eman\u00f2 restrizioni cos\u00ec rigide su questo argomento, riguardo ai vicediaconi di Sicilia, che il suo successore Gregorio I ritenne opportuno modificarle. Gregorio ripet\u00e9 invece anche con maggior enfasi la protesta di Pelagio contro l'assunzione del titolo di \"patriarca ecumenico\" da parte del patriarca di Costantinopoli Giovanni.\nTra le opere di piet\u00e0 registrate da Pelagio possono essere annoverate l'abbellimento del reliquiario di san Pietro, la trasformazione della sua casa in un ospedale per i poveri e la ricostruzione della chiesa di San Lorenzo, dove si pu\u00f2 vedere un mosaico (probabilmente eseguito da Pelagio) raffigurante San Lorenzo in piedi alla destra di Dio."}
{"id": "44047", "revid": "226458", "url": "https://it.wikipedia.org/wiki?curid=44047", "title": "Geometria complessa", "text": "In matematica, e in particolare in geometria, per geometria complessa si intende lo studio delle variet\u00e0 complesse, di dimensione arbitraria. \nLe variet\u00e0 complesse sono generalmente studiate con metodi algebrici o analitici. La geometria complessa \u00e8 quindi un'area avente una forte sovrapposizione con la geometria algebrica, la geometria differenziale e l'analisi complessa (quest'ultima soprattutto per quanto riguarda lo studio delle variet\u00e0 di dimensione 1, le cosiddette superfici di Riemann)."}
{"id": "44052", "revid": "125654612", "url": "https://it.wikipedia.org/wiki?curid=44052", "title": "Lingua ungherese", "text": "L'ungherese o magiaro (\"magi\u00e0ro\", \"m\u00e0giaro\"; in ungherese \"magyar nyelv\") \u00e8 una lingua del ceppo ugro-finnico parlata in Ungheria.\nVi sono circa 12,6 milioni di persone parlanti ungherese come lingua madre, delle quali circa 9 milioni vivono in Ungheria, ci\u00f2 lo rende la lingua non indoeuropea pi\u00f9 parlata nel territorio europeo.\nGrammatica.\nLa lingua ungherese non possiede il genere; in compenso ha un sistema di declinazioni estremamente complesso, presentando 17 casi (che arrivano anche a 35 se si considerano quelli che si applicano alle preposizioni): nominativo, dativo, accusativo, strumentale, causale, translativo, inessivo, superessivo, adessivo, delativo, illativo, elativo, allativo, ablativo, terminativo, formativo, essivo.\nCome il finlandese e l'estone, anche l'ungherese \u00e8 una lingua agglutinante. Queste tre lingue sono i pi\u00f9 noti rappresentanti della famiglia ugrofinnica.\nClassificazione.\nL'ungherese \u00e8 una lingua agglutinante appartenente alla famiglia delle lingue ugriche, un sottogruppo delle lingue ugro-finniche, che a loro volta sono un ramo delle lingue uraliche.\nDialetti.\nI dialetti ungheresi identificati da Ethnologue si riferiscono all'ungherese della Grande pianura ungherese, ungherese del Passo del Re (Kir\u00e1lyh\u00e1g\u00f3, Transilvania), ungherese a ovest del Danubio, ungherese del medio Danubio-Tibisco, ungherese del nordest ungherese, ungherese del nord-ovest, Siculo, ungherese orientale e ungherese di Transilvania. Questi dialetti sono reciprocamente comprensibili. Il dialetto degli Cs\u00e1ng\u00f3, che non \u00e8 elencato da Ethnologue, \u00e8 parlato principalmente nella contea di Bac\u0103u, Romania. La minoranza degli Cs\u00e1ng\u00f3 \u00e8 rimasta isolata per 200 anni e quindi ha conservato un dialetto ungherese arcaico.\nDistribuzione geografica.\nL'ungherese \u00e8 parlato nei seguenti stati:\nL'ungherese \u00e8 parlato anche in Australia e altri paesi del mondo.\n\u00c8 da tener presente che fino alla prima guerra mondiale l'allora Regno d'Ungheria, che a quel tempo faceva parte dell'Impero austro-ungarico, comprendeva molte regioni che ora sono fuori dall'Ungheria ridotta agli attuali confini, sostanzialmente fissati nel 1920 con il Trattato del Trianon: in particolare la Transilvania, oggi romena, la Slovacchia ora repubblica indipendente ma un tempo denominata Alta Ungheria, la Rutenia, oggi appartenente all'Ucraina\nla Voivodina oggi regione della Serbia.\nLingua ufficiale.\nL'ungherese \u00e8 la lingua ufficiale dell'Ungheria, e quindi una lingua ufficiale dell'Unione europea. \u00c8 inoltre una delle lingue ufficiali della provincia autonoma della Voivodina in Serbia.\nScrittura.\nL'alfabeto ungherese utilizza i seguenti caratteri:\nIn alcuni nomi ungheresi si trovano anche i seguenti caratteri della vecchia ortografia:\nPrima dell\u2019avvento della scrittura latina, gli ungheresi adoperavano una scrittura che ricorda il Fu\u00feark, pur non avendo nulla a che fare con essa. Questo tipo di scrittura viene chiamata dagli ungheresi \u201crov\u00e1s\u00edr\u00e1s\u201d. Nonostante sia formalmente in disuso, \u00e8 possibile incontrare in Ungheria dei cartelli stradali che riportano il nome della citt\u00e0 in ungherese moderno e in \u201crov\u00e1s\u00edr\u00e1s\u201d.\nFonetica.\nAccento.\nUna regola generale dell'ungherese \u00e8 che l'accento tonico cade sempre sulla prima sillaba. Quindi i segni diacritici sopra le vocali (che in italiano indicano gli accenti acuti) come \u00e9, \u0151 ecc. non indicano l'accento, bens\u00ec la quantit\u00e0 delle vocali (cio\u00e8: lunghe o brevi). L'accento si trover\u00e0 sempre sulla prima sillaba anche se le quantit\u00e0 delle vocali delle altre sillabe sono lunghe.\nVocali.\nLe vocali non accentate graficamente sono brevi (\"a\" , \"e\" , \"i\" , \"o\" , \"\u00f6\" , \"u\" , \"\u00fc\" ), quelle accentate graficamente sono lunghe (\"\u00e1\" , \"\u00e9\" , \"\u00ed\" , \"\u00f3\" , \"\u0151\" , \"\u00fa\" , \"\u0171\" ).\nPer la \"a\" e la \"e\" il suono varia tra la breve e la lunga: \"a\" \u00e8 letto , \"\u00e1\" : \"e\" \u00e8 letto (una \"e\" aperta, come in \"cio\u00e8\"), mentre \"\u00e9\" \u00e8 letto (una \"e\" chiusa, come in \"perch\u00e9 \").\nI grafemi \"\u00f6-\u0151\" e \"\u00fc-\u0171\" rappresentano suoni assenti in italiano, cio\u00e8 rispettivamente - (come nel tedesco, rispettivamente, \"K\u00f6ln\" e \"V\u00f6gel\") e - (come nel tedesco, rispettivamente, \"zur\u00fcck\" e \"T\u00fcr\").\nConsonanti.\nPer rendere le numerose consonanti della lingua ungherese, ci si serve non solo di singoli grafemi, ma anche di parecchi digrammi.\nDi seguito sono elencati i digrammi, assieme alle consonanti singole che possono generare confusione rispetto all'uso che ne viene fatto in italiano:\nTabella della pronuncia di lettere e digrammi.\nCome esempio di pronuncia, la parola \"Magyarorsz\u00e1g\" \"(Ungheria)\" si pronuncia .\nEsempi di lingua.\nNumeri cardinali.\n0. nulla\n1. egy\n2. kett\u0151, k\u00e9t\n3. h\u00e1rom\n4. n\u00e9gy\n5. \u00f6t\n6. hat\n7. h\u00e9t\n8. nyolc\n9. kilenc\n10. t\u00edz\n11. tizenegy\n20. h\u00fasz\n21. huszonegy\n30. harminc\n31. harmincegy\n40. negyven\n50. \u00f6tven\n60. hatvan\n70. hetven\n80. nyolcvan\n90. kilencven\n100. sz\u00e1z\n1000. ezer\nPresente indicativo del verbo \"lenni\" = essere.\n\u00e9n vagyok = io sono\nte vagy = tu sei\n\u0151 (van)* = egli \u00e8\n\u00f6n/maga (van)* = Lei \u00e8 (formale)\nmi vagyunk = noi siamo\nti vagytok = voi siete\n\u0151k (vannak)* = essi sono\n\u00f6n\u00f6k/maguk (vannak)* = Voi siete (formale)\nVerbi \"spiegare\" e \"dire\".\nIl verbo \"spiegare\" in ungherese: \"magyar\u00e1zni\"\nIl verbo \"dire\" in ungherese: \"mondani\""}
{"id": "44054", "revid": "21079", "url": "https://it.wikipedia.org/wiki?curid=44054", "title": "Spazio nullo", "text": ""}
{"id": "44055", "revid": "125003186", "url": "https://it.wikipedia.org/wiki?curid=44055", "title": "Ipersfera", "text": "In matematica, e in particolare in geometria, una ipersfera \u00e8 l'analogo di una sfera in pi\u00f9 di tre dimensioni. Una ipersfera di raggio formula_1 nello spazio euclideo formula_2-dimensionale consiste di tutti i punti che hanno distanza formula_1 da un dato punto fissato formula_4, chiamato \"centro\" dell'ipersfera\ne rappresenta quindi un'ipersuperficie, ossia una variet\u00e0 formula_6-dimensionale immersa nello spazio formula_2-dimensionale. Per tale motivo, su alcuni testi, in particolare in topologia, viene indicata con formula_8 invece che formula_9. In questo articolo, sar\u00e0 indicata con formula_10, per rendere pi\u00f9 chiare alcune relazioni matematiche. Tuttavia, accenneremo alla notazione utilizzata in topologia nell'ultimo paragrafo.\nNello spazio euclideo, l'ipersfera formula_10 \u00e8 la frontiera della palla formula_2-dimensionale chiusa, che \u00e8 l'insieme di tutti i punti che hanno distanza minore o uguale a formula_1 da un dato punto formula_4\ne racchiude la palla formula_2-dimensionale aperta, che \u00e8 l'insieme di tutti i punti che hanno distanza minore di formula_1 da un dato punto formula_4\nPer esempio:\nRappresentazione di un'ipersfera.\nIn coordinate cartesiane formula_26, l'equazione \ndi un'ipersfera di centro formula_28 e raggio formula_29 si scrive\nUn'ipersfera di raggio formula_29 e centro formula_32 pu\u00f2 essere anche rappresentata in forma parametrica mediante le seguenti equazioni:\ndove l'ultima variabile angolare formula_34 varia in un intervallo di ampiezza formula_35 mentre le altre variano un intervallo di ampiezza formula_36.\nCoordinate ipersferiche.\nStrettamente correlata alla rappresentazione parametrica di un'ipersfera, c'\u00e8 la definizione di coordinate ipersferiche.\nIn uno spazio euclideo formula_2-dimensionale, oltre alle coordinate cartesiane, possiamo definire un sistema di coordinate analogo al sistema delle coordinate sferiche definito per lo spazio euclideo formula_38-dimensionale, nel quale le coordinate consistono in una coordinata radiale formula_1, ed formula_40 coordinate angolari formula_41. Se formula_42 sono le coordinate cartesiane, allora possiamo definire\nCome abbiamo visto in precedenza, queste equazioni forniscono anche la rappresentazione parametrica di un'ipersfera, se fissiamo la coordinata radiale formula_1 che corrisponder\u00e0 al raggio dell'ipersfera rappresentata, supponendo che essa sia centrata nell'origine.\nDa esse si possono ottenere le seguenti trasformazioni inverse:\nSi noti che l'ultimo angolo formula_34 varia in un intervallo di ampiezza formula_35 mentre gli altri angoli variano in un intervallo di ampiezza formula_36. Questo intervallo copre l'intera ipersfera.\nL'elemento di ipervolume nello spazio euclideo formula_2-dimensionale si ottiene dallo Jacobiano della trasformazione:\ne l'equazione per l'ipervolume dell'ipersfera pu\u00f2 essere ottenuta tramite la seguente integrazione:\nL'elemento di ipersuperficie formula_6-dimensionale dell'ipersfera, che generalizza l'elemento d'area della superficie sferica formula_53-dimensionale nello spazio formula_38-dimensionale, \u00e8 dato da:\ne si ha \nIpervolume e ipersuperficie.\nQuando si parla di \"volume\", o pi\u00f9 propriamente di \"ipervolume\", di una ipersfera formula_10, in realt\u00e0 ci si riferisce alla misura formula_2-dimensionale della corrispondente palla formula_59. Invece, quando si parla di \"area superficiale\", o pi\u00f9 propriamente di \"misura ipersuperficiale\", di una ipersfera formula_10, ci si riferisce alla sua misura formula_6-dimensionale. Come misura, solitamente, si considera la misura di Lebesgue.\nChiarito ci\u00f2, si dimostra che l'ipervolume dell'ipersfera \u00e8 dato da:\ndove formula_63 denota la funzione Gamma.\nInvece la misura ipersuperficiale dell'ipersfera \u00e8 data da:\nDimostrazione.\nCalcolo della misura ipersuperficiale.\nOsserviamo che risulta\npoich\u00e9 si tratta del prodotto di \"n\" integrali di Gauss.\nD'altra parte, ricordando l'equazione dell'ipersfera in coordinate cartesiane, se l'ipersfera \u00e8 centrata nell'origine il suo raggio \u00e8 dato da\nNotiamo adesso che la misura dell'ipersuperficie di un'ipersfera di raggio r \u00e8 in relazione con la misura dell'ipersuperficie di un'ipersfera di raggio unitario nel seguente modo:\nAllora dall'identit\u00e0 precedente abbiamo\nIn questo integrale, operiamo la sostituzione\nda cui\nCos\u00ec facendo, otteniamo\nNell'ultimo integrale si riconosce facilmente la definizione della funzione Gamma, quindi si ha\nossia\nda cui\nRelazione tra ipervolume e misura ipersuperficiale.\n\u00c8 facile comprendere che l'ipervolume formula_2-dimensionale di un'ipersfera, come funzione formula_76 del raggio formula_1, \u00e8 una primitiva della misura formula_6-dimensionale formula_79 dell'ipersuperficie. Infatti l'ipervolume pu\u00f2 essere scritto come l'integrale ottenuto sommando tutti i contributi dati dagli ipervolumi delle corone ipersferiche di spessore infinitesimo formula_80 centrate nell'origine, cio\u00e8\nAlternativamente, ci\u00f2 si ottiene anche dalla formula di Minkowski-Steiner, in virt\u00f9 della quale risulta\nDunque\nConsiderazioni.\nPer prima cosa, dalle propriet\u00e0 della funzione Gamma, si evince che \nDi conseguenza, in entrambe le espressioni, l'esponente di formula_36 aumenta di una unit\u00e0 ogni volta che il numero di dimensioni aumenta di due unit\u00e0, passando al numero pari successivo.\n\u00c8 anche interessante notare come, al tendere del numero di dimensioni ad infinito, ipervolume e misura ipersuperficiale tendano a zero indipendentemente dal raggio:\nNota Bene: Ci\u00f2 non va interpretato pensando che, al crescere del numero formula_2 di dimensioni, l'ipersfera tenda a non occupare ipervolume, ma va semplicemente interpretato dicendo che il rapporto tra il suo ipervolume e quello dell'ipercubo formula_2-dimensionale di lato unitario tende a zero. La spiegazione geometrica \u00e8 che, fissato il raggio di una ipersfera e fissata la lunghezza del lato di un ipercubo, al crescere del numero di dimensioni, mentre il diametro dell'ipersfera resta costante, la diagonale dell'ipercubo cresce proporzionalmente a formula_90.\nQuindi, fissato il raggio formula_1, le funzioni formula_76 ed formula_79, al crescere del numero formula_2 di dimensioni, prima raggiungono un valore massimo e poi decrescono indefinitamente. In particolare, nel caso dell'ipersfera di raggio unitario formula_95, \nUn'altra considerazione particolare \u00e8 la seguente: consideriamo due ipersfere nello spazio formula_2-dimensionale, delle quali una di raggio formula_1 e l'altra di raggio minore formula_103, essendo formula_104. Il rapporto tra i due ipervolumi\nfissato formula_1, tende comunque a formula_107, al crescere del numero formula_2 di dimensioni, qualunque sia il valore (anche molto piccolo) scelto per formula_109, poich\u00e9 formula_110. Ci\u00f2 si interpreta dicendo che, al crescere del numero di dimensioni, la maggior parte dell'ipervolume racchiuso nell'ipersfera tende a concentrarsi in prossimit\u00e0 dell'ipersuperficie. La stessa considerazione vale anche per altre figure geometriche formula_2-dimensionali.\nNotiamo, infine, che la relazione tra ipervolume e misura ipersuperficiale pu\u00f2 essere riscritta anche nel modo seguente:\nQuesta identit\u00e0 pu\u00f2 essere interpretata come una generalizzazione al caso formula_2-dimensionale della dimostrazione tramite infinitesimi che si applica per il volume della sfera ordinaria, considerando l'ipersfera come l'unione di infinite iperpiramidi formula_2-dimensionali infinitesime aventi ciascuna il vertice nel centro dell'ipersfera e la base formula_6-dimensionale che poggia sull'ipersuperficie; queste infinite iperpiramidi elementari riempiono tutto e solo l'ipervolume dell'ipersfera e l'ipervolume di ogni iperpiramide \u00e8:\nRappresentazione come coefficienti di Taylor.\nL'ipervolume della sfera unitaria formula_96 pu\u00f2 essere calcolato anche mediante l'formula_2-esimo coefficiente nell'espansione di Taylor della funzione\ndove\n\u00e8 la funzione degli errori. In particolare\ndove stiamo includendo anche le definizioni formula_122 (la cardinalit\u00e0 di un insieme composto da un singolo punto: la palla unitaria in dimensione 0) e formula_123 (la lunghezza del segmento formula_124: la palla unitaria in dimensione 1). \nInfatti, posta formula_125 la palla unitaria, applicando la formula di coarea riusciamo a scrivere (per ogni formula_126)\nPertanto, sfruttando la convergenza totale della serie su ogni sottoinsieme chiuso e limitato di formula_128, scriviamo\nOsservando inoltre che formula_130 si pu\u00f2 riscrivere la somma come\nInfine, ponendo formula_132, si ottiene\nI paradossi delle ipersfere.\nI cosiddetti paradossi delle ipersfere, impropriamente definiti tali, sono, in realt\u00e0, solo particolari propriet\u00e0 geometriche degli spazi euclidei con numero di dimensioni elevato, in particolare, con numero di dimensioni maggiore di formula_134; l'appellativo di \"paradossi\" \u00e8 dovuto al carattere apparentemente antiintuitivo di tali propriet\u00e0 geometriche, se si opera un confronto con ci\u00f2 che accade nello spazio formula_38-dimensionale ordinario.\nSu alcuni testi sono indicati come \"paradossi di Moser\", essendo stati probabilmente scoperti dal matematico austriaco naturalizzato canadese Leo Moser.\nPrimo paradosso.\nNel piano, cio\u00e8 nello spazio euclideo a formula_136 dimensioni, formula_137 cerchi di raggio formula_1 possono essere inseriti all'interno di un quadrato di lato formula_139, in maniera tale da essere tangenti tra loro e tangenti ai lati del quadrato; tali cerchi si ottengono dividendo il quadrato di partenza in formula_137 quadrati pi\u00f9 piccoli di lato formula_141 e considerando i cerchi iscritti in questi quadrati pi\u00f9 piccoli; cos\u00ec facendo, in prossimit\u00e0 del centro del quadrato di partenza, c'\u00e8 ancora spazio per inserire un cerchio pi\u00f9 piccolo di raggio formula_142.\nNello spazio ordinario, cio\u00e8 nello spazio euclideo a formula_143 dimensioni, formula_144 sfere possono essere inserite all'interno di un cubo di lato formula_139, in maniera tale da essere tangenti tra loro e tangenti alle facce del cubo; tali sfere si ottengono dividendo il cubo di partenza in formula_144 cubi pi\u00f9 piccoli di lato formula_141 e considerando le sfere iscritte in questi cubi pi\u00f9 piccoli; cos\u00ec facendo, in prossimit\u00e0 del centro del cubo di partenza, c'\u00e8 ancora spazio per inserire una sfera pi\u00f9 piccola di raggio formula_148.\nAnalogamente, nello spazio euclideo a formula_149 dimensioni, formula_150 ipersfere formula_151-dimensionali possono essere inserite all'interno di un ipercubo formula_151-dimensionale di lato formula_139, in maniera tale da essere tangenti tra loro e tangenti alle iperfacce formula_38-dimensionali dell'ipercubo; tali ipersfere formula_151-dimensionali si ottengono dividendo l'ipercubo formula_151-dimensionale di partenza in formula_150 ipercubi formula_151-dimensionali pi\u00f9 piccoli di lato formula_141 e considerando le ipersfere iscritte in questi ipercubi pi\u00f9 piccoli; cos\u00ec facendo, in prossimit\u00e0 del centro dell'ipercubo di partenza, c'\u00e8 ancora spazio per inserire un'ipersfera di raggio formula_160, la quale, quindi, ha lo stesso raggio e non \u00e8 pi\u00f9 piccola delle altre.\nIn generale, nello spazio euclideo a formula_2 dimensioni, formula_162 ipersfere formula_2-dimensionali possono essere inserite all'interno di un ipercubo formula_2-dimensionale di lato formula_139, in maniera tale da essere tangenti tra loro e tangenti alle iperfacce formula_6-dimensionali dell'ipercubo; tali ipersfere formula_2-dimensionali si ottengono dividendo l'ipercubo formula_2-dimensionale di partenza in formula_162 ipercubi formula_2-dimensionali pi\u00f9 piccoli di lato formula_141 e considerando le ipersfere iscritte in questi ipercubi pi\u00f9 piccoli; cos\u00ec facendo, in prossimit\u00e0 del centro dell'ipercubo di partenza, c'\u00e8 ancora spazio per inserire un'ipersfera di raggio formula_172.\n\u00c8 evidente che, a partire da formula_173 dimensioni, l'ipersfera centrale diventa pi\u00f9 grande, cio\u00e8 ha raggio maggiore, rispetto alle altre formula_162 ipersfere.\nA formula_175 dimensioni, poi, l'ipersfera centrale ha raggio formula_176, quindi ha diametro formula_139 uguale al lato dell'ipercubo che contiene tutte le ipersfere considerate, pertanto diviene tangente alle iperfacce formula_178-dimensionali di tale ipercubo; ci\u00f2 nonostante, all'interno dell'ipercubo, in corrispondenza dei vertici, c'\u00e8 ancora spazio per le altre formula_179 ipersfere.\n\u00c8 evidente che, a partire da formula_180 dimensioni, l'ipersfera centrale non pu\u00f2 pi\u00f9 entrare nell'ipercubo considerato, poich\u00e9 ha diametro maggiore di formula_139 e, pertanto, sporge all'esterno.\nSecondo paradosso.\nNel piano, cio\u00e8 nello spazio euclideo a formula_136 dimensioni, consideriamo una scacchiera, costituita da quadrati di lato formula_183. Un cerchio circoscritto a ciascun quadrato della scacchiera ha diametro uguale alla lunghezza della diagonale del quadrato, ossia formula_184, pertanto occupa parte dei quadrati adiacenti.\nNello spazio ordinario, cio\u00e8 nello spazio euclideo a formula_143 dimensioni, consideriamo una scacchiera formula_38-dimensionale, costituita da cubi di lato formula_183. Una sfera circoscritta a ciascun cubo della scacchiera ha diametro uguale alla lunghezza della diagonale del cubo, ossia formula_188, pertanto occupa parte dei cubi adiacenti.\nIn generale, nello spazio euclideo a formula_2 dimensioni, consideriamo una scacchiera formula_2-dimensionale, costituita da ipercubi formula_2-dimensionali di lato formula_183. Un'ipersfera formula_2-dimensionale circoscritta a ciascun ipercubo della scacchiera ha diametro uguale alla lunghezza della diagonale dell'ipercubo, ossia formula_194, pertanto occupa parte degli ipercubi adiacenti.\nA formula_175 dimensioni, l'ipersfera circoscritta a ciascun ipercubo ha diametro uguale a formula_196, pertanto essa passa per i vertici dell'ipercubo a cui \u00e8 circoscritta ma, contemporaneamente, \u00e8 anche tangente alle iperfacce degli ipercubi adiacenti le quali si trovano dalla parte opposta rispetto alle iperfacce in comune con l'ipercubo a cui \u00e8 circoscritta l'ipersfera.\n\u00c8 evidente che, a partire da formula_180 dimensioni, l'ipersfera passa per i vertici dell'ipercubo a cui \u00e8 circoscritta ma, contemporaneamente, sporge all'esterno degli ipercubi adiacenti.\nUn altro fenomeno particolare accade gi\u00e0 a partire da formula_149 dimensioni: in tal caso, ogni ipersfera circoscritta ha raggio uguale o maggiore di formula_199, pertanto include anche i centri degli ipercubi adiacenti. Si comprende allora che, dato un qualunque ipercubo della scacchiera formula_2-dimensionale, esso risulta completamente occupato da tutte le ipersfere circoscritte agli ipercubi adiacenti; invece, in una scacchiera formula_53-dimensionale o formula_38-dimensionale, un qualunque quadrato o cubo non viene completamente occupato da tutti i cerchi circoscritti o da tutte le sfere circoscritte ai quadrati o ai cubi adiacenti.\nNotazione utilizzata in topologia.\nCome accennato in precedenza, in topologia, l'ipersfera rappresentata dal luogo di tutti i punti, nello spazio euclideo formula_2-dimensionale, che hanno distanza formula_1 da un dato punto fissato formula_4, essendo una variet\u00e0 formula_6-dimensionale, \u00e8 indicata con formula_8 invece che formula_9, cio\u00e8 si pone\nIn alternativa, si pu\u00f2 porre \nossia si pu\u00f2 considerare l'ipersfera rappresentata dal luogo di tutti i punti, nello spazio euclideo formula_211-dimensionale, che hanno distanza formula_1 da un dato punto fissato formula_4, la quale \u00e8 una variet\u00e0 formula_2-dimensionale.\nIn topologia, la variet\u00e0 formula_2-dimensionale formula_9 cos\u00ec definita prende anche il nome di \"formula_2-sfera\". \nCon tale convenzione, si ha, per esempio, che:\nCon la notazione utilizzata in topologia, la formula che esprime la misura ipersuperficiale si ottiene da quella vista in precedenza sostituendo formula_2 con formula_211, cio\u00e8 \nApplicando questa formula, si ottiene, per esempio, che:\ne la tabella vista in precedenza deve essere modificata nel seguente modo: \nEvidentemente, con questa notazione,\nInoltre, con la stessa notazione, la relazione tra ipervolume e misura ipersuperficiale si scrive: "}
{"id": "44057", "revid": "919135", "url": "https://it.wikipedia.org/wiki?curid=44057", "title": "Spazi delle righe e delle colonne", "text": "In matematica, e in particolare in algebra lineare, lo spazio delle righe di una matrice formula_1 con valori reali (o pi\u00f9 in generale in un campo formula_2) \u00e8 il sottospazio di formula_3 (o pi\u00f9 in generale di formula_4 ) generato dai vettori riga della matrice. Analogamente, lo spazio delle colonne \u00e8 il sottospazio di formula_5 generato dalle colonne.\nPur essendo contenuti in spazi vettoriali differenti, lo spazio delle righe e lo spazio delle colonne hanno la stessa dimensione, pari al rango di formula_6. Tale dimensione \u00e8 al pi\u00f9 il minimo fra gli interi formula_7 e formula_8.\nEsempio.\nAd esempio, consideriamo una matrice\ne denotiamo le sue righe con\nformula_10.\nLo spazio delle righe di formula_6 \u00e8 il sottospazio di formula_12 generato da\nViceversa, denotando le colonne con\nformula_14.\nLo spazio delle colonne di formula_6 \u00e8 il sottospazio di formula_16 generato da\nPropriet\u00e0.\nLo spazio delle colonne \u00e8 anche l'immagine dell'applicazione lineare formula_18 definita come"}
{"id": "44058", "revid": "110157", "url": "https://it.wikipedia.org/wiki?curid=44058", "title": "Geometria discreta", "text": "La geometria discreta o geometria combinatoria pu\u00f2 essere approssimativamente definita come lo studio di oggetti geometrici per la determinazione di loro propriet\u00e0 discrete o combinatorie, vuoi a causa della loro natura, vuoi a causa della loro rappresentazione.\nGli studi di geometria discreta non si basano in modo essenziale sulla nozione di continuit\u00e0.\nUna parte del suo campo di indagine \u00e8 collegata ad altri generi di geometria, come la geometria digitale e la geometria computazionale. \nEssa si sovrappone anche alla geometria convessa e alla topologia combinatoria.\nArticoli in geometria discreta.\nVedi anche:"}
{"id": "44059", "revid": "729019", "url": "https://it.wikipedia.org/wiki?curid=44059", "title": "Alleanza rossoverde", "text": "Nella politica democratica, una alleanza rossoverde \u00e8 un'alleanza di partiti socialisti (o socialdemocratici) e decentralisti-ecologisti (o, per scegliere una parola pi\u00f9 semplice, \"verdi\").\nNelle democrazie maggioritarie uninominali, \u00e8 solitamente un accordo di mantenere mezzi separati di definire la linea politica, ma di impegnarsi ad un processo primario comune che \u00e8 \"daltonico\" e quindi d\u00e0 ai candidati di ciascun partito, impegnati alla teoria politica \"rossa\" o \"verde\", una eguale possibilit\u00e0 di essere selezionati dai progressisti.\nNelle democrazie a rappresentazione proporzionale, o a voto per approvazione o preferenza, questo processo primario \u00e8 sostituito dal processo elettorale ufficiale, ed i candidati eletti provenienti da ambienti \"rossi\" e \"verdi\" acconsentono a cooperare nella formazione o critica dei governi.\nPoich\u00e9 la politica verde non \u00e8 necessariamente \"di sinistra\" o \"laburista\", ma condivide obiettivi \"decentralisti\" o \"femministi\", oltre alla visione di un \"demanio\" ricco e condiviso, questi partiti possono normalmente cooperare sulla linea politica non fiscale.\nI paesi in cui si sono verificate alleanze rossoverdi includono Germania, Belgio, Italia, Francia e Finlandia, dove sono state formate coalizioni governative tra partiti socialisti o socialdemocratici e verdi.\nVi sono altri esempi simili ad alleanze rossoverdi, cio\u00e8 il Portogallo, dove i Verdi hanno diretto una lista di candidati congiunta con i Comunisti, e i Paesi Bassi, dove il maggior partito verde, Sinistra Verde, \u00e8 stato formato dall'unione di quattro partiti pi\u00f9 piccoli, compresi partiti verdi e comunisti. Il Partito Popolare Socialista danese ha uno stato di osservatore nella Federazione Europea dei Partiti Verdi."}
{"id": "44060", "revid": "1305772", "url": "https://it.wikipedia.org/wiki?curid=44060", "title": "Isometria del piano", "text": "In matematica, e in particolare in geometria, si definisce isometria (o trasformazione rigida) una trasformazione che non modifica le distanze tra i punti (e, di conseguenza, le ampiezze degli angoli).\nFormalmente, dato uno spazio formula_1 su cui sia definita una distanza formula_2, una funzione formula_3 \u00e8 una isometria se e solo se formula_4 si ha che formula_5\nL'insieme delle isometrie che agiscono su un piano euclideo \u00e8 un gruppo non commutativo. Esso \u00e8 stato molto studiato, in quanto contiene trasformazioni molto intuitive ed utilizzate, ad esempio, nella teoria delle tassellazioni del piano.\nCatalogazione.\nLe isometrie del piano possono essere divise in quattro classi:\nSiccome si definisce antitraslazione la composizione di una simmetria assiale e di una traslazione di direzione parallela all'asse di simmetria, si pu\u00f2 osservare che le simmetrie assiali possono essere viste come casi particolari di antitraslazioni, in cui la componente di traslazione ha modulo 0.\nLe traslazioni formano un gruppo commutativo, cos\u00ec come le rotazioni di fissato centro. Le rotazioni invece non formano gruppo, perch\u00e9 la composizione di due rotazioni \u00e8 una rotazione o una traslazione.\nIsometrie invertenti.\nLe isometrie possono inoltre essere classificate in isometrie \"invertenti\" (o inverse) e isometrie \"non invertenti\" (o dirette); le prime comprendono le simmetrie assiali e le antitraslazioni, mentre le seconde sono le rotazioni e le traslazioni.\nL'aggettivo \"invertente\" (a volte sostituito da \"inversa\", che per\u00f2 pu\u00f2 essere fonte di equivoco in quanto si pu\u00f2 confondere con la funzione inversa di una data isometria) pu\u00f2 fare intuire su cosa si basi questa distinzione: dato un poligono G con formula_6 lati i cui vertici siano numerati da 1 a \"n\" in senso orario, la sua immagine tramite una isometria invertente avr\u00e0 i vertici numerati in senso antiorario; se invece l'isometria \u00e8 non invertente, l'ordine dei vertici non cambia.\n\u00c8 facile osservare che la composizione di un numero qualsiasi di isometrie non invertenti \u00e8 un'isometria non invertente; in altre parole, le isometrie non invertenti formano un gruppo con l'operazione di composizione.\nLe isometrie invertenti invece non formano un gruppo; infatti la composizione di un qualsiasi numero pari di isometrie invertenti d\u00e0 un'isometria non invertente. Inoltre \u00e8 ovvio che la composizione di una qualunque isometria invertente con una qualunque isometria non invertente d\u00e0 un'isometria invertente.\nTutte queste considerazioni non dipendono dall'ordine in cui si effettua la composizione.\nGenerazione tramite riflessioni.\nUn'importante caratteristica delle isometrie \u00e8 che ognuna di esse pu\u00f2 essere generata da un massimo di tre riflessioni; in particolare, due caratterizzano le rotazioni e le traslazioni, tre le antitraslazioni. Da questo segue che ogni isometria \u00e8 anche composizione di una simmetria assiale e di una isometria non invertente, ed eventualmente da una sola di esse.\nLa dimostrazione di questo fatto \u00e8 piuttosto semplice, ed \u00e8 costruttiva (ovvero non ci dice solo che queste due isometrie esistono, ma ci permette di trovarne una possibile coppia).\nPrima di tutto osserviamo che, date due isometrie formula_7, se esistono formula_8 non allineati e tali che:\nallora formula_10. Questo \u00e8 equivalente a dire che se una isometria ha tre punti non allineati come punti fissi allora \u00e8 l'identit\u00e0.\nQuesto fatto si pu\u00f2 verificare facilmente osservando che se l'intersezione di tre circonferenze contiene almeno due punti distinti formula_11, allora i loro centri sono allineati (perch\u00e9 sono sull'asse del segmento formula_12). Quindi, supponiamo per assurdo che esista X tale che formula_13, e siano formula_14 le circonferenze rispettivamente di centro formula_15 e di raggio formula_16. Siccome un'isometria mantiene le distanze, sia formula_17 che formula_18 devono appartenere entrambi a tutte e tre le circonferenze, e quindi alla loro intersezione. Quindi formula_19 sono allineati, e questo contraddice le nostre ipotesi.\nChiamiamo quindi formula_20 l'isometria che vogliamo costruire, e prendiamo 3 punti qualsiasi formula_21. Siano formula_22.\nCome primo passo, possiamo applicare una traslazione H tale che H(A)=A' (tale traslazione esiste ed \u00e8 unica).\nA questo punto, dobbiamo distinguere il caso in cui l'isometria che vogliamo costruire \u00e8 invertente o meno:\nIn entrambi i casi, abbiamo che l'immagine di A resta A' (\u00e8 un punto fisso), e quella di B diventa B'. Per quanto riguarda C, sempre per la propriet\u00e0 dell'isometria di conservare le distanze esso dovr\u00e0 stare sull'intersezione del cerchio di centro A' e raggio AC e quello di centro B' e raggio BC. Si verifica facilmente che tale intersezione ammette solo due punti, e che i due triangoli composti da AB e uno di questo due punti hanno orientamento diverso.\nRicordando quindi che una traslazione composta ad una riflessione sar\u00e0 invertente, mentre una traslazione composta ad una rotazione sar\u00e0 non invertente, abbiamo che in entrambi i casi la traslazione ottenuta \u00e8 necessariamente quella cercata.\nCostruzione di isometrie.\nLa dimostrazione appena data non prova solo che la composizione di riflessioni, rotazioni e traslazioni genera tutte le isometrie del piano, ma anche che la composizione delle sole rotazioni e traslazioni (che sono, ricordiamo, non invertenti) genera tutte le isometrie non invertenti.\nNon invertenti (tramite rotazioni).\nEsiste un risultato pi\u00f9 forte: le stesse traslazioni possono essere generate con la sola composizione di rotazioni, il che implica che le sole rotazioni generano tutte le isometrie non invertenti.\nSupponiamo infatti di volere costruire la traslazione formula_20 di direzione formula_26 e modulo formula_27. Sia formula_28 un punto qualsiasi, e formula_29 la sua immagine. Sar\u00e0 sufficiente applicare due rotazioni formula_30 rispettivamente di centro formula_31 ed angolo formula_32tali che:\nInvertenti e non invertenti (tramite simmetrie assiali).\nLe seguenti costruzioni mostrano come generare traslazioni e rotazioni dalle riflessioni:\nDescrizione formale.\nEssendo particolari trasformazioni affini, le isometrie del piano possono essere rappresentate come moltiplicazione per una matrice seguita dalla somma di un vettore.\nOsserviamo alcuni casi particolari:\nL'insieme di tutte le riflessioni e rotazioni del piano che lasciano fissa l'origine, munito dell'operazione di composizione delle trasformazioni costituisce un gruppo.\nIl gruppo ha come identit\u00e0 \"Rot(0)\". Ogni rotazione \"Rot(\u03c6)\" ha\ncome inversa \"Rot(-\u03c6)\". Ogni riflessione \"Ref(\u03b8)\"\n\u00e8 inversa di s\u00e9 stessa (\u00e8 un'involuzione).\nL'insieme \u00e8 chiuso rispetto all'operazione di composizione, che \u00e8 associativa,\ndato che il prodotto di matrici \u00e8 associativo,\novvero la composizione di trasformazioni \u00e8 associativa.\nSi noti che sia \"Ref(\u03b8)\" che \"Rot(\u03b8)\" sono\nrappresentate da matrici ortogonali.\nTutte queste matrici hanno determinante il cui valore assoluto \u00e8 l'unit\u00e0.\nLe matrice di rotazione hanno determinante +1, mentre le matrici di riflessione\nhanno determinante -1.\nL'insieme di tutte le matrici ortogonali bidimensionali\ncon formula_63 munito della moltiplicazione\nfra matrici costituisce il gruppo ortogonale in dimensione 2, talvolta denotato\n\"O(2)\".\nComposizioni di rotazioni e riflessioni.\nDue riflessioni.\nVediamo che la composizione di due riflessioni \"M\"1 e \"M\"2 \u00e8 generalmente una rotazione: siano \n\"L1\" e \"L2\" i loro assi.\nLa riflessione \"M1\" trasforma un generico punto \"P\" nella sua immagine \"P\u2032\" appartenente al semipiano delimitato da \"L1\"\nche non contiene \"P\" (se \"P\" appartiene a \"L1\" \"P\u2032=P\").\n\"M2\" trasforma \"P\u2032\" nella sua immagine \"P\u2032\u2032\"\nnel semipiano delimitato della retta \"L2\" non contenente\n\"P\u2032\u2032\" (e se \"P\u2032\" appartiene a \"L1\" \"P\u2032\u2032=P\u2032\").\nSe le rette \"L1\" e \"L2\" si intersecano in un punto\nche denotiamo \"O\" e formano un angolo \"\u03b8\", allora le rette che\npassano per \"O\" e, rispettivamente, per il punto \"P\" e\nper il punto \"P\u2032\u2032\" formano in \"O\" un angolo\n2\u03b8; in altre parole l'angolo \"POP\u2032\u2032\" misura 2\u03b8.\nQuindi la composizione delle due riflessioni \u00e8 una rotazione di angolo 2\u03b8.\nIn formule, formula_64\nSe invece \"L1\" e \"L2\" sono rette parallele la composizione di \"M1\" ed \"M2\" \u00e8 la traslazione\nnella direzione ortogonale alle due rette per la distanza\nuguale al doppio della distanza tra \"L1\" e \"L2\" (una tale traslazione si pu\u00f2 considerare una rotazione intorno\nal punto all'infinito nella direzione delle due rette).\nDue rotazioni.\n\u00c8 facile rendersi conto che una coppia di rotazioni attorno\nad uno stesso punto \"O\" \u00e8 equivalente ad un'altra rotazione attorno a tale punto. La composizione di due rotazioni con centri diversi \u00e8 pi\u00f9 complicata.\nIn formule, formula_65\nRotazione e riflessione.\nLa composizione di una riflessione e di una rotazione, o di una rotazione e una riflessione \u00e8 equivalente ad una riflessione.\nSi osserva che la composizione di una rotazione e di una riflessione non \u00e8 commutativa),\nIn formule:\nQueste equazioni possono essere provate con il semplice\ncalcolo dei prodotti delle matrici\ne la applicazione di identit\u00e0 trigonometriche."}
{"id": "44062", "revid": "2166030", "url": "https://it.wikipedia.org/wiki?curid=44062", "title": "Alicante", "text": "Alicante (: ; \"Alacant\" in valenciano) \u00e8 una citt\u00e0 del Sud della Spagna, situata ai piedi di una collina che si affaccia sul Mar Mediterraneo al centro di una grande baia. Capoluogo dell'omonima provincia, la sua popolazione nel 2016 era di 330.525 abitanti.\nStoria.\nStoria antica.\nNella sua storia si avvicendarono Ebrei (Sefarditi), Fenici, Greci, Cartaginesi e Romani. Nel 237 a.C. il generale cartaginese Amilcare Barca fortific\u00f2 il colle sul quale poi gli Arabi costruirono il castello. I Romani nel II secolo a.C. fondarono nelle vicinanze il municipio di \"Lucentum\". Nel periodo delle invasioni barbariche divenne un'importante citt\u00e0 visigota, pass\u00f2 poi ai Bizantini e, nell'VIII secolo, agli Arabi, che ne detennero il possesso fino al XIII secolo, quando fu conquistata dai Cristiani e popolata dai catalani. \nGuerra civile.\nNel quadro dell'intervento militare dell'Italia fascista al fianco delle forze nazionaliste di Franco, il 25 maggio 1938 l'Aviazione Legionaria italiana bombard\u00f2 Alicante causando tra i 275 e i 393 morti, oltre circa 1\u00a0000 feriti. Nel 1936 vi fu fucilato Jos\u00e9 Antonio Primo de Rivera, leader della fascista Falange Espa\u00f1ola. Ad Alicante ebbe luogo anche uno degli ultimi atti della guerra civile spagnola, quando molti profughi in fuga dai combattimenti si recarono al porto in attesa delle navi che dovevano farli espatriare; non vedendole arrivare, molte persone si diedero la morte sul molo. \nEconomia.\nAlicante \u00e8 un importante porto e una delle citt\u00e0 a pi\u00f9 elevata crescita demografica della Spagna. A causa di grandi e massicci interventi edilizi, realizzati anche per contenere il notevole aumento di popolazione registratosi in pochi anni, il suo aspetto \u00e8 molto mutato a partire dalla fine del XX secolo. L'economia \u00e8 basata sul turismo, la produzione di vini e i servizi. Esporta vini, olio di oliva e frutta, e ha molte industrie nei settori alimentare, tessile e conciario. La citt\u00e0 \u00e8 sede dell'Ufficio dell'Unione Europea per la Propriet\u00e0 Intellettuale (EUIPO), l'agenzia dell'UE che si occupa dei marchi validi in tutto il territorio dell'UE.\nInfrastrutture e trasporti.\nAlicante ha un servizio di traghetti per le Baleari e per l'Algeria (Orano) e un aeroporto internazionale Aeroporto di Alicante (codice IATA: ALC).\nNella citt\u00e0 \u00e8 presente anche una stazione ferroviaria (servita, fra l'altro, dalle \"Cercan\u00edas\" di Murcia e Alicante) e una rete tranviaria.\nCultura.\nLa localit\u00e0 risulta essere d'interesse turistico sia d'inverno che d'estate. Il centro della vita cittadina, dove si trovano gli alberghi principali e i locali della ristorazione e del divertimento, \u00e8 la cosiddetta \"Explanada de Espa\u00f1a\" (\"Esplanada d'Espanya\" in catalano). Si tratta di un lungomare alberato, che va dai piedi della collina del castello di Santa Barbara fino al molo principale del porto.\nAlicante \u00e8 sede vescovile insieme a Orihuela: la citt\u00e0 \u00e8 infatti ricca di edifici religiosi e conta ben 36 chiese nel solo centro abitato.\nInoltre, \u00e8 sede di un'Universit\u00e0.&lt;br&gt;\nTra le feste popolari, rinomata \u00e8 la Festa di San Juan, in onore di Giovanni Battista: Alicante celebra ogni anno \"Les Fogueres de Sant Joan-Hogueras\", dal 19 al 24 giugno. I festeggiamenti consistono principalmente nella costruzione di monumenti fatti di legno e cartone che la notte del 24 vengono incendiati.\nLa specialit\u00e0 culinaria locale \u00e8 il torrone. \nPatrimonio artistico.\nTra i suoi monumenti pi\u00f9 famosi vi \u00e8 il Castillo de Santa B\u00e1rbara che domina la costa dall'alto del monte Benacantil. La storia della fortezza inizia col dominio musulmano. Il castello si consolid\u00f2 con la conquista di Alfonso X. La fortezza dimostr\u00f2 la sua importanza difensiva quando fu costruita intorno a essa una muraglia di tipo moderno, in sintonia col progresso dell'artiglieria, ai tempi di Carlos V e di Felipe II. L'edificio \u00e8 parte del patrimonio comunale dal 1928. Altri monumenti importanti sono la Concattedrale di San Nicola, il Municipio e la Chiesa di Santa Maria. Luoghi di interesse turistico sono la Explanada, il Parco de El Palmeral, il porto, il Tossal de Manises e l'isola di Tabarca.\nNel 2020, in occasione delle festivit\u00e0 natalizie, la citt\u00e0 ospita il presepe pi\u00f9 grande del mondo, con oltre 18 metri di altezza e la certificazione del Guinness Word Record. "}
{"id": "44065", "revid": "394", "url": "https://it.wikipedia.org/wiki?curid=44065", "title": "Luogo (matematica)", "text": ""}
{"id": "44066", "revid": "7", "url": "https://it.wikipedia.org/wiki?curid=44066", "title": "Belligeranza", "text": ""}
{"id": "44068", "revid": "1590", "url": "https://it.wikipedia.org/wiki?curid=44068", "title": "Cordofono", "text": ""}
{"id": "44084", "revid": "1873017", "url": "https://it.wikipedia.org/wiki?curid=44084", "title": "Kata del karate", "text": "Il nel Karate-d\u014d, \u00e8 un esercizio individuale o a squadre che rappresenta un combattimento reale contro pi\u00f9 avversari immaginari.\nCaratteristiche.\nLa parola \"Kata\" nella lingua giapponese in antichit\u00e0 assumeva il significato di \"simbolo\" per enfatizzarne il contenuto spirituale, in seguito assunse il significato pi\u00f9 semplice di \"forma\": infatti il Kata \u00e8 un succedersi di tecniche di parata e attacco prestabilite contro pi\u00f9 avversari immaginari e forme. Nell'esecuzione dell'esercizio riveste grande importanza proprio la qualit\u00e0 formale delle singole tecniche, delle posizioni e degli spostamenti.\nNon ci si deve per\u00f2 fermare all'aspetto estetico: il Kata \u00e8 un vero combattimento, seppur codificato, quindi deve esprimere efficacia, sia dal punto di vista tecnico che strategico.\nPer i praticanti rappresenta l'essenza dell'arte marziale perch\u00e9 racchiude in s\u00e9 sia lo studio delle tecniche fondamentali (Kihon) che il ritmo e la tattica del combattimento (Kumite): \u00e8 perci\u00f2 basilare per progredire nella ricerca della \"Via\" (D\u014d).\nE, dal punto di vista strettamente tecnico, si pu\u00f2 ben dire che studiare i Kata \u00e8 studiare il Karate nella sua completezza, senza quelle limitazioni poste dal Karate agonistico: in questo senso, si pu\u00f2 affermare con certezza che non soltanto nei Kata risiede tutto il Karate, ma che le caratteristiche di ogni singolo stile possono essere comprese appieno soltanto dallo studio dei Kata propri dello stile medesimo.\nNon si deve tuttavia commettere l'errore di interpretare questo assunto nel senso che uno stile \u00e8 tanto pi\u00f9 completo quanto pi\u00f9 elevato \u00e8 il numero dei Kata che in esso si praticano: \"Ci\u00f2 che conta non \u00e8 il numero di Kata presenti in uno stile, ma che in questi Kata siano rappresentati gli elementi distintivi e caratterizzanti dello stile medesimo.\nL'esercizio del Kata non si pratica solo nelle discipline marziali, ma in tutte quelle arti orientali che abbiano come fine il \"D\u014d\": ju-d\u014d (via della cedevolezza), ken-d\u014d (via della spada), kyu-d\u014d (via del tiro con l'arco), aiki-d\u014d (unire l'energia), ma anche sho-d\u014d (calligrafia), ka-d\u014d (composizione floreale) e sa-d\u014d (cerimonia del t\u00e8).\nIn tutte queste discipline ci si propone di fondere, attraverso la respirazione, le componenti fisica e mentale eseguendo una predeterminata sequenza di gesti per raggiungere una pi\u00f9 elevata condizione spirituale.\nOgni Kata \u00e8 composto da una serie di movimenti che ne costituiscono la caratteristica evidente, ma presenta altri elementi che sfuggono alla comprensione pi\u00f9 immediata: i maestri che li hanno creati hanno spesso volutamente mascherato il significato di alcuni passaggi per evitare che altri se ne impadronissero.\nPer esempio i Kata vennero mimetizzati in danze innocue, nel periodo in cui ad Okinawa vigeva la proibizione di praticare le arti marziali.\nVi sono dei punti che caratterizzano l'esecuzione di un Kata nel karate. Ogni Kata inizia e finisce col saluto (rei).\nL'inchino testimonia un mutato atteggiamento mentale dell'esecutore, che da quel momento esprime tutta la sua forza interiore.\nTale stato di massima attenzione (zanshin) si evidenzia in particolare al momento del saluto e del Kiai (grido).\nTutte le tecniche devono essere sostenute dal corretto uso della respirazione e della contrazione addominale (Kime) che, in due particolari momenti esplodono nel kiai. Dimenticare il grido o eseguirlo fuori tempo \u00e8 indice di emotivit\u00e0, ed \u00e8 un errore.\nI Kata si sviluppano su di un tracciato determinato (embusen); se spostamenti e cambi di direzione vengono eseguiti correttamente, il punto di arrivo del Kata corrisponde a quello di partenza.\nOgni karateka deve individuare un tokui kata (forma preferita), scelto in funzione dell'obiettivo da raggiungere: esame, gara o miglioramento tecnico.\nIl tokui Kata deve quindi cambiare nel tempo per le diverse fasi di evoluzione del praticante.\nElenco dei Kata divisi per i vari stili.\nWado - Ryu.\nIl primo Kata in questo stile, in realt\u00e0, \u00e8 il Kihon Kata, mentre Nidan (secondo livello) e Shodan (primo livello) sono invertiti per facilitarne l'apprendimento.\nShotokan-Ryu.\nLo stile Shotokan attinge dalla tradizione dello Shuri - Te, conservando e codificando 26 Kata (escludendo 3 Kata \"preliminari\" considerati propedeutici). Quindici di questi, considerati la base dello stile, derivano dalle modifiche apportate a scopo didattico dal Maestro Yasutsune \"Anko\" Itosu, allievo del leggendario Sokon \"Busho\" Matsumura e a sua volta maestro di Gichin Funakoshi; si tratta, pertanto, di Kata rielaborati nei quali sono certamente visibili le connessioni con i Kata originari dello Shuri - Te, ma che tuttavia risultano profondamente diversi da questi ultimi, rappresentandone delle \"stilizzazioni\" didattiche successive e funzionali all'addestramento di allievi in et\u00e0 scolare.\nI quindici Kata rielaborati dal Maestro Itosu e ripresi dal Maestro Funakoshi sono: i cinque Heian (creati da Itosu con l'originaria dizione \"Pin-An\" e derivati dai Kata Kanku); i tre Tekki (derivati dal Kata Naifanchi, andato perduto); Bassai-dai; Kanku-dai; Jion; Jitte; Enpi; Hangetsu; Gankaku.\nQuesti Kata vengono talvolta definiti fondamentali (Heian e Tekki) e Sentei (i principali). Altri preferiscono classificare Sentei gli stessi Kata con l'aggiunta di Bassai-sho e Kanku-sho, eliminando Gankaku (che non \u00e8 andato soggetto al processo di \"stilizzazione\" sopra citato), portando cos\u00ec i Kata di base dello stile a sedici.\nTra i Kata di specializzazione alcuni preferiscono considerare come una tipologia separata i Kata Chinte, Meikyo e Wankan. Questi vengono talvolta classificati come \"hara no kata\".\nI Kata tradizionali derivano da due tipologie stilistiche originarie, non inquadrabili in veri e propri stili:\n\"Sh\u014drin-ry\u016b\" e \"Sh\u014drei ry\u016b\", l'uno caratterizzato da maggior agilit\u00e0 e velocit\u00e0 di spostamento, quindi pi\u00f9 adatto ai combattimenti a lunga distanza, l'altro basato su tecniche potenti e posizioni stabili e quindi pi\u00f9 adatto ai combattimenti ravvicinati.\nUna ipotesi accreditata \u00e8 che i termini si riferiscano alle scuole dello Shaolin del nord e del sud, che in momenti diversi hanno fatto risentire la propria influenza sulle isole di Okinawa, culla del karate.\nLa seguente classificazione va presa con relativa flessibilit\u00e0.\nShito-Ryu.\nTra gli stili pi\u00f9 diffusi, lo Shito-Ryu \u00e8 certamente quello che annovera il maggior numero di Kata; ci\u00f2 \u00e8 determinato dal fatto che il fondatore dello stile, il Maestro Kenwa Mabuni, era considerato in Okinawa un autentico esperto ed un profondo conoscitore dei Kata tradizionali, tanto che alla sua consulenza in materia, in caso di dubbi, ricorrevano spesso persino maestri di altissimo profilo come Chojun Miyagi e Gichin Funakoshi.\nGoju-Ryu.\nLa definizione Goju-Ryu (GoJu: duro-morbido, Ryu: scuola o stile) fu coniata per la prima volta dal Maestro Ch\u014djun Miyagi nel corso di una delle esibizioni di Karate al Dai Nippon Butoku Kai di Kyoto.\nPrima di allora, lo stile di Naha-te fondato dal Maestro Kanryo Higaonna (o Higashionna, secondo una diversa lettura) non aveva un suo nome specifico. \nIl Kata di base, e quello che sia Miyagi che Higaonna consideravano il pi\u00f9 importante e quello da eseguire sempre almeno una volta al giorno, quale che fosse il livello del praticante, \u00e8 il Sanchin; il pi\u00f9 complesso \u00e8 Suparinpei, un Kata di rara bellezza e di altissimo grado di difficolt\u00e0 adatto soltanto ai praticanti pi\u00f9 esperti ed elevati in grado.\nChojun Miyagi cre\u00f2 i primi quattro dei sei Kata Taikyoku (gli altri due li cre\u00f2 G\u014dgen Yamaguchi), cre\u00f2 i due Kata Gekisai e rielabor\u00f2 moltissimo due Kata di origine cinese e da questi cre\u00f2 i Kata Sanchin e Tensho. Tutti gli altri Kata sono di derivazione cinese e sono stati leggermente modificati da Miyagi e Yamaguchi.\nEcco la lista degli attuali Kata del GoJu-Ryu:\nTaikyoku kata (Kata di base)\nFukyu kata (Kata intermedi)\nKaishuu kata (Kata superiori)\nUechi-Ryu.\nLo Uechi-Ryu, altrimenti detto Pangai Noon, \u00e8 lo stile fondato dal Maestro Kanbun Uechi al ritorno da 15 anni trascorsi in Cina, nella stessa zona in cui si era perfezionato qualche decennio prima il padre di quello che divenne successivamente il Goju-Ryu: il Maestro Kanryo Higaonna di Naha.\nEsistono infatti diverse similitudini tra il primo Goju-Ryu e lo Uechi-Ryu, che sono stili molto duri e caratterizzati da metodologie di allenamento al limite dell'autolesionismo. Lo stile conta soltanto tre Kata originari: Kanbun Uechi sosteneva di non avere avuto il tempo di imparare il quarto, Suparinpei, dal momento che in \"soli\" 15 anni di permanenza in Cina non aveva avuto che il tempo appena sufficiente ad approfondire i primi tre!\nDel resto, in ambito Goju-Ryu, sia Kanryo Higaonna che il suo allievo e successore Chojun Miyagi sostenevano che per imparare compiutamente il Kata di base Sanchin e poter quindi passare all'apprendimento del Kata successivo occorressero, ad un allievo con grandi capacit\u00e0 di applicazione, non meno di tre anni.\nI tre Kata insegnati da Kanbun Uechi sono:\nIl figlio Kanei Uechi inser\u00ec successivamente altri tre Kata:\nIn seguito, Saburo e Deiki Uehara aggiunsero rispettivamente:"}
{"id": "44095", "revid": "29244", "url": "https://it.wikipedia.org/wiki?curid=44095", "title": "Ponza (isola)", "text": ""}
{"id": "44096", "revid": "399", "url": "https://it.wikipedia.org/wiki?curid=44096", "title": "Timor orientale", "text": ""}
{"id": "44099", "revid": "1305772", "url": "https://it.wikipedia.org/wiki?curid=44099", "title": "Ungherese", "text": "Con gli stessi significati \u00e8 usato il sinonimo magiaro, dall'ungherese \"magyar\" (/\u02c8m\u0252\u025f\u0252r/)."}
{"id": "44133", "revid": "1305772", "url": "https://it.wikipedia.org/wiki?curid=44133", "title": "Spitfire", "text": ""}
{"id": "44134", "revid": "61051", "url": "https://it.wikipedia.org/wiki?curid=44134", "title": "Vulvia", "text": ""}
{"id": "44136", "revid": "1543377", "url": "https://it.wikipedia.org/wiki?curid=44136", "title": "Marco Valerio Messalla Corvino", "text": "Biografia.\nMembro dell'antica \"gens Valeria\", di ideali repubblicani, nella battaglia di Filippi combatt\u00e9 al fianco di Bruto e Cassio. Pass\u00f2 poi dalla parte di Antonio ed infine entr\u00f2 nelle file di Ottaviano.\nNel 35 a.C. si trovava nell'\"Illyricum\" a combattere gli Iapidi a fianco di Ottaviano probabilmente come \"tribunus militum\". Fu Console \"suffectus\" nel 31 a.C. assieme ad Ottaviano, e prese parte alla Battaglia di Azio a fianco di quest'ultimo. In seguito ebbe il comando di una missione in Asia Minore. Nel 28-27 a.C. (e non nel 34 a.C. come vorrebbero alcuni storici moderni) combatt\u00e9 contro il popolo alpino dei Salassi, come proconsole della Gallia, dove soppresse anche una rivolta tra gli Aquitani. Per queste imprese celebr\u00f2 un trionfo nel settembre del 27 a.C..\nCornelio Tacito riferisce che fu nominato \"praefectus urbi\" nel 26 a.C., ma Messalla rinunci\u00f2 alla carica dopo pochi giorni adducendo motivazioni legate alla sua incapacit\u00e0 di esercitare l'incarico. Nel 2 a.C., in quanto \"princeps senatus\", anziano e autorevole esponente dell'aristocrazia romana, avanz\u00f2 la proposta dell'attribuzione a Ottaviano del titolo di \"pater patriae\".\nValerio Messalla, letterato.\nAlla partecipazione alla vita pubblica, accompagn\u00f2 l'interesse per le lettere e le arti. Influenz\u00f2 considerabilmente la letteratura che incoraggi\u00f2 sull'esempio di Mecenate. Il gruppo che lo circondava era noto come il \"Circolo di Messalla\". Tra gli altri comprendeva Tibullo, Ligdamo e la poetessa Sulpicia. Fu amico di Orazio ed Ovidio. Fu elogiato da Tibullo per le sue vittorie in una elegia (\"Corpus Tibullianum\", I, 7) e in un poemetto (III, 7, il \"Panegirico di Messalla\").\nFamiglia.\nSuoi omonimi furono il padre Marco Valerio Messalla Corvino, console nel 61 a.C., il figlio Valerio Messallino, e un discendente Marco Valerio Messalla Corvino console nel 58 come collega dell'imperatore Nerone. Una sua parente (forse una sorella) sarebbe la Valeria, sposa di Quinto Pedio, console nel 43 a.C., insieme ad Augusto, che aveva proposto la \"lex Pedia\" contro i Cesaricidi."}
{"id": "44138", "revid": "2208340", "url": "https://it.wikipedia.org/wiki?curid=44138", "title": "Akira Kurosawa", "text": "Tra i pi\u00f9 importanti e influenti cineasti della storia del cinema. Ha ottenuto tra i vari premi ricevuti il Leone d'oro alla Mostra del Cinema di Venezia nel 1951, la Palma d'oro al Festival di Cannes nel 1980, il Leone d'oro alla carriera alla Mostra del cinema di Venezia nel 1982 e l'Oscar alla carriera nel 1990.\nBiografia.\nFormazione (1910-1936).\nKurosawa nacque a \u014cimachi nel distretto \u014cmori di Tokyo. \nIl padre Isamu (1864\u20131948) era il discendente di una nobile famiglia della prefettura di Akita che annoverava fra gli antenati il celebre samurai Sadat\u014d Abe (1015-1062); fu tra i primi laureati dell'Accademia Imperiale Toyama e un apprezzatissimo insegnante di arti marziali; la madre Shima (1870\u20131952) proveniva da una famiglia di mercanti di Osaka. Akira fu l'ultimo di otto fratelli.\nIl regista nella sua autobiografia ricorda l'influenza che il padre esercit\u00f2 su di lui: oltre a promuovere l'esercizio fisico - Akira era il capitano del club di kendo della sua scuola - Isamu Kurosawa era aperto alle tradizioni occidentali, considerava il teatro e il cinema educativamente preziosi e Akira vide i suoi primi film all'et\u00e0 di sei anni. Grazie a un insegnante di scuola elementare, il signor Tachikawa, fu incoraggiato nella passione per il disegno. Alla scuola elementare incontra anche un amico che gli sar\u00e0 caro per tutta la vita, Keinosuke Uegasa, che diventer\u00e0 scrittore e collaborer\u00e0 ad alcuni suoi film.\nUn'altra importante influsso sulla sua formazione lo esercit\u00f2 Heigo, il fratello pi\u00f9 grande di quattro anni. Con lui scopr\u00ec il piacere di discutere di letteratura e l'amore per i grandi classici giapponesi ma anche occidentali come Shakespeare e Dostoevskij. All'inizio degli anni Venti Heigo trov\u00f2 lavoro come Benshi nelle sale cinematografiche di Tokyo. Akira inizier\u00e0 a formarsi una eccellente cultura cinematografica vedendo tutti i film importanti segnalatigli dal fratello. Ma l'avvento del cinema sonoro mise in crisi il lavoro di commentatore dei film muti e Heigo si suicid\u00f2 nel 1933 all'et\u00e0 di ventotto anni..\nAssistente regista (1936-1942).\nNel 1935, Akira che ormai cominciava a pensare di non avere futuro come pittore, lesse sul giornale che lo studio cinematografico Photo Chemical Laboratories, noto come P.C.L. (che in seguito divenne il grande studio Toho), assumeva assistenti alla regia. Partecip\u00f2 alle prove e fu assunto. Durante i suoi cinque anni come aiuto regista, lavor\u00f2 con numerosi registi, ma la figura di gran lunga pi\u00f9 importante per lo sviluppo del suo talento fu Kajir\u014d Yamamoto. Dei suoi 24 film come assistente, 17 furono di Yamamoto che lo promosse da terzo assistente alla regia a vicedirettore dopo un anno. L'ultimo film in cui Kurosawa fu assistente di Yamamoto fu Horse (Uma, 1941).\nYamamoto consigli\u00f2 a Kurosawa che un buon regista doveva padroneggiare la sceneggiatura e Kurosawa si rese presto conto che i potenziali guadagni dalle sue sceneggiature erano molto pi\u00f9 alti di quelli che gli venivano pagati come aiuto regista. In seguito scrisse le sceneggiature di quasi tutti i suoi film e spesso forn\u00ec sceneggiature ad altri registi.\nPrimi film fino al successo internazionale (1942-1951).\nKurosawa cerc\u00f2 una storia adatta ad avviare la sua carriera da regista. Verso la fine del 1942, circa un anno dopo l'attacco giapponese a Pearl Harbor, il romanziere Tsuneo Tomita pubblic\u00f2 il suo romanzo di judo ispirato a Musashi Miyamoto, Kurosawa convinse la Toho di assicurarsi i diritti del film e inizi\u00f2 le riprese. La produzione procedette senza intoppi, ma il film incontr\u00f2 le resistenza dell\u2019ufficio di censura: l'intervento del regista Yasujir\u014d Ozu fu determinante affinch\u00e9 fosse accettato. \"Sanshiro Sugata\" fu un successo sia critico che commerciale. Il film successivo ebbe come tema le lavoratrici di guerra: l'attrice che interpretava il capo delle operaie della fabbrica, Y\u014dko Yaguchi divenne la moglie del regista nel 1945. Poco prima del matrimonio, Kurosawa fu convinto dallo studio a dirigere un sequel del suo film d'esordio, \" Sanshiro Sugata Parte II\". Dopo la guerra il primo film realizzato \"Non rimpiango la mia giovinezza\" (1946), Il successivo, \"Una meravigliosa domenica \", fu presentato per la prima volta nel luglio del 1947 ed ebbe recensioni contrastanti. Fu la prima collaborazione con l\u2019attore Toshir\u014d Mifune. \"L'angelo ubriaco\" \u00e8 considerato il primo grande lavoro del regista.\nKurosawa, con il produttore S\u014djir\u014d Motoki e i colleghi registi e amici Kajiro Yamamoto, Mikio Naruse e Senkichi Taniguchi, formarono una nuova unit\u00e0 di produzione indipendente chiamata Film Art Association (Eiga Geijutsu Ky\u014dkai). Per il primo film per gli studi Daiei, Kurosawa scelse una commedia contemporanea di Kazuo Kikuta e, insieme a Taniguchi, l'adatt\u00f2 per lo schermo, \"Il duello silenzioso\". Nelle sale nel marzo del 1949 fu un successo al botteghino. Il suo secondo film del 1949, prodotto anche dalla Film Art Association e distribuito da Shintoho, fu \"Cane randagio\", un film poliziesco. Fu la prima collaborazione del regista con lo sceneggiatore Ryuzo Kikushima, che in seguito avrebbe contribuito alla sceneggiatura di altri otto film di Kurosawa. \"Scandalo\" (Shubun) usc\u00ec nell'aprile del 1950. Kurosawa fu avvicinato dagli studi di Daiei per fare un altro film per loro. Le riprese di Rashomon iniziarono il 7 luglio 1950 e, dopo un lungo lavoro di localizzazione nella foresta vergine di Nara, terminarono il 17 agosto. il film finito fu presentato per la prima volta al Teatro Imperiale di Tokyo il 25 agosto. Il film in Giappone fu accolto da recensioni tiepide, ma ottenne il Leone d'oro alla mostra cinematografica di Venezia..\nProduzione cinematografica dal 1951 al 1970.\nInfatti nella produzione del regista si alternano film moderni e film in costume. Dopo aver girato \"L'idiota\" e \"Vivere\" torna ad esplorare i secoli bui del medioevo giapponese e nel 1954 gira quello che pu\u00f2 essere considerato il suo capolavoro epico \"I sette samurai\". Diresse anche molti adattamenti di classici della letteratura occidentale, come g\u00ec\u00e0 \"L'idiota\", tratto dal romanzo omonimo di F\u00ebdor Dostoevskij, \"I bassifondi\" sar\u00e0 tratto dal romanzo di Maksim Gorkij; \"Anatomia di un rapimento\" da \"Due colpi in uno\" dello scrittore statunitense Ed McBain. \nNel 1970, insieme a Masaki Kobayashi, Kon Ichikawa e Keisuke Kinoshita, fond\u00f2 la casa di produzione indipendente Yonki-no-Kai. L'unico film prodotto dalla societ\u00e0 fu \"Dodes'ka-den\", film a episodi incentrati sui disadattati e gli emarginati della societ\u00e0 giapponese, che purtroppo non fu apprezzato.\nUltima stagione (1975-1998).\nDopo l'insuccesso di \"Dodes'ka-den\" e il tentativo fallito di lavorare su un progetto di Hollywood, \"Tora! Tora! Tora!\" durante il quale la 20th Century Fox lo rimpiazz\u00f2 con Kinji Fukasaku, Kurosawa attravers\u00f2 un periodo di profonda depressione. \nRiusc\u00ec ad uscirne grazie alla proposta ricevuta nel 1972 dal regista russo Sergej Gherasimov di girare un film in Unione Sovietica. Fu cos\u00ec che nacque l'idea per \"Dersu Uzala\", ambientato in Siberia nei primi anni del XX secolo. Seguir\u00e0 \"Kagemusha - L'ombra del guerriero\" (coprodotto da Francis Ford Coppola e George Lucas), il sosia di un nobile medievale che prender\u00e0 possesso della sua identit\u00e0, che si aggiudic\u00f2 la Palma d'oro ex aequo con \"All That Jazz - Lo spettacolo comincia\"; \"Ran\", prodotto con la Francia, che divenne un vero e proprio successo internazionale. Gli ultimi film del regista sono opere intime, familiari, spesso autobiografiche: \"Sogni\", \"Rapsodia in agosto\" e \"Madadayo - Il compleanno\".\nKurosawa continu\u00f2 a scrivere e dirigere film fino alla sua scomparsa, avvenuta nel 1998.\nLa sua tomba si trova a Kamakura presso il cimitero del tempio buddista An'y\u014d-in.\nOriente e Occidente.\nCarattere peculiare della poetica di Kurosawa \u00e8 la convivenza tra la tradizione culturale giapponese e l'influenza della cultura occidentale:\nInfluenze su altri registi.\n\"La fortezza nascosta\" ha avuto una notevole influenza su George Lucas per la creazione della saga di \"Star Wars\"; \"I sette samurai\" fu rielaborato nel western \"I magnifici sette\", e \"La sfida del samurai\", forn\u00ec la base per il primo spaghetti-western di Sergio Leone con Clint Eastwood, \"Per un pugno di dollari\"."}
{"id": "44139", "revid": "326822", "url": "https://it.wikipedia.org/wiki?curid=44139", "title": "Brunello Robertetti", "text": ""}
{"id": "44141", "revid": "590", "url": "https://it.wikipedia.org/wiki?curid=44141", "title": "Trisillabo", "text": "Nella metrica italiana, il trisillabo (detto anche ternario) \u00e8 un verso che conta tre sillabe metriche.\nSe l'accento si trova sulla seconda sillaba, quindi se l'ultima parola \u00e8 piana, il verso comprende regolarmente tre sillabe; se invece la parola \u00e8 tronca o sdrucciola avremo ha rispettivamente due oppure quattro. Gli accenti metrici sono pertanto _ ' _.\nEsempi di versi trisillabi.\nQuesto verso \u00e8 molto raro in italiano e lo si trova generalmente frammischiato ad altri versi pi\u00f9 lunghi. Palazzeschi lo apprezz\u00f2 e ne fece uso assai spesso: all'interno di \"La fontana malata\", per esempio, troviamo dopo alcuni quadrisillabi i versi"}
{"id": "44147", "revid": "473173", "url": "https://it.wikipedia.org/wiki?curid=44147", "title": "Eritrocito", "text": ""}
{"id": "44150", "revid": "767487", "url": "https://it.wikipedia.org/wiki?curid=44150", "title": "Maccabeo", "text": "Origine e diffusione.\nNome di tradizione biblica, di scarsa diffusione, utilizzato soprattutto nelle comunit\u00e0 ebraiche; riprende il nome dei Maccabei, sette fratelli della trib\u00f9 ebraica degli Asmonei la cui storia \u00e8 narrata in quattro libri dell'Antico Testamento (primo, secondo, terzo e quarto libro dei Maccabei, i primi due deuterocanonici, i secondi due apocrifi). Etimologicamente, \u00e8 giunto in italiano tramite il greco biblico \u039c\u03b1\u03ba\u03ba\u03b1\u03b2\u03b1\u1fd6\u03bf\u03c2 (\"Makkaba\u00eeos\") e il latino \"Maccab\u00e6us\", in ultimo dall'ebraico \u05de\u05db\u05d1\u05d9 (\"makab\u00ed\"); esso viene in genere ricondotto alla parola ebraica \"maqqabh\" (\"martello\"), ma non \u00e8 impossibile che sia da ricollegare invece a \"matzbi\" (\"generale\", \"comandante\").\nOnomastico.\nL'onomastico si festeggia il 1\u00ba agosto in ricordo dei gi\u00e0 citati fratelli Maccabei."}
{"id": "44151", "revid": "156107", "url": "https://it.wikipedia.org/wiki?curid=44151", "title": "Tesmoforie", "text": " \nLe Tesmoforie (, \"Thesmophoria\") erano delle feste dell'antica Atene e di altre citt\u00e0 celebrate tra l'11 e il 13 di pianepsione (all'incirca il 26-28 ottobre) in onore della dea Demetra Tesmofora (\u0398\u03b5\u03c3\u03bc\u03bf\u03d5\u03cc\u03c1\u03bf\u03c2 \"legislatrice\", cio\u00e8 istitutrice dell'agricoltura, del matrimonio e del vivere civile) e di sua figlia Persefone.\nSvolgimento.\nLe Tesmoforie si svolgevano solitamente in autunno e avevano una durata variabile in base alla citt\u00e0 in cui venivano effettuate. Il rituale era interdetto agli uomini. Con queste feste si celebrava Demetra che, in lutto per la figlia, rapita e portata nell'Oltretomba dal dio Ade come sua sposa, non assolse per molto tempo al suo ruolo di divinit\u00e0 della raccolta e della crescita.\nAd Atene, le Tesmoforie erano aperte solo alle donne di condizione libera, sposate con cittadini ateniesi, dette \"thesmophoriazousai\" (\u0398\u03b5\u03c3\u03bc\u03bf\u03c6\u03bf\u03c1\u03b9\u03ac\u03b6\u03bf\u03c5\u03c3\u03b1\u03b9). Si svolgevano prima della semina e duravano tre giorni:\nIn altri luoghi (Delo, Tebe e Taso) le Tesmoforie si svolgevano in estate e a Siracusa duravano dieci giorni.\nLe Tesmoforie hanno ispirato la commedia di Aristofane \"Le donne alle Tesmoforie\" (Tesmoforiazuse)."}
{"id": "44158", "revid": "125768764", "url": "https://it.wikipedia.org/wiki?curid=44158", "title": "Dait\u014d-Ry\u016b Aikij\u016bjutsu", "text": "Il Dait\u014d-Ry\u016b Aikij\u016bjutsu (\u5927\u6771\u6d41\u5408\u6c17\u67d4\u8853 = Grande Scuola d'Oriente dell'Aikijujutsu) o brevemente Aikijujutsu \u00e8 considerato, in Giappone, come una delle pi\u00f9 antiche e nobili scuole di bujutsu. Sarebbe stata fondata nel 1087 da Shinra Sabur\u014d Minamoto no Yoshimitsu (\u65b0\u7f85 \u4e09\u90ce \u6e90 \u7fa9\u5149, 1045\u20131127), samurai del clan Minamoto, terzo figlio di Yoriyoshi Minamoto, discendente della quinta generazione dell'imperatore del Giappone, della dinastia Minamoto, Fujiwara Seiwa (850-881), e la sua evoluzione si sarebbe svolta in parallelo con la storia del Giappone.\nStoria.\nIl clan Minamoto era uno dei maggiori del Giappone e Yoriyoshi Minamoto, principe militare ereditario (Daimy\u014d) della provincia di Chinjufu era stato inviato dall'imperatore a sedare una rivolta del clan Abe.\nLa guerra dur\u00f2 per 11 anni (1051-1062) sino a quando Sadatou Abe fu sconfitto nella battaglia di Yakata Koromogawa.\nSuccessivamente i figli di Yoriyoshi combatterono nella guerra Gosannen (1083-1087) contro il clan Kiyohara. Minamoto Yoshiie (uno dei figli) era in difficolt\u00e0, fu raggiunto dal fratello Yoshimitsu e insieme espugnarono la fortezza di Kanazawa. Yoshimitsu era il signore del castello di Dait\u014d (da cui deriva poi il nome dell'arte), ma il figlio Yoshikiyo al termine della guerra si trasfer\u00ec a Takeda nella provincia di Kai dove assunse il nuovo nome di Yoshikiyo Takeda, dando cos\u00ec origine al Clan Takeda.\nGli insegnamenti marziali sarebbero stati trasmessi in segreto presso il clan Takeda, che le avrebbe tramandate fino ai giorni nostri.\nNel 1674 alcuni documenti segnalano che l'influenza del Nishinkan\ndel clan Takeda si \u00e8 espansa su tutto il territorio d'Aizu, intorno al quale fioriscono molte scuole marziali principali che insegnano solo ai bushi del clan Aizu. Si contano 5 stili di scherma, 2 di ju jitsu (la famosa Mizu no Shinto-ryu e Shinmyo-ryu) proprie del clan Aizu pi\u00f9 una miriade di scuole private che insegnano anche ai samurai di minor rango: 22 di scherma, 16 di jujutsu, 16 d'armi da fuoco, 14 d'estrazione della spada, 7 di tiro con l'arco, 4 di lancia e 1 d'alabarda, falcetto con catena, bastone, lotta con l'armatura senza armi.\nPer due delle scuole citate vige il divieto di fornire dimostrazioni in pubblico. Sono le due scuole segrete del clan Aizu - l'Oshikiuchi (gi\u00e0 \"Aiki-in-yo-ho\", poi \"Daito-ryu Aikijujutsu\") del clan Takeda e il kenjutsu di Misoguchi-ha Itto-ryu del clan Aizu.\nNel periodo Edo (1600-1868) la citt\u00e0 d'Aizuwakamatsu nel distretto di Aizu era nota per la potenza del castello Tsurugajo, fatto costruire nel 1384 (periodo Ashikaga) da Ashina Naomori (all'epoca daimyoo d'Aizu), e al tempo della rivolta guarnito dalle truppe del clan Aizu, addestrate dal clan Takeda che forniva anche i migliori samurai per la guardia dello shogun. Nel 1868 il nerbo delle forze bene resiste alle forze nemiche, contro cui combattono anche due formazioni di giovani Takeda addestrati nell'Oshikiuchi (il futuro Daito-ryu Aikijujutsu): la squadra \"Byakkottai\" (Tigri Bianche) e la squadra \"Joshigun\" (l'una maschile e l'altra femminile, entrambe formate da giovani tra i 15 e i 17 anni). Quando le armate Meiji si avvicinano al castello Tsurugajo difeso dal daimyoo d'Aizu Matsudaira Katamori, le due squadre accorrono in suo aiuto. Vedendo la struttura assediata e avvolta dal fumo e, pensando al peggio, essi compiono l'unico atto degno del bushido: il seppuku. Alle porte della citt\u00e0 oggi sorge un monumento in memoria dei giovani Takeda suicidi.\nLa battaglia, bench\u00e9 ormai persa, in realt\u00e0 continua altre quattro settimane, e il castello, che non era in fiamme come avevano creduto i giovani, \u00e8 ancora in mano degli Aizu-Takeda. I superstiti, nell'esempio dell'eroismo delle giovani squadre scelgono di continuare a combattere sino alla morte, e come in passato, le famiglie commettono seppuku cos\u00ec che i loro mariti e padri non debbano preoccuparsi di loro in quanto la sconfitta \u00e8 ormai inevitabile. Quando le armate dell'imperatore entrano nel castello non vi \u00e8 un sol uomo vivo.\nIn casa del capo-clan Takeda trovano 21 donne e bambini morti suicidi. Terminava cos\u00ec l'egemonia degli sh\u014dgun. Ma termina anche un'era, quella dei veri samurai.\nInizia infatti il periodo Meiji (1868-1912), la rivoluzione sociale che ne segue stravolge il concetto di caste e nessuno pu\u00f2 pi\u00f9 portare in pubblico il daish\u014d (le due spade, lunga e corta, simbolo della classe militare dei bushi).\nPochi anni prima era nato un bimbo: Sokaku Takeda (1860-1943), che all'epoca aveva solo otto anni. Il padre, Takeda Soikichi, discendente della stirpe Takeda nel feudo di Aizu, lo aveva nascosto al sicuro, e ben presto il giovane Takeda oltre a studiare l'arte di famiglia, l'Oshikiuchi, inizia il suo musha shugyo (pellegrinaggio d'apprendistato): crescendo con quell'educazione era divenuto, senza volerlo, un r\u014dnin, ovvero un bushi senza padrone - il nuovo governo aveva abolito le classi e tutta la struttura sociale dei buke. Studia in tutte le migliori scuole di spada, di lancia e di bastone del paese sino a divenire talmente abile che pur portando in pubblico sino alla morte le due spade simbolo della casta abolita dei samurai, nessuno ebbe mai il coraggio di disarmarlo.\nTakeda Sokaku fu molto criticato per il carattere irascibile e scontroso, per i modi altezzosi e arroganti, e per il disprezzo che pubblicamente nutriva nei confronti del nuovo ordine sociale.\nLa sua figura va per\u00f2 misurata nel contesto di un paese che soffriva d'una profonda rivoluzione, dove i valori radicati da millenni nell'animo dei bushi vennero gettati alle ortiche in pochi anni. Essi vedevano il mondo crollare sotto i loro piedi. Adeguarsi non era facile, soprattutto per le convinzioni morali e i condizionamenti cos\u00ec forti che avevano subito sin dall'infanzia.\nAlcuni reagirono.\nTakeda Sokaku volle rinominare l'arte della scuola e la chiam\u00f2 \"Daito-ryu Aikijujutsu\" per richiamarsi ai nomi e luoghi d'origine dell'arte e del suo clan: Il castello di Daito del principe Shinra Saburo Yoshimitsu Minamoto e la particella \"Aiki\" che derivava dall'antico nome \"Aiki-in-yo-ho\" dell'arte in epoca Edo.\nTakeda Sokaku fu l'uomo che fece uscire l'arte dal riserbo e dal segreto secolare in cui si era tramandata, e la insegn\u00f2 a moltissimi allievi. Bench\u00e9 analfabeta, teneva corsi e registrava tutto in appositi registri che faceva compilare e firmare direttamente agli allievi (registri conservati presso l'honbu dojo di Abashiri) con minuziosit\u00e0 impressionante, che oggi ci permette di ricostruire molti eventi con un dettaglio incredibile.\nEbbe molti allievi importanti: ministri, ammiragli, generali, magistrati, potenti magnati dell'economia d'inizio secolo, forze di polizia e anche futuri maestri d'arti marziali tra i quali:\nMatsuda Hosaku, Takuma Hisa, Yoshi Sagawa, Yamamoto Kakuyoshi, Taiso Horikawa, Kodo Horikawa, Yoshita Kotaro, Morihei Ueshiba (fondatore dell'aikid\u014d) e suo figlio Takeda Tokimune (1915-1993).\nIl 36\u00b0 S\u014dke, Takeda Tokimune (1915-1993), decise di far conoscere al mondo le tecniche di difesa proprie di quest'arte marziale solo nel 1990, accettando i primi allievi stranieri e dando cos\u00ec il via alla sua diffusione nel mondo. Tutte le tecniche di Aikij\u016bjutsu praticate all'interno della scuola costituirebbero l'eredit\u00e0 delle tecniche praticate dai bushi del clan Minamoto (XII secolo), poi dal clan Takeda (XVI secolo) e per ultimo (fino al 1868) dal Clan Aizu.\nTecniche.\nDi quasi ogni tecnica esistono le varianti \"omote\", , e \"ura\", , pi\u00f9 alcune variazioni a seconda delle leve articolari apportate o delle tecniche di proiezione. In giapponese, \u8868 significa anche \"esplicito\", e quindi mostrato in pubblico, e \u88cf \"segreto\", e quindi non mostrato in pubblico. Le tecniche ura, quindi, venivano raramente mostrate in esibizioni pubbliche.\nLa scuola Takumai aggiunge altre tecniche dette \"Daito-ryu Aiki Nito-ryu Hiden\". La Takumai si basa anche su video e foto riprese durante degli stage di Tokimune e Ueshiba, un suo allievo che fonder\u00e0 poi l'Aikid\u014d, nel dojo della sede del quotidiano \"Asahi\": I documenti sono riuniti in undici manuali detti \"S\u014dden\".\nIl numero complessivo di tecniche documentate dall'ammiraglio Isamu Takeshita \u00e8 di 10.987. Questi diari sono attualmente conservati presso l\"'Hombu Dojo (\"lo \"Shimbukan Dojo)\" del Maestro Kondo Katsuyuki, il successore designato dall'ultimo soke Tokimune Takeda, a Tokyo..\nClassificazione delle tecniche.\nModalit\u00e0 di esecuzione:\nInsegnamento.\n1. SHODEN, l'insegnamento di base.\n2. CHUDEN, l'insegnamento mediano.\n3. SOUDEN, l'insegnamento superiore\nLa successione di Tokimune.\nScopo originale della scuola \u00e8 di trasmettere fedelmente gli insegnamenti ricevuti da Takeda Tokimune (\u6b66\u7530 \u6642\u5b97), che a sua volta ricevette da suo padre Takeda S\u014dkaku (\u6b66\u7530 \u60e3\u89d2), 35\u00ba S\u014dke (\u5b97\u5bb6) della scuola Dait\u014d. Alla morte di Tokimune, tuttavia, vi fu una bagarre tra le correnti, caratterizzata da fratture dei praticanti. La corrente principale, l'unica riconosciuta ufficialmente dalla Traditional Martial Arts (Nihon Kobudo Kyokai) e dalla Association for the Promotion of Japanese Traditional Martial Arts (Nihon Kobudo Shinkokai) come \"mainline\", \u00e8 quella del Maestro Kondo Katsuyuki, il solo cui Takeda Tokimune ha rilasciato il , la cui sede attuale \u00e8 a Tokyo..\nVi sono inoltre altre branche non ufficialmente riconosciute dalla Traditional Martial Arts (Nihon Kobudo Kyokai) e dalla Association for the Promotion of Japanese Traditional Martial Arts (Nihon Kobudo Shinkokai), fondate da alcuni allievi di Takeda Tokimune distaccatisi dalla branca principale.\nIl Daito Ryu Aikijujutsu in Italia.\nIl Maestro Kondo Katsuyuki si \u00e8 recato per la prima volta in Italia nel 2008 guidando un seminario a Milano, da allora ne vengono organizzati anche in Italia."}
{"id": "44159", "revid": "6923", "url": "https://it.wikipedia.org/wiki?curid=44159", "title": "Corrado Guzzanti", "text": "Autore satirico, nel corso della sua carriera si \u00e8 specializzato nelle imitazioni di noti personaggi appartenenti al mondo della politica, del giornalismo, dello spettacolo e della religione e al tempo stesso ne ha inventati di nuovi, traendo spunto da caratteri espressi dalla societ\u00e0 contemporanea. \u00c8 figlio del giornalista e politico Paolo Guzzanti, fratello di Sabina e Caterina e pronipote dell'ex ministro Elio Guzzanti (zio del padre).\nI personaggi di Corrado Guzzanti possono essere divisi in due categorie principali: da un lato le creazioni originali, quali il regista \"Rokko Smithersons\", l'istrionico e \"coatto\" adolescente tifoso romanista \"Lorenzo\", riproposto in \"Aniene\" in et\u00e0 matura con il figlio consumista e tifoso laziale, il santone \"Quelo\", la procace conduttrice \"Vulvia\", il gerarca fascista \"Barbagli\", il poeta \"Brunello Robertetti\", il cardinale \"Pizzarro\" e il dottor \"Livore\", dipendente da psicofarmaci e perennemente perseguitato dall'\"olio de mamma\", causa di una forte crisi di coppia con la moglie abruzzese; dall'altro le imitazioni di personaggi reali, come Gianfranco Funari, Fausto Bertinotti, Francesco Rutelli, Giovanni Minoli, Emilio Fede, Antonello Venditti, Gabriele La Porta, Umberto Bossi, Romano Prodi, Giulio Tremonti, Gianni Baget Bozzo, Enrico Ghezzi, Edward Luttwak, Walter Veltroni e Vittorio Sgarbi.\nDivenuto famoso nel 1992 come comico di punta dello show televisivo \"Avanzi\", da allora Guzzanti ha partecipato a quasi tutte le trasmissioni satiriche di Serena Dandini, con la quale ha realizzato e prodotto programmi come \"Tunnel\", \"\", \"Pippo Chennedy Show\" e \"L'ottavo nano\". Tra il 2002 e l'anno successivo condusse insieme a Marco Marzocca \"Il caso Scafroglia\", corrosiva striscia satirica quotidiana in cui Guzzanti chiar\u00ec definitivamente al pubblico le sue convinzioni politiche.\nInfluenzato dalla comicit\u00e0 della commedia all'italiana, dei Monty Python, di Raimondo Vianello, di Carlo Verdone, di La Smorfia, di Renzo Arbore e del Saturday Night Live, \u00e8 considerato un genio della comicit\u00e0.\nBiografia.\nGli esordi in teatro e sul piccolo schermo.\nDopo avere frequentato il liceo scientifico (dove raccolse una bocciatura) e la facolt\u00e0 di Filosofia presso l'Universit\u00e0 \"La Sapienza\" di Roma, senza per\u00f2 conseguire la laurea, esord\u00ec come autore scrivendo un pezzo per un provino della sorella Sabina. Il buon esito di questo primo approccio segn\u00f2 l'inizio della carriera artistica di entrambi. Nel 1988 collabor\u00f2 alla redazione dei testi dei programmi televisivi \"L'araba fenice\" di Antonio Ricci, \"Non-stop III\" (Enzo Trapani) e \"La TV delle ragazze\". L'esordio in qualit\u00e0 di attore teatrale avvenne l'anno successivo, quando ottenne una parte nello spettacolo \"Il fidanzato di bronzo\", prodotto dalla sorella e da David Riondino; entrato nel gruppo comico di Valentina Amurri, Linda Brunetta e Serena Dandini nel 1989, debutt\u00f2 in televisione all'interno della trasmissione \"Scusate l'interruzione\", dove port\u00f2 in scena il suo primo personaggio, il regista di film horror \"Rokko Smithersons\".\nLe prime creazioni satiriche e il successo ad \"Avanzi\".\nScritturato da Amurri-Brunetta-Dandini per partecipare alla loro nuova trasmissione \"Avanzi\", la cui prima puntata fu trasmessa il 25 febbraio 1991, Guzzanti, abituato fino a quel momento al ruolo di semplice comparsa, si guadagn\u00f2 in breve tempo la ribalta televisiva nazionale riproponendo il personaggio di \"Rokko Smithersons\", esperto nel produrre nuove pellicole partendo da film molto noti e stravolgendone in chiave satirica sia il titolo che la trama e i protagonisti. Nello stesso anno, insieme ad altri comici del gruppo (Masciarelli, Loche e Fassari) diede vita ad un progetto musicale, intitolato \"Rokko e i suoi fratelli\", che port\u00f2 alla realizzazione dell'album \"Sopravvoliamo\", titolo della colonna sonora che la stessa band suonava all'inizio di ogni puntata. In sintonia con l'atmosfera goliardica del programma, anche la canzone era ironica e il ritornello recitava:\nNella seconda edizione del programma, trasmessa nella stagione 1991/1992, il comico romano present\u00f2 un'altra serie di macchiette e parodie, come quella del conduttore Giovanni Minoli, reso come un giornalista alla ricerca continua e spasmodica di fatti di sangue e di eventi tragici, e di Vittorio Sgarbi, riproducendone la vistosa spontaneit\u00e0 e volgarit\u00e0 di fronte alle telecamere. Nel frattempo scrisse e pubblic\u00f2 \"Il libro de Kipli\", dove raccolse le battute delle sue pi\u00f9 fortunate creazioni televisive e antologizz\u00f2 anche molte delle \"perle di saggezza\" che dispensava alla fine di ogni puntata di \"Avanzi\".\nPoco dopo, nel mese di giugno, debutt\u00f2 nel cinema insieme a Stefano Masciarelli con il film \"Prima le donne e i bambini\", per la regia dell'esordiente Martina D'Anna.\nNell'autunno del 1992 riprese a collaborare alla stesura dei testi della nuova edizione di \"Avanzi\", sempre condotta da Serena Dandini, con la quale instaur\u00f2 un rapporto di stima professionale e personale, forte a tal punto da creare un sodalizio destinato a durare moltissimi anni. Nel biennio 1992/1993 Guzzanti abbandon\u00f2 alcune delle sue classiche gag per dedicarsi alle parodie di personalit\u00e0 della politica italiana - uscita malconcia dal caso Tangentopoli e dall'inchiesta Mani Pulite - come Ugo Intini, ex portavoce del PSI (partito pesantemente coinvolto nei vari scandali) e successivamente tornato all'attivit\u00e0 pubblica nelle file dell'Ulivo. Guzzanti present\u00f2 anche l'imitazione del conduttore del TG5 Enrico Mentana e un personaggio nuovo di zecca, \"Lorenzo\", un liceale ignorante e svogliato, cresciuto a \"pane e Videomusic\", al quale la Dandini cercava inutilmente di infondere voglia di studiare.\nSuccessivamente, nel mese di giugno Serena Dandini e Corrado Guzzanti realizzarono un altro programma, \"\". Nata come \"costola\" di \"Avanzi\", la rubrica, nella quale la conduttrice romana, che interpretava il ruolo di insegnante, ironizzava con \"Lorenzo\" sull'imminente esame di maturit\u00e0 di quest'ultimo, fu tramutata cos\u00ec in un vero e proprio show, dove i due protagonisti cercavano di esorcizzare le paure e i patemi degli studenti italiani che si apprestavano ad affrontare la delicata prova scolastica.\nLa satira politica e il successo a teatro.\nAll'inizio del 1994, Guzzanti apparve di nuovo sul grande schermo recitando una piccola parte all'interno del settimo dei dieci episodi di \"De Generazione\", pellicola sperimentale del cinema thriller ed horror. Nello stesso anno fece parte del Cast di \"Tunnel\", programma televisivo ideato come sempre dal trio di autrici de \"La TV delle ragazze\"/\"Avanzi\" Valentina Amurri, Linda Brunetta e Dandini, che si distinse dal precedente per l'alternarsi delle esibizioni dei comici con quelle di protagonisti del panorama musicale italiano e internazionale: infatti, oltre ad artisti come Francesco De Gregori e Tazenda, furono invitati anche i Sonic Youth e i Nirvana, che proprio a \"Tunnel\" fecero la loro ultima apparizione televisiva, a causa del suicidio di Kurt Cobain, frontman della band, avvenuto poche settimane dopo l'esibizione sugli schermi della Rai.\nNello show il comico non si limit\u00f2 a riproporre i vecchi personaggi (\"Rokko Smithersons\" e \"Lorenzo\"), ma focalizz\u00f2 la sua attenzione sullo stato della politica italiana e sull'imminente \"discesa in campo\" dell'imprenditore italiano Silvio Berlusconi. Corrado Guzzanti prese soprattutto di mira due personaggi chiave della politica e del giornalismo italiani nel passaggio tra la Prima e la Seconda Repubblica: Ugo Intini, di cui aveva gi\u00e0 sperimentato la parodia nelle battute finali di \"Avanzi\", ed Emilio Fede, passato da qualche tempo a Mediaset e divenuto uomo di fiducia di Berlusconi.\nGuzzanti interpret\u00f2 l'ex-collaboratore di Bettino Craxi in diversi sketch, in studio oppure registrati; celebre fu quello in cui il finto Intini tormentava una spaventatissima Francesca Reggiani uscendo di notte e all'improvviso dai luoghi pi\u00f9 disparati, come cassonetti della spazzatura, frigoriferi e perfino vasi sanitari, rassicurandola che il periodo di Tangentopoli era terminato e che la politica italiana era cambiata, pronta a tornare pi\u00f9 forte di prima. La paura dell'attrice di fronte al politico simboleggiava un timore pi\u00f9 grande, quello che dopo gli scandali la vecchia classe politica potesse rimanere la stessa, comportando di fatto il fallimento delle inchieste condotte all'inizio degli anni Novanta per smantellare il sistema generalizzato di corruzione e tangenti creato dalla precedente classe dirigente.\nOltre a quelle gi\u00e0 citate, Guzzanti interpret\u00f2 (una sola volta) anche l'imitazione del calciatore Roberto Baggio, in quel periodo protagonista di uno spot per la compagnia petrolifera dell'Ip. Ad esse si aggiungono quelle di Giampiero Mughini ed Umberto Bossi, quest'ultimo dipinto come un personaggio all'apparenza blasfemo e rivoluzionario, ma in realt\u00e0 schiavo del mezzo televisivo e dei suoi padroni. Nel frattempo prepar\u00f2 uno spettacolo teatrale con Marzocca, intitolato \"Millenovecentonovantadieci\", nel quale, oltre a presentare il suo abituale repertorio, svolse un'indagine sulle manie e i vizi dell'Italia che si preparava ad entrare nel terzo millennio. Lo spettacolo fu preparato nel 1995 e portato in scena nei teatri di tutta Italia l'anno successivo fino all'inizio del 1997.\nNella stagione 1995/1996, fece il suo esordio in Mediaset nella trasmissione della Gialappa's band \"Mai dire gol\", dove propose l'imitazione di Paolo Liguori, all'epoca direttore di \"Studio Aperto\". Intervistato dalla giornalista del \"Corriere della Sera\" Maria Volpe, Liguori rivel\u00f2 di non apprezzare la parodia per i toni a suo dire \u00abdispregiativi\u00bb usati dal comico romano nei confronti suoi e del telegiornale di cui era responsabile. Liguori rimase offeso anche dall'atteggiamento delle tre voci fuori campo della Gialappa's band, che secondo la sua opinione insultavano chi, come lui, aveva idee politiche diverse dalle loro. In una delle puntate della nuova edizione di \"Mai dire gol\", Guzzanti si travest\u00ec anche da Ugo Intini, interpretando un'ironica canzone su Tangentopoli: quella fu l'ultima apparizione nelle vesti del politico dell'ex-PSI.\nIn quell'edizione del programma Guzzanti port\u00f2 in scena anche il suo cavallo di battaglia \"Lorenzo\" ed Emilio Fede, con l'imitazione del quale il comico interveniva in trasmissione mediante collegamenti con lo studio del finto Tg4; al suo fianco l'immancabile \"Michelino\" (Marco Marzocca), un tenero bambino di otto anni figlio di Vittorio Cecchi Gori, rapito dallo stesso Fede per costringere l'imprenditore a cedere a Mediaset i diritti di trasmissione in esclusiva delle immagini delle partite di calcio.\nIl \"Pippo Chennedy Show\" e \"Quelo\".\nNel 1997 il gruppo di \"Avanzi\" e \"Tunnel\", privo per la prima volta dei \"Broncoviz\" e di altri componenti (Pierfrancesco Loche e Masciarelli), si arricch\u00ec di altri attori (tra i quali Ale e Franz, Neri Marcor\u00e8 e Francesco Paolantoni) e dopo tre anni di assenza torn\u00f2 in televisione con una nuova trasmissione, il \"Pippo Chennedy Show\". Trasmesso in prima serata su Rai 2, il programma si reggeva prevalentemente sulle gag dei fratelli Guzzanti. Il comico lanci\u00f2 nuovi e inediti personaggi, come il presentatore \"Pippo Chennedy\", Gianfranco Funari, del quale caricatur\u00f2 lo stile verbale, rendendolo ancor pi\u00f9 rozzo e volgare, Romano Prodi, Walter Veltroni, Fausto Bertinotti (protagonisti questi ultimi dei numerosi contrasti dentro la coalizione di centro-sinistra del governo Prodi I) e il santone \"Quelo\", profeta della nuova era informatica che si serviva di una connessione internet \"ante litteram\" per diffondere la \"parola\" di un semplice parallelepipedo di legno, simulacro di una divinit\u00e0, proposto come l'unico mezzo per combattere e sconfiggere il dolore e la violenza imperanti nel mondo moderno. La creazione di Corrado Guzzanti divenne in breve tempo molto nota, dando vita ad un tormentone lessicale durato a lungo e ritornato in auge anche qualche anno dopo, quando le affermazioni pi\u00f9 ricorrenti del personaggio, riproposto nel nuovo spettacolo \"L'ottavo nano\", erano ripetute dal pubblico in studio.\nNello stesso anno Corrado Guzzanti pubblic\u00f2 \"\u2026 La seconda che hai detto!\", volume nel quale raccolse le battute pi\u00f9 ricorrenti e famose del personaggio gi\u00e0 citato; nel 1998, invece, usc\u00ec nelle librerie \"Big Book\", comprendente i suoi due primi lavori e aggiornato con un nuovo capitolo, dal titolo di \"Pinocchio su Marte\", nella nuova pubblicazione del 2004. Poco dopo, insieme a Marco Marzocca, scrisse il copione della nuova pi\u00e8ce teatrale \"... La seconda che hai detto!\" (intitolata come uno dei tormentoni di \"Quelo\"), premiata con il \"Biglietto d'oro\" come spettacolo teatrale pi\u00f9 popolare della stagione 1997/1998. Torn\u00f2 poi al teatro Jovinelli, dove lavor\u00f2 ancora una volta insieme alla sua pi\u00f9 importante collaboratrice, Serena Dandini, da poco nominata direttore artistico della stessa struttura.\nSempre nel 1998 fu distribuito in alcune sale cinematografiche un film oggi semi-sconosciuto, \"Millenovecentonovantadieci\", la versione televisiva dell'omonimo spettacolo teatrale di un paio di anni prima. La pellicola, pubblicata in formato DVD nel luglio 2008 (per approfondire clicca qui), narrava la storia di un giovane (Corrado Guzzanti) scappato dal futuro che, per ottenere asilo politico, era costretto a raccontare ad un poliziotto (Marco Marzocca) il degrado culturale che avrebbe vissuto l'Italia nei decenni venturi, cambiando di continuo la propria personalit\u00e0 ed assumendo progressivamente quelle dei personaggi che avrebbero monopolizzato il mondo che sarebbe stato.\nQualche tempo dopo, fu chiamato dalla Dandini a partecipare come ospite speciale ad una puntata del suo nuovo show \"Comici\", trasmesso da Italia 1. Durante la serata in cui fu protagonista, Corrado Guzzanti interpret\u00f2 sul palco del programma alcuni dei suoi \"cavalli di battaglia\": Fausto Bertinotti, Gianfranco Funari, Emilio Fede, \"Brunello Robertetti\" (quest'ultimo proposto nello stesso anno anche ne \"La posta del cuore\", ideata dalla sorella Sabina) e il profeta \"Quelo\", messo alla prova sul piano filosofico da Franco Battiato, che lo sollecit\u00f2 per una sua personale interpretazione di un complicato distico - in lingua latina - di Alfano di Salerno. Il santone, visibilmente spiazzato dalle parole del cantautore, se la cav\u00f2 facendosi cambiare la domanda in un semplice \u00abche ore sono?\u00bb, rispondendo con finta aria di supponente superiorit\u00e0 intellettuale e chiedendo di andare avanti con le domande, facendo intendere di non aver tempo da perdere per questioni tanto banali.\nAll'inizio del 1999 Guzzanti scrisse il copione di un film drammatico dal titolo \"Und1c1 8ttavi\", ma il progetto si aren\u00f2 e non fu avviato alla produzione. Tuttavia, sui siti specializzati si pu\u00f2 trovare una \"scheletrica\" scheda della pellicola in questione, che avrebbe dovuto trattare la crisi di ideali della societ\u00e0 italiana nel passaggio dal secondo al terzo millennio.\nIn primavera conobbe Alex Britti e gli fece da spalla nel corso della tourn\u00e9e musicale estiva, irrompendo sul palco e interpretando alcuni \"classici\" del suo repertorio satirico quali \"Quelo\" e \"Lorenzo\".\n\"L'ottavo nano\" e l'impegno politico de \"Il caso Scafroglia\".\nIn autunno Guzzanti torn\u00f2 in televisione con Neri Marcor\u00e8 e la sorella Sabina, partecipando a \"L'ottavo nano\", trasmissione satirica condotta, come gli show degli anni precedenti, dalla Dandini. Nel programma, trasmesso come il \"Pippo Chennedy Show\" su Rai 2 e in prima serata, il comico offr\u00ec ai telespettatori delle nuove macchiette: l'imitazione del giornalista Gabriele La Porta e del leader politico della Margherita Francesco Rutelli, il \"Dottor Arm\u00e1\" (liberamente ispirato alla figura del televenditore di opere d'arte Francesco Boni), assieme al gi\u00e0 collaudato personaggio di \"Quelo\". Oltre a questi si ricorda anche \"Vulvia\", bionda e maggiorata presentatrice dell'immaginario canale di approfondimento culturale \"Rieducational Channel\", tormentata dalla passione per gli imbuti (storpiati in \"'mbuti\"). \"Imbuti\" \u00e8 anche il titolo che Guzzanti diede al suo nuovo libro, corredato di una videocassetta, in cui concentr\u00f2 quelle che a suo parere erano state le pi\u00f9 belle gag degli ultimi anni: dal poeta \"Brunello Robertetti\" al regista \"Rokko Smithersons\", dalla conduttrice \"Vulvia\" al santone \"Quelo\". Solo l'anno prima era uscito, edito da Baldini Castoldi Dalai, \"La seconda che hai detto! Il libro di Qu\u00e9lo e di altra gente in grossa crisi\". Il 18 aprile 2001 fu premiato insieme a Fiorello agli Oscar Tv come personaggio maschile televisivo dell'anno.\nNel 2002 Guzzanti realizz\u00f2 il suo primo progetto televisivo personale, \"Il caso Scafroglia\", un programma pseudo-giornalistico basato sulle indagini riguardo alla presunta scomparsa del signor Mario Scafroglia. Il conduttore, impersonato dallo stesso Guzzanti, questa volta senza l'ausilio di trucco o travestimenti, partendo dal \"caso\", si dilungava in digressioni andando ad analizzare la situazione politica italiana, in quel momento caratterizzata dalla presenza di Silvio Berlusconi alla presidenza del consiglio. Le varie riflessioni, sempre critiche, sull'attivit\u00e0 politica del governo erano intervallate dagli sketch del comico, che propose nel programma caricature come il \"Mafioso\", ritratto nella sua arroganza e nei suoi poteri per nulla affievoliti dal carcere (e dunque in aperta polemica con le presunte inefficienze dell'articolo 41 bis), la figura del \"Massone\", l'imitazione dell'allora Ministro delle Finanze Giulio Tremonti (presentato come uno scialacquatore del denaro pubblico e sfrenatamente dedito al gioco d'azzardo) e il gerarca fascista \"Barbagli\", leader di un manipolo di uomini partiti alla conquista del Pianeta rosso nella striscia satirica \"Fascisti su Marte\", trasmessa all'interno di ogni puntata. All'interno dello show, in onda in seconda serata su Rai 3 sino alla primavera del 2003, Guzzanti, attraverso l'uso della satira, critic\u00f2 aspramente il governo Berlusconi, colpevole a suo dire dello sfascio economico, politico e soprattutto culturale del Paese, destinato a subire una dittatura dolce.\nTerminato \"Il caso Scafroglia\", decise di raccogliere i contenuti pi\u00f9 significativi e divertenti della saga sull'invasione fascista di Marte in un cortometraggio di quarantacinque minuti, presentato nella sezione \"Nuovi Territori\" alla Mostra Internazionale d'Arte Cinematografica di Venezia del 2003.\n\"Parla con me\", \"Fascisti su Marte\" e il nuovo tour itinerante.\nDopo la fortunata parentesi della striscia satirica \"Il caso Scafroglia\", riconosciuta come uno dei momenti migliori di Rai 3 e di tutta la televisione degli ultimi anni, Corrado Guzzanti concentr\u00f2 i propri sforzi sulla lavorazione del suo secondo film, riducendo drasticamente le sue apparizioni in televisione. Realizz\u00f2 in tre anni la trasposizione cinematografica degli sketch sull'invasione fascista di Marte gi\u00e0 trasmessi in televisione, arricchita da scene girate tra il 2004 e il 2005 in una cava alla periferia di Roma e modificate digitalmente. Guzzanti fu poi ospite del divano del talk show \"Parla con me\", la nuova trasmissione di Serena Dandini, in sole due occasioni: la prima vestendo nuovamente i panni di Giulio Tremonti, la seconda irrompendo in studio a bordo di una camionetta e relativi squadristi, con la divisa di \"Barbagli\" e recitando un monologo sulla recente situazione politica italiana, dal punto di vista di una persona trasportata nel 2000 direttamente dal Ventennio. In un'altra puntata della trasmissione, la Dandini lanci\u00f2 un breve filmato contenente i \"dietro le quinte\" del nuovo film di Guzzanti \"Fascisti su Marte\", che si apprestava ad uscire al cinema con una versione di durata pi\u00f9 che doppia rispetto alla versione del 2003.\nLa pellicola, in gara alla Festa del cinema di Roma del 2006 nella sezione \"Extra\" e poi trasmessa sul grande schermo nello stesso anno, racconta l'invasione, da parte di un piccolo reparto di camicie nere, del pianeta rosso, abitato dai \"Mimimmi\", pietre rotonde alle quali \"Barbagli\" e i suoi uomini cercano inutilmente di imporre la propria autorit\u00e0. Guzzanti, regista e voce narrante del film (con il tipico stile di narrazione usato dai commentatori dei cinegiornali della EIAR del periodo della dittatura), aveva sfruttato le peripezie dei protagonisti per un'analisi finale delle reali differenze tra il regime di allora e la situazione politica corrente, sintetizzandola con le seguenti parole:\nSempre nel 2006 diede alle stampe due volumi, \"Il caso Scafroglia\" e \"Fascisti su Marte\", entrambi provvisti di libro e DVD, nei quali non inser\u00ec solo le versioni integrali delle sue creazioni, ma anche extra e contenuti speciali di vario genere.\nNel 2007 il film ottenne la candidatura al David di Donatello per la migliore canzone originale, vinto da \"La paranza\" di Daniele Silvestri, colonna sonora di \"Notturno bus\".\nAll'inizio del 2008 Corrado Guzzanti ha partecipato come guest star alla fiction Boris (serie televisiva prodotta da Sky-Fox), dove ha recitato nel ruolo di \"Mariano Giusti\", un attore in crisi che nella sit-com interpreta il ruolo del Conte malvagio nella metafiction \"Gli Occhi del Cuore 2\". Oltre al personaggio di \"Giusti\", il comico romano ha interpretato in \"Boris\" anche la parte di \"Padre Gabrielli\", un prete dallo spiccato accento napoletano e affiliato alla Camorra, che assiste \"Mariano\" sul set dal momento della sua conversione religiosa.\nAlla fine del 2008, in collaborazione con l'amico \"Lillo\" Petrolo, ha realizzato insieme a Victoria Cabello la parodia di un'esibizione live dei Ricchi e Poveri risalente al 1984, dove veste i panni del tastierista Franco Gatti; la scenetta \u00e8 stata poi usata come sigla di chiusura della trasmissione \"Very Victoria\", condotta dalla stessa Cabello e in onda su MTV.\nPer la stagione 2008/2009 del programma televisivo \"Parla con me\" era prevista la sua partecipazione saltuaria alla trasmissione, realizzatasi solo in una delle ultime puntate della serie, quando \u00e8 stato mandato in onda un nuovo \"sketch\" di Romano Prodi, tratto direttamente dallo spettacolo teatrale, dal titolo \"Recital\", che ha impegnato Guzzanti dal 3 aprile al 16 maggio 2009 in ventiquattro tappe in giro per l'Italia centro-settentrionale e durante il quale ha portato dal vivo nuove \"gag\" dei personaggi e delle parodie che lo hanno reso pi\u00f9 noto al pubblico televisivo. L'unica sostanziale novit\u00e0 introdotta da Guzzanti \u00e8 stata l'imitazione di Antonio Di Pietro, interpretata non dal vivo ma registrata e mostrata al pubblico mediante un maxischermo collocato sullo sfondo del palco.\nAd accompagnarlo nel tour, l'amico e collega Marco Marzocca, che ha interpretato i ruoli dello schietto e risoluto \"Ermes Cassiodoro\", del \"picciotto\" agli ordini del \"Mafioso\" e soprattutto - in una riedizione de \"Il caso Scafroglia\" - di \"Padre Federico\", e la sorella Caterina, nei panni di una tormentata Mariastella Gelmini, di una Miss Italia ignorante e di un angelo mendicante dall'accento est-europeo.\nIl \"tour\", aggiornato continuamente da Guzzanti a quelle che erano le novit\u00e0 politiche e sociali degli ultimi tempi, \u00e8 ripreso nella stagione autunnale 2009 e, dopo una breve interruzione a cavallo del 2010, \u00e8 terminato il 13 febbraio 2010.\nA fine anno pubblica \"Recital\", un libro contenente il testo dell'omonimo spettacolo e contenuti extra, assieme a 2 DVD.\nPer la sua attivit\u00e0 teatrale nel 2010 viene insignito con il Premio Satira Politica di Forte dei Marmi.\nNello stesso anno \u00e8 nel cast della commedia \"La passione\" di Carlo Mazzacurati, in cui interpreta l'attore e meteorologo \"Manlio Abbruscati\", ruolo per il quale viene candidato al Ciak d'Oro 2011 e al Premio Kineo \"Diamanti al Cinema Italiano\" come migliore attore non protagonista.\nIl 22 novembre 2010 \u00e8 ospite della terza puntata del programma \"Vieni via con me\" condotto da Fabio Fazio e Roberto Saviano, dove legge l\"'Elenco di battute che non aiuteranno questo programma\". La serata, con uno share del 31,6% e 9,7 milioni di spettatori, risulta essere quella con ascolti maggiori. In particolare, l'intervento di Guzzanti raggiunge un picco di oltre 11,09 milioni di spettatori e il 36% di share.\nIl 28 gennaio 2011 interviene telefonicamente nella trasmissione \"Parla con me\" di Serena Dandini imitando il direttore generale della Rai Mauro Masi, parodiando la telefonata che il dg aveva fatto la sera prima nella trasmissione \"Annozero\" di Michele Santoro e che aveva suscitato molte polemiche.\nIl ritorno in TV su Sky con \"Aniene\" e \"Dov'\u00e8 Mario?\".\nIl 10 giugno 2011 torna in TV dopo 9 anni su Sky Uno con \"Aniene\", programma di una sola puntata, costituito da sketch e dialoghi montati senza una vera e propria conduzione, accompagnato dall'amico e collega Marco Marzocca e da Max Paiella. Guzzanti ripropone personaggi gi\u00e0 noti come il \"Massone\", il \"Mafioso\" (che celebra i 150 anni della mafia anzich\u00e9 dell'unit\u00e0 d'Italia) e Antonello Venditti (che canta una nuova canzone intitolata \"L'esondazione dell'Aniene\"), ma anche nuovi personaggi come \"Aniene\" (che d\u00e0 il nome al programma), definito da Guzzanti \"un supereroe coatto\" mandato sulla Terra dal Padre per riportare l'ordine tra gli umani.\nIl programma ottiene un grande successo e viene riproposto nei giorni successivi in pillole di 8 minuti. A fine anno viene pubblicato il DVD \"Aniene. Troppi tuono \u00e8 come nessun tuoni\" con allegato il libro contenente il copione integrale del programma.\nIl 14 giugno del 2012 riparte sempre su Sky Uno con \"Aniene 2 - Molto rigore per nulla\", in cui spicca il ritorno di \"Lorenzo\" insieme al figlio \"Luco\", nuovo personaggio di Guzzanti ; cos\u00ec come era avvenuto per la prima edizione, il programma fa record di ascolti e ne viene pubblicato il DVD a fine anno.\nNel 2014 \u00e8 nel cast della commedia \"Ogni maledetto Natale\" del trio degli autori di \"Boris\" Ciarrapico-Torre-Vendruscolo, in cui, come tutti gli attori del film, interpreta due ruoli diversi nelle due famiglie protagoniste: lo zio \"Sauro\" della famiglia Colardo e il filippino \"Benji\" che lavora per la famiglia Marinelli.\nNel 2015 recita il ruolo del maresciallo dei carabinieri \"Carmelo La Mattina\" nel film \"A Bigger Splash\" di Luca Guadagnino.\nIl 25 maggio del 2016 torna in TV su Sky Atlantic con una serie di 4 episodi, \"Dov'\u00e8 Mario?\", scritta con Mattia Torre e diretta da Edoardo Gabbriellini, in cui Guzzanti interpreta un noto intellettuale snob, \"Mario Bambea\", che, dopo un grave incidente automobilistico, comincia ad essere affetto da uno sdoppiamento della personalit\u00e0, lasciando emergere sempre pi\u00f9 il suo alter ego \"Bizio Capoccetti\", comico coatto e volgare.\nLa serie viene promossa anche tramite due eventi di guerrilla marketing: le librerie Feltrinelli di Roma e Milano espongono un cartellone pubblicitario che pubblicizza la nuova opera \u00abworstseller\u00bb \"Le salamandre nella formaggia: pluralismo e pluralit\u00e0 delle sinistre dall'Olocene a Renzi, una terapia taumaturgica di gruppo, una parafrasi dell'uomo nell'oltrescimmia delle istituzioni\" di \"Mario Bambea\", ovviamente inesistente ; su \"laRepubblica\" viene pubblicato un editoriale supercazzola firmato sempre da \"Mario Bambea\", in realt\u00e0 scritto da Guzzanti in quello che \u00e8 lo stile dell'intellettuale da lui ideato.\nInoltre, dal 14 al 25 maggio, viene attivato sul canale 111 di Sky il canale \"Sky Mario HD\", in cui vengono trasmessi i lavori di Guzzanti (\"Fascisti su Marte\", \"Recital\", \"Aniene\", \"Ogni maledetto Natale\", \"Boris\", i \"Simpson\"), pezzi inediti in cui il comico veste i panni di \"Aniene\", \"Vulvia\" e \"Lorenzo\", titoli scelti da Guzzanti e altro.\nIl 14 gennaio 2017 \u00e8 ospite insieme a Serena Dandini della prima puntata dello show di Gigi Proietti \"Cavalli di battaglia\" su Rai 1, dove ripropone \"Quelo\", \"Lorenzo\" e \"Brunello Robertetti\".\nNel 2018 entra a far parte del cast della serie \"I delitti del BarLume\" (arrivata alla quinta stagione), dove interpreta l'assicuratore veneto \"Paolo Pasquali\".\n\"Propaganda Live\", \"La TV delle ragazze\" e \"Stati generali\".\nIl 9 marzo del 2018 \u00e8 ospite di \"Propaganda Live\" su La7 per commentare le elezioni nei panni di \"Padre Pizzarro\" intervistato da Andrea Purgatori.\nIl 29 novembre 2018 \u00e8 ospite dell'ultima puntata de \"La TV delle ragazze - Gli Stati Generali 1988-2018\" di Serena Dandini, in cui veste i panni del poeta \"Brunello Robertetti\".\nIn questa occasione promuove il film \"La prima pietra\" di Rolando Ravello, in cui interpreta il preside di una scuola elementare alle prese con l'organizzazione della recita di Natale multireligiosa in una scuola multietnica. Per questa interpretazione viene candidato ai Nastri d'argento 2019 come migliore attore di commedia.\nNel 2019 vince il Premio alla carriera Premio Satira Politica di Forte dei Marmi, con la seguente motivazione:\nIl 5 dicembre 2019 \u00e8 ospite della terza puntata di \"Stati generali\" di Serena Dandini, in cui torna a vestire i panni di \"Brunello Robertetti\".\nNel 2020 \u00e8 nel cast de \"La concessione del telefono - C'era una volta Vigata\", in cui interpreta il prefetto \"Marascianno\", un dietrologo complottista.\nNello stesso anno recita nel cortometraggio \"Stardust\" di Antonio Andrisani nel ruolo di un regista che realizza un film di successo impossessandosi dell'idea di un'altra persona; per questa interpretazione vince il Premio Canale Europa.Tv come migliore attore al Cortinametraggio 2020.\nDall'8 maggio 2020 torna in TV su La7 a \"Propaganda Live\", per cui realizza dei filmati da casa nei panni dei suoi celebri personaggi alle prese con l'emergenza Coronavirus: \"Lorenzo\" col figlio \"Luco\", \"Aniene\" e \"Vulvia\".\nIl 31 dicembre 2020 torna a \"Propaganda Live\" nella puntata speciale di Capodanno nelle vesti di \"Brunello Robertetti\", che d\u00e0 la sua visione del 2020.\nNel 2021 \u00e8 guest star dell'ultima puntata della serie \"Speravo de mor\u00ec prima\", dove interpreta un prete che deve celebrare il matrimonio tra due tifosi romanisti contemporaneamente all'ultima partita di Francesco Totti. Nello stesso anno \u00e8 nel cast de \"La Befana vien di notte 2 - Le origini\", in cui interpreta Papa Benedetto XIV.\nPersonaggi.\nDal 1990 ad oggi Corrado Guzzanti ha portato sugli schermi televisivi e sui palchi dei teatri italiani pi\u00f9 di quaranta personaggi, da suddividere in parti pressoch\u00e9 equivalenti tra parodie di persone esistenti e macchiette originali.\nLibri.\nGuzzanti ha scritto fino ad ora cinque libri e sette volumetti a corredo del supporto visivo (VHS o DVD) dei suoi spettacoli e contenenti brevi commenti dell'autore e i copioni di ciascun opera. I suoi lavori sono stati pubblicati dalle case editrici Baldini &amp; Castoldi, Mondadori, BUR, Feltrinelli e Fanucci:\n\"Il libro de Kipli\".\nPubblicato dalla casa editrice \"Baldini &amp; Castoldi\" nel 1992, questo libro, che non supera le cento pagine, contiene una raccolta di poesie scritte \u00abmolti secoli fa\u00bb dal fantomatico \"Kipli\", un poeta ottomano del quale Guzzanti, nei panni di \"Rokko Smithersons\", era solito declamare alcuni versi nello studio di \"Avanzi\".\nNell'introduzione al libro il comico ha scritto:\nNel volume sono antologizzati quaranta componimenti e alcuni aforismi, incentrati su temi di stringente attualit\u00e0 tra cui il razzismo, la prostituzione, la politica e l'economia. Le poesie sono state raccolte in modo tale da non accavallarsi; terminata una poesia, anche nella parte iniziale di una pagina, bisogna voltare quella successiva per passare ad un'altra poesia - espediente pensato da Guzzanti perch\u00e9 il lettore possa focalizzare la sua attenzione su ciascuna di esse. Il testo iniziale di ogni carme \u00e8 \u00abverboso e faticoso\u00bb, ma non va saltato per comprendere al meglio il capovolgimento finale, che ribalta, con una tecnica usata da molti comici, ci\u00f2 che si \u00e8 affermato in precedenza o lo si esagera per cogliere il lettore di sorpresa.\nLe massime di cui si parla in precedenza servono ad alleggerire il carico della parte in rima e risalgono, da quanto scrive Guzzanti all'inizio del libro, al \u00abperiodo ingrato\u00bb di \"Kipli\", quando quest'ultimo esercitava la professione di scrittore di biglietti per cioccolatini, con uno stile pungente e dissacrante, molto apprezzato dai proprietari della fabbrica. I testi erano per\u00f2 cos\u00ec feroci da innescare spesso, tra gli innamorati che si scambiavano a vicenda il dolcetto, furibondi litigi che terminavano sempre con la \u00abstrage di San Valentino\u00bb (evidente riferimento all'omonimo massacro compiuto dagli uomini di Al Capone ai danni della banda di Hugs Moran nel 1929), nella quale gli amanti si crivellavano i corpi con pallottole di cacao.\n\"La seconda che hai detto!\".\nScritto e pubblicato nel 1997, il libro \u00e8 costituito da 132 pagine tra le quali si ripartiscono le battute pi\u00f9 esilaranti e divertenti di \"Quelo\", il profeta \"new-age\" che al \"Pippo Chennedy Show\", \"sconvolgendo\" le menti e le idee dei telespettatori pi\u00f9 perbenisti, aveva cercato di rispondere alle domande sui misteri inestricabili della vita umana col suo stile tipicamente ironico, spicciolo e sbrigativo. Il libro \u00e8 costituito non soltanto dalle espressioni tipiche pronunciate dal personaggio, ma anche da un lungo elenco di dialoghi, nei quali si alternano le domande rivolte al santone e le risposte \"nonsense\" di quest'ultimo, volutamente assurde o destinate a capovolgere la concezione comune dei fatti a proposito dei quali la macchietta viene interrogata (come quando afferma che \u00abl'uomo non pu\u00f2 discendere dalla scimmia; forse solo il bambino pu\u00f2 scendere\u00bb da essa \u00abse \u00e8 molto grossa\u00bb). Tra i motti pi\u00f9 ricorrenti di \"Quelo\", \u00abLa seconda che hai detto!\u00bb e \u00abC'\u00e8 grossa crisi!\u00bb, che ritornano inesorabilmente in moltissime \"spiegazioni\".\n\"Big book\".\nQuesto volume risale al 1998 e incorpora i due lavori precedenti, unificando in un singolo tomo le originali poesie \"de Kipli\" e le taglienti affermazioni di grande attualit\u00e0 di \"Rokko Smithersons\", agli effervescenti motti di spirito del guru con il camice bianco.\n\"La seconda che hai detto! Il libro di Quelo e di altra gente in grossa crisi\".\nQuesto libro (l'ultimo scritto da Guzzanti per \"Baldini &amp; Castoldi\"), \u00e8 frutto di un sostanziale rimescolamento dei contenuti di \"La seconda che hai detto!\", l'\"antologia di \"Quelo\"\" pubblicata nel 1997. Il numero delle pagine \u00e8 praticamente lo stesso (la nuova versione, uscita nel 2001, presenta una sola pagina in meno rispetto all'edizione di quattro anni prima) e rimangono immacolate le sezioni pi\u00f9 importanti; stessa cosa per gli aforismi, che subiscono lievi modifiche di forma senza che ne venga intaccata l'incisivit\u00e0. Altri detti, come \u00abmettetevi il preservativo senza pronunciarlo\u00bb e \u00abnon rimandare a domani quello che puoi fare dopodomani\u00bb, subiscono un semplice copia-incolla.\n\"Imbuti\".\n\"Imbuti\" \u00e8 il titolo del quinto libro di Guzzanti, il primo ad essere corredato di un supporto video (formato VHS) montato direttamente dal comico, contenente le performance pi\u00f9 divertenti dei personaggi portati in televisione negli ultimi dieci anni - da \"Avanzi\" a \"L'ottavo nano\": \"Rokko Smithersons\", \"Vulvia\", \"Brunello Robertetti\" e le parodie di Antonello Venditti, Francesco Rutelli e altri ancora. Il libretto che si trova all'interno della confezione \u00e8 di 111 pagine e contiene diversi copioni dei testi originali scritti da Guzzanti.\n\"Lorenzo e la maturit\u00e0. Come secernere agli esami\".\n\"Lorenzo e la maturit\u00e0. Come secernere agli esami\" \u00e8 il titolo di un cofanetto, pubblicato dalla BUR senza filtro nel 2005, contenente il meglio della trasmissione \"\" (datata giugno 1993), sia su supporto cartaceo che video. Infatti, al DVD di durata complessiva di 123 minuti (con un quarto d'ora di materiale inedito, frutto di un nuovo confronto tra studente e insegnante di sostegno), si aggiunge un libretto di 160 pagine che si suddivide in pi\u00f9 parti e che si apre con l'intervista della giornalista Elena Sani a Guzzanti e Serena Dandini, i quali, a distanza di dodici anni, raccontano le origini del personaggio (\"Lorenzo\") e i successivi sviluppi che ne hanno definito la precisa identit\u00e0.\nTerminata l'introduzione, il lettore incontra un \"breve glossario gergale\", che raccoglie i termini e le espressioni caratteristiche di \"Lorenzo\" e fa un riassunto del curioso lessico da lui abitualmente parlato. A questo punto inizia la parte centrale del libro, costituita dai testi delle gag del personaggio ad \"Avanzi\" e a \"\", con una lieve differenza tra le due trasmissioni, dal momento che solo nel secondo caso intervengono con qualche sporadica battuta altri interpreti (gli amici del personaggio). Le sezioni seguenti comprendono, in ordine di lettura, i testi delle canzoni \"Muco nasale\" e \"Modella\", interpretate \"una tantum\" in studio dalla macchietta; i copioni dei due interventi di \"Lorenzo\" nelle trasmissioni successive \"Tunnel\" e \"Pippo Chennedy Show\" (in una nota si racconta che a \"Tunnel\" lo sketch, nel quale il personaggio doveva irrompere sul palco alla fine dell'esibizione dei Nirvana, fu rovinato da un improvviso \"ripensamento\" dei componenti della band); un \"racconto pulp\" dove \"Lorenzo\" racconta con un italiano molto zoppicante l'uccisione di una donna e del figlio, padrone del bar dove si consuma la \"tragedia\"; infine, prima dell'appendice finale sono riportate due digressioni, ad opera di Marco Lodoli e Valeria Parrella, dove viene compilato un resoconto sul significato del personaggio, cosa rappresenta e come \u00e8 riuscito Guzzanti ad illustrare con esso il carattere e il modo di fare dei giovani di oggi.\n\"Il caso Scafroglia\".\nDal titolo dell'omonima trasmissione di Raitre, \"Il caso Scafroglia\" \u00e8 costituito da un cofanetto con un libro (108 pagine) e due DVD di 240 minuti complessivi, nei quali si trovano gli sketch pi\u00f9 divertenti e graffianti del programma. La pubblicazione \u00e8 stata curata dalla BUR senza filtro e risale ai primi mesi del 2006, poco tempo prima che il comico terminasse di completare la preparazione del suo primo film importante, \"Fascisti su Marte\". Protagonisti di questo \"best of\" non sono soltanto le sagome di Guzzanti, ma anche i vari personaggi interpretati da Marco Marzocca e Caterina Guzzanti, che rientravano nel Cast ufficiale della trasmissione e che il comico ha voluto ringraziare per la collaborazione. Infine, buona parte degli spezzoni inseriti nel supporto video vertono su temi di attualit\u00e0 politica, che Guzzanti ha voluto far prevalere per realizzare un'analisi, il pi\u00f9 possibile completa e aderente alla realt\u00e0, dell'Italia e dello scenario internazionale tra il 2002 e il 2003.\n\"Fascisti su Marte\".\n\"Fascisti su marte\" \u00e8 il titolo del cofanetto edito dalla BUR nel 2007 e contenente, nello stesso formato delle opere precedenti di Guzzanti, un DVD (il film \"Fascisti su Marte\" uscito al cinema l'anno precedente) e un libro di 48 pagine con numerose foto del set di registrazione e le bozze originali realizzate dall'addetto alla cura degli effetti speciali. Per quanto riguarda il DVD, non contiene soltanto il film, ma anche diversi \"extra\" tra cui i dietro le quinte, le \"papere\" degli interpreti e un video nel quale l'azienda incaricata di effettuare le modifiche a livello digitale, illustra allo spettatore le tecniche grafiche utilizzate per costruire con il computer il paesaggio spaziale al di sopra dei protagonisti e l'astronave da loro utilizzata per compiere il viaggio extraterrestre.\n\"Millenovecentonovantadieci\".\n\"Millenovecentonovantadieci\" \u00e8 il titolo del quarto ed ultimo cofanetto prodotto e distribuito dalla \"BUR senza filtro\". Pubblicato nel luglio 2008, contiene la registrazione dell'omonimo spettacolo teatrale tenutosi nel 1997 presso il Teatro del Giglio di Lucca, citato in pi\u00f9 occasioni da Marco Marzocca e Guzzanti, gli unici interpreti dello show, che dura tra tutto 150 minuti e nel quale Guzzanti porta in scena i suoi personaggi pi\u00f9 noti al pubblico, compresa la \"triade\" dei giornalisti \"showmen\" Gianfranco Funari, Emilio Fede e Paolo Liguori.\nCome consuetudine, all'interno della custodia si trova, oltre al DVD, un libro di 76 pagine, dedicato alla memoria dell'autore televisivo Roberto Dan\u00e8, preceduto da un'introduzione firmata dallo stesso Guzzanti, che ringrazia Serena Dandini per la collaborazione per i testi dello spettacolo e confessa che quest'ultimo \u00e8 nato \u00abpi\u00f9 per necessit\u00e0 che ispirazione\u00bb, dovendo \u00abfronteggiare affitto e bollette\u00bb. Il resto del libretto contiene il copione dello spettacolo teatrale, nel quale si riscontrano diverse incorrispondenze tra testo e DVD, date per scontate da Guzzanti che nel prologo del libro scrive:\nL'incongruenza pi\u00f9 evidente riguarda l'ultima parte del copione, il quale narra il dialogo tra il poliziotto e \"Quelo\" che manca invece nel DVD, la cui ultima scenetta ha come protagonista \"Lorenzo\" che tenta col suo stile inconfondibile di superare con un voto positivo l'interrogazione di Dio per avere in premio una donna con la quale ripopolare il mondo; infatti il personaggio era rimasto l'unico sopravvissuto del genere umano dopo che si era scatenato sul pianeta il diluvio universale.\n\"Recital\".\n\"Recital\" \u00e8 un cofanetto distribuito da Feltrinelli nel 2010 comprendente 2 DVD della durata complessiva di 171 minuti (che contengono la registrazione dell'omonimo spettacolo teatrale) e un libro di 112 pagine con il copione integrale e altri scritti.\n\"Aniene. Troppi tuono \u00e8 come nessun tuoni\".\n\"Aniene. Troppi tuono \u00e8 come nessun tuoni\" \u00e8 un cofanetto distribuito da Feltrinelli nel 2011 comprendente un DVD del programma \"Aniene\" e un libro contenente il copione integrale del programma e una selezione della rassegna stampa.\n\"Parola di Corrado\".\n\"Parola di Corrado\" \u00e8 una raccolta delle migliori battute dei personaggi di Guzzanti e contiene anche il copione integrale di \"Aniene 2 - Molto rigore per nulla\". \u00c8 stato distribuito da Fanucci nel 2012.\nCinema.\nLa carriera cinematografica di Corrado Guzzanti si basa principalmente su due pellicole (\"Millenovecentonovantadieci\" e \"Fascisti su Marte\") risalenti rispettivamente al 1998 ed al 2006, nelle quali ha recitato nel ruolo di protagonista. Nel caso di \"Fascisti su Marte\", Guzzanti ha esordito come regista, curando anche la produzione e la sceneggiatura del film.\nStile.\nSatira e comicit\u00e0.\nLa complessit\u00e0 della definizione della satira \u00e8 un fattore costante e antico quanto la satira stessa. Si potrebbe spiegare come \u00abespressione di giudizi critici su qualunque aspetto della societ\u00e0 attraverso il linguaggio dell'umorismo, in tutte o in una qualunque delle sue declinazioni, grafica, letteraria, musicale o attoriale\u00bb.\nSecondo Corrado Guzzanti il tentativo di normare questa espressione creativa pu\u00f2 rivelarsi un'arma a doppio taglio, divenendo, da impulso scaturito da una sana \u00abcuriosit\u00e0 filosofica\u00bb, una ricerca per stabilire cosa la satira non \u00e8, di porre paletti da utilizzare a scopo censorio, con un meccanismo di provata efficacia quale l'affermare che in talune circostanze la satira \u00e8 uscita dalla \"norma\" e per questo \u00e8 mal fatta, quindi censurabile. Cos\u00ec come il lavoro mal realizzato di un artigiano viene contestato sulla base di un progetto precedente, un'espressione di comicit\u00e0 satirica pu\u00f2 essere censurata o bandita sulla base di canoni gi\u00e0 configurati: \u00e8 con questo paragone che Guzzanti esprime la sua diffidenza nei confronti di qualsiasi definizione della satira.\nEssa \u00e8 inevitabilmente di parte; infatti, recitando un brano di satira, ogni attore esprime sul fatto di cui parla un chiaro punto di vista, che dipende dalle sue idee e dal suo carattere. Per questo motivo \u00e8 inutile chiedere ad un autore satirico di colpire indifferentemente a destra e a sinistra, poich\u00e9 in questo campo non avrebbe senso \u00abintavolare trattative per concordare una prestazione graduale di se stessi\u00bb. La questione dell'imparzialit\u00e0, quindi, non sussiste nell'ambito della satira, che non pu\u00f2 essere slegata dalla critica sociale, la principale componente, ma non l'unica, che la differenzia dalla comicit\u00e0. Quest'ultima, infatti, \u00e8 nettamente distaccata dalla satira per diversi motivi.\nInnanzitutto, la comicit\u00e0 \u00e8 fine a se stessa e punta a far scaturire la risata nello spettatore senza ulteriori obiettivi; dunque, non ha conseguenze di nota e ogni battuta viene subito \u00abassimilata\u00bb dall'ascoltatore, non proponendo alcuno spunto di riflessione. Il comico \u00aballa \"Zelig\"\u00bb \u00e8 per Guzzanti un semplice intrattenitore che non sfrutta appieno le sue potenzialit\u00e0 e si limita all'utilizzo dei meccanismi consolidati della comicit\u00e0, come la semplicistica caricaturizzazione dei difetti (molto spesso, banalmente, quelli fisici), pi\u00f9 facilmente riconoscibili del potente o famoso di turno, oppure delle pi\u00f9 insolite ma riconosciute abitudini che la societ\u00e0 ha fatto proprie; fin quando un attore basa la sua esibizione su queste strutture generiche e superficiali, questo riscontrer\u00e0 nel gruppo sociale o dell'individuo che viene satirizzato una forma di approvazione. L'oggetto della satira sa di non ricevere critiche che possano intaccare la sua reputazione e ne gode perch\u00e9 questo tipo di comicit\u00e0 riesce ad \u00abumanizzarlo ed assolverlo\u00bb.\nPer sintetizzare il concetto, nel 2007 Guzzanti ha detto: \u00abSe l'unica cosa che ho da dire di Berlusconi \u00e8 che \u00e8 basso non faccio bene il mio mestiere...\u00bb.\nScopo della satira \u00e8, al contrario, \u00abesprimere ed articolare una critica\u00bb per stimolare le coscienze del pubblico e portarlo ad una maggiore consapevolezza attraverso diversificati punti di vista riguardo ad un fatto o ad una decisione, che comporti conseguenze nella societ\u00e0 alla quale appartiene. Fare satira \u00e8 un \u00abvalore necessario\u00bb che deve proporre spunti di riflessione ad ogni persona, di qualunque corrente di pensiero o colore politico. Al contrario di quanto pensano la sorella Sabina e Beppe Grillo, per Corrado Guzzanti l'attivit\u00e0 satirica non si deve prefiggere obiettivi di tipo politico, anche perch\u00e9 \u00abcon la satira non si spostano voti\u00bb ed essa deve stare molto attenta al modo con cui si trasmette un messaggio, in quanto \u00e8 reale il rischio di scivolare nell'ambiguit\u00e0 ed essere criticati per una parolaccia o per un giudizio troppo pesante.\nCos\u00ec come la posizione di Guzzanti sulla necessit\u00e0 di codificare in qualche modo la satira \u00e8 fortemente scettica, allo stesso modo dubita di chi difende la satira sempre e comunque, di chi non la considera sufficientemente pungente se non ferisce od offende, ritenendo falsa questa equazione. Offendendo e denigrando non \u00e8 detto che si faccia buona satira. L'autore satirico deve articolare la critica desiderata pensando con grande attenzione alle conseguenze che possono scaturire, andando ad inficiare e distorcere il risultato del lavoro. Il fine ricercato da Guzzanti \u00e8 proprio quello di non cercare affannosamente un effetto, una conseguenza pratica, ma quello di esprimere una critica e stimolare la consapevolezza.\nPer Guzzanti l'autore satirico raggiunge il suo obiettivo quando riesce a sintetizzare con un gesto o una battuta un elemento caratterizzante che tutti percepiscono ma non riescono a mettere a fuoco. Questo aspetto tecnico della satira \u00e8 efficace in quanto porta il pubblico ad interrogarsi sulle reali ragioni che lo hanno indotto a sorridere, in questo modo si innesca un meccanismo interpretativo di codifica del messaggio che gli \u00e8 stato comunicato. Questo processo porta alla realizzazione di ci\u00f2 che \u00e8 stato detto in precedenza: ogni spettatore, indotto dalla curiosit\u00e0 del conoscere se la sua stessa interpretazione della battuta \u00e8 stata condivisa dagli altri spettatori, e se hanno dato ad essa lo stesso significato, ne discute con gli altri e facendo questo attiva una riflessione, realizzando in toto l'obiettivo dell'autore satirico di stimolare le coscienze di chi lo ascolta.\nCorrado Guzzanti non condivide l'umorismo di tipo cabarettistico di trasmissioni come \"Zelig\" e \"Colorado\", in cui prevale il modello di \u00abcomico da consumo\u00bb, tanto meno apprezza quello di Adriano Celentano da lui denominato \"celentanismo\", che ritiene abbia come protagonisti \u00abshowmen con eccessi narcisistici\u00bb. Per promuovere la creativit\u00e0 bisogna abbandonare la figura del comico che ci fa fare quattro risate, parlando di temi popolari e neutri, come il calcio, il sesso ed il traffico ed invece, sostenere artisti come Maurizio Crozza, Neri Marcor\u00e8 Gene Gnocchi, Daniele Luttazzi, Paola Cortellesi, e la sorella Caterina, che suscitano l'ammirazione del comico romano ed incarnano alla perfezione il modello di satira che lo ispira maggiormente. Guzzanti ha avuto parole di stima anche nei confronti del trio Aldo, Giovanni e Giacomo, dalla comicit\u00e0 \u00abmoderna e unica\u00bb.\nPreparazione per gli spettacoli e stile delle parodie.\nCorrado Guzzanti prepara ogni sua interpretazione con grande cura dei dettagli; ogniqualvolta Guzzanti lavora alla costruzione di un nuovo personaggio (seguendo un metodo caro a molti colleghi imitatori), per approfondirne le dinamiche mentali - con l'intento di una vera e propria ricerca psicologica - ne studia attentamente le registrazioni, cos\u00ec da svilupparne al meglio la personalit\u00e0. Questa fase viene ancora prima dell'analisi dei gesti e delle espressioni pi\u00f9 ricorrenti della personalit\u00e0 da parodiare, poich\u00e9 lo scopo di Guzzanti non \u00e8 assomigliarle il pi\u00f9 possibile, ma adoperare alcune componenti del personaggio per sintetizzare un clone, che in seguito l'attore modella come una creatura propria. Usando le parole dello stesso Guzzanti, il personaggio viene \u00abspulciato e masticato\u00bb, e l'insieme di tutte queste azioni costituisce un rituale necessario per impossessarsi del modo di essere della \"vittima\", la quale, nella seconda e ultima fase, viene fornita di uno o pi\u00f9 elementi di novit\u00e0 che l'arricchiscono artisticamente rendendola, agli occhi dello spettatore, originale e differente e allo stesso tempo riconoscibile.\nNel momento di redigere il copione di uno sketch, Corrado Guzzanti scrive un testo unitario e racchiuso tra un inizio e una fine ben chiari. Molte battute e gag vengono pensate per essere inserite in un momento ben preciso della rappresentazione, definendone cos\u00ec i tempi comici; in questo modo si crea una struttura in cui viene lasciato dello spazio all'improvvisazione, che secondo il comico \u00e8 importantissima in quanto arricchisce il pezzo con ulteriori spunti e ne scongiura la parvenza di meccanicit\u00e0 che lo farebbe scivolare nello scontato e nel noioso.\nIn seguito, a seconda del ruolo, cambia il grado di memorizzazione del testo; quando la macchietta deve sostenere un dialogo con un interlocutore (per esempio, tutte le volte che nei panni di un personaggio, Guzzanti viene intervistato da Serena Dandini) \u00e8 fondamentale ripetere con estrema precisione la frase come era stata inserita nel discorso, (anche se questo porta una forte riduzione della possibilit\u00e0 di digressioni estemporanee) per non rischiare asincronie e nonsensi che porterebbero la battuta immediatamente successiva all'incomprensione e al fallimento.\nIl comico \u00e8 molto duttile nella scelta dei personaggi, per la maggior parte legati all'attualit\u00e0 e tratti tutti dal mondo della cultura, della politica, della televisione o del costume. Tuttavia, da molti anni sceglie preferibilmente il terreno della satira politica (Walter Veltroni, Romano Prodi, Fausto Bertinotti), che preferisce alleggerire usando toni pacati e sempre rispettosi del personaggio imitato, senza scadere in insulti e inutili offese e anzi, attirandosi qualche volta la \"simpatia\" dell'interessato, come avvenuto per gli ultimi due. Naturalmente, i riferimenti agli avvenimenti politici del periodo sono numerosi e servono ad inquadrare i contorni cronologici della macchietta, che analizza gli eventi descrivendo quadretti in cui compaiono i protagonisti del momento.\nLe volgarit\u00e0 fanno raramente parte dei manoscritti di Guzzanti, che evita quasi sempre la battuta con la \"parolaccia\" improvvisa, usualmente molto efficace a suscitare la risata dell'ascoltatore. La tecnica pi\u00f9 usata da Guzzanti \u00e8 quella del paradosso, che consiste nel ribaltare il concetto espresso dando una conclusione opposta a quella che ci si aspetta, andando quindi contro l'uso comune del concetto stesso. Per quanto riguarda l'aspetto conferito al personaggio, Guzzanti vi ripone grande attenzione e, se l'originale si distingue per qualche stranezza nei movimenti e nei gesti, il comico cerca di esagerare queste caratteristiche, secondo i classici canoni della caricatura. Il trucco, per il quale si serve di appositi collaboratori, \u00e8 molto curato e ad esso abbina una gestualit\u00e0 altrettanto appropriata. Fortemente esplicativo \u00e8 l'esempio dell'imitazione di Gianfranco Funari, nella quale il movimento delle mani e delle dita \u00e8 continuo e fedele all'originale.\nL'approccio di Guzzanti al proprio lavoro \u00e8 molto scanzonato; bench\u00e9 fare umorismo sia arte, l'attore concepisce la comicit\u00e0 come la capacit\u00e0 di divertire gli altri e se stessi: egli \u00e8 un \u00abclown dei nostri tempi, capace di strappare sempre e comunque una risata\u00bb. Una capacit\u00e0 che per\u00f2 non deve essere sfruttata con un eccessivo presenzialismo. L'attore, infatti, rifiuta di apparire continuamente sul piccolo schermo, volendo cos\u00ec evitare il rischio di sovraesporsi causando noia al pubblico. L'attore definisce questo comportamento come \u00abteoria dell'assenza\u00bb, secondo la quale, restando per lungo tempo lontani dai palcoscenici dei teatri e della televisione, l'affetto e le aspettative dei fan crescono sempre di pi\u00f9 e paradossalmente la celebrit\u00e0 ne esce rafforzata.\nPensiero.\nInteressi in materia di musica, fumetti e cinema.\nCorrado Guzzanti, pur non avendo mai studiato musica, sa improvvisare al pianoforte e alla tastiera, come dimostrato nelle gag in cui ha imitato Antonello Venditti. Fin dall'infanzia ha avuto la passione della musica classica e uno dei suoi compositori preferiti \u00e8 Gustav Mahler, mentre la musica leggera l'ha conosciuta relativamente tardi.\nA otto anni era autore di una striscia a fumetti che aveva come protagonista un dinosauro buono chiamato \"Buonannosauro\", dal momento che le creature preistoriche avevano attirato immediatamente la sua attenzione. I fumetti preferiti della sua adolescenza erano quelli pubblicati su M\u00e9tal Hurlant. A sedici anni coltivava il sogno di diventare da adulto disegnatore professionista di fumetti di fantascienza, ma dopo che la rivista a cui aveva mandato alcuni disegni per esaminarli non gli rispose mai, abbandon\u00f2 il disegno per riprenderlo poi ai tempi di \"Avanzi\" quando, a lato di ogni copione, lasciava uno spazio per il \"fumettume\".\nPer quanto riguarda il cinema, Guzzanti apprezza il genere della commedia all'italiana e stima attori come Alberto Sordi, Nino Manfredi, Marcello Mastroianni e in campo internazionale, Michael Caine. Ha dichiarato in un'intervista di avere visto cento volte il film \"Riusciranno i nostri eroi...\" e lo rifarebbe fino alla morte.\nLa sfida personale alla TV spazzatura.\nLa posizione di Corrado Guzzanti rispetto alla qualit\u00e0 della televisione italiana attuale, sia pubblica che privata, risulta essere critica. Analizzando realisticamente e con un velo di rimpianto l'impossibilit\u00e0 di tornare ad essere una tv educativa, definisce come \u00abdiabolico\u00bb il riuscire a renderla \u00abaddirittura diseducativa\u00bb. La propria analisi si sofferma anche sulla sua percezione del pubblico, sentito come anestetizzato dalla carenza di stimoli, normalmente veicolati da offerte differenziate del prodotto televisivo, ma comunque bramoso di risvegliarsi con produzioni non uniformate, omogeneizzate.\nSecondo l'attore, le responsabilit\u00e0 vanno ripartite in parti uguali tra Rai e Mediaset, che \u00abimpostano un modello di tv al ribasso\u00bb in una concorrenza che non lascia spazio a digressioni creative, trasmettendo invece programmi \u00abdegradanti\u00bb per l'educazione dei ragazzi; a tal proposito, Guzzanti afferma che, se avesse un figlio, preferirebbe che guardasse cassette porno o che fosse un \u00abteppistello\u00bb piuttosto che guardare in tv i reality show, ritenuti pericolosi perch\u00e9 \u00abesercitano un'azione depressiva\u00bb. Considerando la propria posizione consapevolmente pessimista, l'attore romano ritiene che, generalmente, il pubblico televisivo sia sprofondato in questi anni in un \u00abamarissimo e malinconico\u00bb letargo e dia pochissimi segni di risveglio, anche se, come gi\u00e0 detto, ne percepisce una latente voglia di riscatto. Sempre nell'analisi della situazione, Guzzanti arriva a considerare l'ignoranza come caratteristica onnipresente nei programmi televisivi e che \u00abda handicap \u00e8 stata promossa a modello di vita\u00bb.\nUna soluzione per combattere la piatta uniformit\u00e0 della televisione, condizionata dalle pressioni politiche e interessata unicamente all'audience e ai profitti ricavati dalla pubblicit\u00e0, risulta essere, per Guzzanti, il tentare di \u00abbypassare\u00bb la tv con l'utilizzo dei vecchi ma sempre solidi mezzi di comunicazione, come spettacoli teatrali e libri, con lo scopo di raggiungere il pubblico che non riesce ad accontentarsi delle produzioni televisive attuali. Con queste finalit\u00e0, in collaborazione con il gruppo editoriale della BUR, Guzzanti ha contribuito a creare una collana editoriale, la \"senzafiltro\", che pubblica su supporto cartaceo o digitale le opere di attori professionisti (e spesso di idee riformiste) che, oscurati, epurati o semplicemente ignorati dai consueti canali televisivi, vogliono rivolgersi ad un pubblico pi\u00f9 ampio, numericamente e ideologicamente, di quello che si incontra a teatro. Lo scopo di questo progetto \u00e8 costruire un punto di riferimento per questa parte di pubblico e allestire cos\u00ec un \u00abanticontenitore\u00bb che dia la possibilit\u00e0 a personalit\u00e0 dello spettacolo di esibirsi liberamente, senza timore di incorrere nella censura.\nNel 1996, Corrado Guzzanti attacc\u00f2 pubblicamente le trasmissioni televisive della domenica pomeriggio (non cit\u00f2 testualmente \"Domenica In\" e \"Buona Domenica\", bench\u00e9 si riferisse chiaramente ad esse), accusandole di generalizzazione; contemporaneamente, invit\u00f2 le produzioni ad insistere su trasmissioni di satira per contrastare il monopolio dei programmi citati in precedenza, facendo i complimenti a Fabio Fazio per il suo \"Quelli che il calcio\". La contestazione di Guzzanti si riferiva soprattutto all'idea degli autori di far interagire telefonicamente i conduttori in studio con il pubblico a casa, con elargizioni di premi in denaro per il semplice fatto di assistere alla trasmissione; relativamente a questo fatto, l'attore parl\u00f2 apertamente di corruzione, e rivendic\u00f2 a s\u00e9 e al gruppo di \"Avanzi\" il merito di avere saputo coinvolgere i telespettatori senza cadere in comportamenti immorali e diseducativi.\nTre anni dopo, dichiar\u00f2 di guardare quasi esclusivamente soltanto la televisione satellitare, e in particolare i documentari di Discovery Channel, che elogi\u00f2 per la loro forza narrativa.\nLe critiche alla censura e a chi si avvale di essa.\nCome gi\u00e0 accennato, la censura \u00e8 una pratica di cui, da sempre, si fa largo uso per limitare la libert\u00e0 di espressione e per eliminare qualsiasi forma di opposizione al pensiero dei potenti, che si trasforma in verit\u00e0 assoluta dopo avere zittito tutte le opinioni discordanti.\nChi ha il potere di censurare, spesso, si comporta come qualcuno che si arroga il diritto di \u00abcontestare un lavoro mal fatto\u00bb, ma non sa che la satira sfugge ad ogni contratto e i suoi connotati sono variabili, e non hanno limiti specifici. Guzzanti, in quanto accanito difensore della libert\u00e0 di parola, disprezza profondamente la censura e l'apostrofa con l'espressione \u00ab\u00c8 come avere i ladri in casa\u00bb.\nLa censura non \u00e8 un'esclusiva della televisione, ma viene applicata un po' da tutti i media, come per esempio i giornali. Infatti, Corrado Guzzanti non risparmia critiche neppure al settore dell'informazione giornalistica, prigioniera delle segreterie dei partiti e condizionata eccessivamente da motivazioni economiche. Le inchieste giornalistiche sono praticamente sparite, a resistere \u00e8 soltanto Milena Gabanelli e il suo programma di indagine \"Report\".\nAl contrario, l'attore valuta positivamente internet e i blog, come quello di Beppe Grillo, visti come una nuova forma di comunicazione difficilmente censurabile e come \u00abun vulcano pronto ad esplodere\u00bb.\nIdee politiche e convinzioni religiose.\nRapportando le convinzioni politiche di Guzzanti alla realt\u00e0 italiana degli ultimi anni, possiamo affermare che si \u00e8 sempre collocato politicamente all'interno degli schieramenti di centro-sinistra; alle elezioni amministrative del 1993, vot\u00f2 Francesco Rutelli per la carica di sindaco di Roma; alle Elezioni politiche italiane del 1996, diede sostegno alla coalizione di Romano Prodi votando per il PDS; negli ultimi anni, non ha nascosto la sua simpatia verso il Partito Democratico, appoggiando la candidatura di Nicola Zingaretti alle elezioni provinciali del 2007\ne sostenendo l'anno dopo Walter Veltroni per la sua intenzione di smuovere la sinistra dall'immobilismo e di \u00abinventare qualcosa di nuovo\u00bb. Dopo la vittoria del centro-destra di Berlusconi, per\u00f2, Guzzanti ha criticato Veltroni per \u00abeccessiva ambiguit\u00e0\u00bb verso il secondo governo Prodi, comportando la perdita di quella parte dell'elettorato che aveva sempre votato a sinistra. Corrado Guzzanti si dichiara ateo: cfr. intervista a Gabriele Romagnoli, per GQ.com, del 13 giugno 2012, in cui afferma \"io nasco ateo. Dentro. Non ho mai concepito niente di metafisico. Poi ha contribuito l'ambiente familiare, totalmente laico. Sono stato battezzato e basta. Niente catechismo, niente comunione n\u00e9 cresima.\"\nCorrado Guzzanti ha partecipato per qualche anno al movimento dei girotondi, chiaramente di stampo antiberlusconiano, ma negli ultimi tempi si \u00e8 limitato ad appoggiarlo da fuori conformemente all'idea che gli autori satirici non dovrebbero fare politica, ma solo criticare i suoi errori. Il comico \u00e8 sempre stato avverso a Berlusconi, che a suo parere ha provocato in Italia una perdita di valori che ha coinvolto la societ\u00e0 nella sua interezza, dalla politica al settore dell'informazione, dalla morale alla cultura. Il 23 novembre 2003, durante la serata di solidariet\u00e0 verso Sabina Guzzanti per la censura del suo programma televisivo \"Raiot\", tenutasi presso l'Auditorium di Roma, sal\u00ec sul palco vestito da \"Barbagli\" e critic\u00f2 aspramente alcuni dei provvedimenti attuati dal governo Berlusconi II, tra cui la legge Cirami e il lodo Schifani.\nQualche tempo prima, in una puntata de \"Il caso Scafroglia\", aveva scagliato una pesantissima invettiva contro Berlusconi e la popolazione italiana, rea di non \u00abprenderlo sul serio\u00bb e di non rendersi conto di quanto il Presidente del Consiglio stesse operando per \u00abfare a pezzi la democrazia\u00bb, ricordando le leggi sul legittimo sospetto, l'immunit\u00e0 parlamentare, la cosiddetta \"salva-Previti\" e altri provvedimenti che secondo lui avrebbero fatto diventare Berlusconi un dittatore.\nIn occasione della manifestazione di Piazza Navona dell'8 luglio 2008, organizzata dall'Italia dei Valori, ha appoggiato Beppe Grillo e le sue battaglie, pur avendo dei dubbi sul fatto che le sue iniziative di coinvolgimento popolare servano a qualcosa, non avendo cassa di risonanza per il comportamento oscurantista dei mass media.\nAforismi e invenzioni linguistiche.\nCorrado Guzzanti ha scritto e inserito nelle sue prime opere diverse \"massime\", impartite in maniera ironica e riguardanti in particolare la politica. Per esempio:\nAltre frasi ad effetto sono state pronunciate nel corso degli sketch televisivi nei quali Guzzanti compariva imitando un determinato personaggio. Alcune di queste battute hanno dato luogo a forti polemiche, tra le quali:\nBossi dimostr\u00f2 di non apprezzare il proprio clone, dando vita ad una controversia destinata a durare qualche settimana. Precedentemente Guzzanti, per evitare qualsiasi polemica, aveva tagliato alcune battute che erano previste dal copione, ad esempio quella in cui il finto leghista definiva Carlo Azeglio Ciampi un \u00abcomunista pedofilo\u00bb.\nPer quanto riguarda le invenzioni linguistiche, Corrado Guzzanti ha introdotto nel lessico comune alcuni neologismi funzionali per le sue gag, specialmente quelle di \"Rokko Smithersons\" dove il personaggio in questione storpiava titoli di film, nomi di celebrit\u00e0, o parole appartenenti a linguaggi settoriali. Alcune di queste nuove parole sono, per esempio: \"antiproibizionale\", \"cartone animale\", \"psicoanale\", \"sospensionismo\" e \"sopravvolare\". Un altro termine, \"perplimere\", come indicato dall'Accademia della Crusca, va a riparare un'espressione mancante ereditata dal latino, quella cio\u00e8 di \u00abrendere perplessi\u00bb; Guzzanti, con questo suo vocabolo, ha colmato un vuoto lessicale e anche per tale ragione questo termine ha poi incontrato una grande diffusione. Ulteriori riusciti tormentoni sono basati su invenzioni morfologiche per termini esistenti, come il \u00abSapevatelo!\u00bb di Vulvia, verbo coniugato a un inesistente \"imperativo imperfetto\".\nControversie.\nDagli esordi di \"Avanzi\" ad oggi, il lavoro di Corrado Guzzanti non \u00e8 stato esente da critiche, da parte di politici, colleghi del mondo dello spettacolo e parte del pubblico televisivo.\nBench\u00e9 nel marzo 2001 Silvio Berlusconi avesse definito \u00abfantastica\u00bb la comicit\u00e0 dei fratelli Guzzanti, successivamente incluse la satira di Corrado nel novero degli artisti della Rai, come Serena Dandini, Sabina Guzzanti, Gene Gnocchi, Enrico Bertolino e Dario Vergassola, che con il loro lavoro attaccavano quotidianamente la figura del Presidente del Consiglio.\nNel gennaio 2001 scoppi\u00f2 una rovente polemica tra Guzzanti e la Lega Nord per la presunta durezza dei toni assunti dal comico nell'imitare Umberto Bossi nella trasmissione \"L'ottavo nano\". Successivamente la stessa polemica \u00e8 scoppiata per la stessa imitazione fatta da Maurizio Crozza.\nQualche settimana dopo lo stesso Guzzanti, insieme a Neri Marcor\u00e8, Giobbe Covatta e Francesco Paolantoni, fu subissato di critiche da parte di una vasta fetta del mondo cattolico per avere offeso e dileggiato la figura di Padre Pio, del quale i quattro attori vestirono i panni durante l'intera terza puntata del programma satirico citato in precedenza. Corrado Guzzanti, diretto interessato della vicenda insieme alla responsabile e conduttrice del programma Serena Dandini, precis\u00f2 subito che lo sketch satirico serviva ad attaccare lo sviluppo impressionante della commercializzazione del sacro relativamente alla figura e alla vita del frate. A prendere le difese dei comici furono anche Pier Luigi Celli e Roberto Zaccaria, mentre le critiche pi\u00f9 aspre provennero da Mario Landolfi, il quale parl\u00f2 apertamente di \u00abdileggio religioso\u00bb e ricord\u00f2 il detto popolare \u00abscherza con i fanti ma lascia stare i santi\u00bb.\nA gennaio del 2013 Guzzanti viene denunciato dall'Aiart (Associazione telespettatori cattolici) per \"aver offeso con battute da caserma il sentimento religioso degli italiani, vomitando insulti e falsit\u00e0 per oltre un'ora di spettacolo\", a seguito della messa in onda su La7 dello spettacolo teatrale \"Recital\" (risalente a 4 anni prima, gi\u00e0 andato in onda pi\u00f9 volte su Sky e Cielo e disponibile in DVD), in cui vestiva i panni di \"Padre Pizzarro\". A difesa di Guzzanti, il direttore del giornale online \"Articolo21\" Stefano Corradino lancia su Change.org una petizione, che raccoglie circa 54mila firme in poche settimane. Di fronte alle scuse estorte scherzosamente a Guzzanti dal \"Moralizzatore\" de Le Iene Filippo Roma, l'Aiart ritira la denuncia. A conclusione della vicenda, Corrado Guzzanti scrive una lettera di ringraziamento, in cui tra l'altro analizza il rapporto tra la convinzione sentimentale e la verit\u00e0 e critica le ingerenze della religione dalla politica allo spettacolo, che \"mi hanno offeso numerose volte e continuano ad offendere il mio sentimento laico. Per questo ogni tanto Padre Pizzarro parla ed altri oltre a lui e dopo di lui parlano e parleranno\".\nA marzo del 2001 l'autore televisivo Antonio Ricci, ideatore del programma Striscia la notizia, rispose alle critiche dei fratelli Guzzanti, che lo accusavano di fare satira di destra, dichiarando che la propria satira \u00e8 di ispirazione \u00abgramsciana e nazionalpopolare\u00bb, arrivando ad affermare che vengono affrontati pi\u00f9 temi cari alla sinistra \u00abin una settimana di programmazione di \"Striscia\" piuttosto che nell'intera carriera di ambedue i fratelli\u00bb, ritenendo la loro comicit\u00e0 obsoleta e ferma agli anni 1980.\nIn considerazione delle sue idee politiche, la comicit\u00e0 di Corrado Guzzanti viene spesso considerata di parte, in quanto andrebbe a prendere di mira soprattutto le personalit\u00e0 della destra per favorire i rappresentanti della sinistra. In realt\u00e0, si possono citare, riguardo alla sinistra, le imitazioni di Fausto Bertinotti, Francesco Rutelli, Leoluca Orlando, Romano Prodi, Walter Veltroni e Ugo Intini (sei in tutto); dall'altra parte, Giulio Tremonti, Umberto Bossi e Vittorio Sgarbi(tre in totale). Per quanto riguarda le parodie dei giornalisti, si contano Emilio Fede e Paolo Liguori, di comprovata fede conservatrice, ed Enrico Mentana, il cui rapporto con Berlusconi, proprietario delle reti televisive Mediaset per le quali ha lavorato per molto tempo fin dall'inizio degli anni 1990, \u00e8 stato caratterizzato da non pochi screzi."}
{"id": "44166", "revid": "115141880", "url": "https://it.wikipedia.org/wiki?curid=44166", "title": "Xochipilli", "text": "Nella mitologia azteca, Xochipilli (\"principe dei fiori\", Xochi deriva dal termine nahuatl \"xochitl\", cio\u00e8 'fiore', mentre 'pilli' significa 'principe' o 'bambino') era il dio dell'amore, dei giochi, della bellezza, dell'omosessualit\u00e0, della danza, dei fiori, del mais e della musica. Sua moglie era Mayahuel e sua sorella gemella Xochiquetzal. Essendo considerato uno degli dei responsabili della fertilit\u00e0 e del raccolto, \u00e8 stato associato a Tlaloc, dio della pioggia ed a Centeotl, dio del mais. A lui viene fatto riferimento anche come Macuilxochitl, che significa \"cinque fiori\"; sotto questo nome era il patrono dell'\u014dlama, o gioco della palla.\nVerso la met\u00e0 del 1800, una statua azteca raffigurante Xochipilli, fatta risalire al XVI secolo, fu portata alla luce nei pressi delle pendici del vulcano Popocat\u00e9petl, vicino a Tlamanalco. La statua rappresenta una figura seduta su un piedistallo a forma di tempio. Sia la statua che il piedistallo sono ricoperti da incisioni che rappresentano fiori sacri, dalle propriet\u00e0 psicoattive, come funghi (Psilocybe aztecorum), tabacco (Nicotiana tabacum), convolvolo (Turbina corymbosa), sinicuichi (Heimia salicifolia), forse cacahuaxochitl (Quararibea funebris) ed altri fiori non identificati. La figura \u00e8 seduta sul piedistallo a gambe incrociate, la testa leggermente sollevata, gli occhi aperti, la mascella inferiore protesa e la bocca semiaperta. La statua si trova attualmente nel Museo Nacional de Antropologia del Messico.\nWasson, Schultes e Hofmann sono arrivati alle conclusioni che Xochipilli rappresenti una figura in preda all'estasi. La posizione e l'espressione del corpo, uniti ad una evidente rappresentazione di piante allucinogene risaputamente usate dagli Aztechi nelle cerimonie sacre, avvalorerebbero questa interpretazione."}
{"id": "44168", "revid": "1534511", "url": "https://it.wikipedia.org/wiki?curid=44168", "title": "MMORPG", "text": "Un MMORPG (acronimo di Massively Multiplayer Online Role-Playing Game, ) \u00e8 un videogioco di ruolo (per computer o console) che viene svolto contemporaneamente da pi\u00f9 persone reali tramite Internet (perci\u00f2 chiamati \"giochi \"online\"\"). Negli MMORPG, migliaia di giocatori possono giocare insieme ed interagire tra di loro, interpretando personaggi personalizzabili che si evolvono (acquisendo abilit\u00e0, guadagnando valuta \"in-game\", ottenendo oggetti ed equipaggiamenti, ecc.) insieme al mondo persistente che li circonda e in cui si trovano.\nCaratteristiche.\nGli MMORPG possono essere di vario tipo: sia che utilizzino software, sia che utilizzino un browser web, sia che usino un semplice emulatore di terminale telnet (MUD, MUSH, MOO e simili).\nCon l'evolversi di questa categoria di videogiochi, gli sviluppatori hanno ampiamente arricchito la panoramica dei MMORPG esistenti sul mercato, offrendo ai giocatori ambientazioni grafiche curate nei minimi dettagli (citt\u00e0, strade, paesaggi immensi, ecc.), che sfruttano le pi\u00f9 moderne tecnologie in termini di texture e 3D.\nMolto comune in questo tipo di giochi \u00e8 l'ambientazione fantasy: il mondo di gioco \u00e8 spesso popolato da personaggi appartenenti a diverse \"razze\" (elfi, orchi, nani, halfling, ecc.), o anche semplicemente da umani, che possono essere scelti e personalizzati dai giocatori, e che possono talvolta essere completamente contrapposti in fazioni nemiche.\nL'eterna contrapposizione tra bene e male \u00e8 rappresentata principalmente dalla lotta di giocatori contro mostri, ma in ogni MMORPG c'\u00e8 sempre un obiettivo che va al di l\u00e0 del semplice \"player versus environment\" (PvM o PvE): i mostri in effetti rappresentano il mezzo per far crescere di livello il proprio personaggio, in modo che possa poi essere pi\u00f9 forte per l'obiettivo finale, ad esempio conquistare un castello e mantenerne il possesso contro gli attacchi degli altri giocatori (\"Ragnarok Online\", ecc..), oppure combattere contro la fazione nemica e ottenere punteggi. Per questo particolare aspetto, questo tipo di giochi possono essere considerati come \"giochi senza fine\", perch\u00e9 soggetti a costanti aggiornamenti nel tempo, e perch\u00e9 (spesso) non presentano un fine ben preciso.\nSono milioni in tutto il mondo le persone che ogni giorno dedicano il loro tempo a questo tipo di attivit\u00e0 su Internet, il cui successo \u00e8 dovuto soprattutto alla presenza delle comunit\u00e0 online. In ogni MMORPG la societ\u00e0 di giocatori \u00e8 spesso organizzata in clan o gilde, favorendo quindi il gioco di gruppo ed il senso di appartenenza, creando un legame fra le persone anche per mesi o anni a prescindere dal MMORPG: spesso, accade infatti che i clan si trasferiscano in massa su altri giochi.\nSottocategorie.\nUna piccola sottocategoria sono gli ARPG (Adventure Role Playing Game, ); questi sono MMORPG dove il confronto tra giocatori non avviene tramite il punteggio, infatti non c'\u00e8 lo scontro diretto e ognuno disputa la propria partita. I metodi di confronto con gli altri giocatori sono le caratteristiche del personaggio, i punti esperienza, ecc.\nUn'altra sottocategoria sono i CORPG (Competitive/Cooperative Online Role Playing Game, ), in cui il giocatore si concentra sulla creazione e sull'evoluzione del proprio personaggio (a cui ci si riferisce anche con il termine di \"avatar\") con lo scopo di competere con altri giocatori in sfide PvP o cooperare con loro per il completamento di missioni che si svolgono in \"istanze\", cio\u00e8 aree del mondo dove solo un determinato numero di personaggi, solitamente organizzato in un party, pu\u00f2 accedere in contemporanea. Questo a differenza degli MMORPG tradizionali, in cui l'intero mondo \u00e8 una \"grande istanza\" dove tutti i personaggi possono accedere in contemporanea.\nQuesto termine \u00e8 stato inventato con la creazione di \"Guild Wars\", quando gli sviluppatori hanno deciso/compreso che il loro gioco non rientrava nell'idea comune di MMORPG, a causa dell'uso estensivo di aree istanziate e della larga presenza di contenuti PvP in confronto a quelli destinati al PvE. Ad oggi, eccettuato il gi\u00e0 citato \"Guild Wars\", nessun altro gioco \u00e8 stato pubblicato sotto la definizione di CORPG."}
{"id": "44170", "revid": "767487", "url": "https://it.wikipedia.org/wiki?curid=44170", "title": "I sette samurai", "text": " \u00e8 un film del 1954 montato, co-scritto e diretto da Akira Kurosawa. La pellicola, ambientata nell'Era Sengoku, narra la storia di un villaggio di contadini che, attraverso suoi rappresentanti, assume dei R\u014dnin per difendersi dai ciclici saccheggi di un gruppo di briganti.\nConsiderata l'opera magna di Kurosawa, \u00e8 ancora oggi uno dei film pi\u00f9 importanti e citati della storia del cinema. Il film rientra nel ciclo dei drammi storici (jidai-geki), senza tuttavia allontanarsi dal genere dell'intrattenimento.\nTrama.\nIl film, ambientato nel Giappone della fine del XVI secolo (pi\u00f9 precisamente nel periodo a cavallo tra il 1587 e l'anno successivo), racconta la storia di un pugno di disperati contadini di un villaggio in cerca di una difesa contro la prossima incursione da parte di un gruppo di predoni affamati. L'anziano del villaggio suggerisce ai contadini di cercare aiuto tra i samurai senza padrone (R\u014dnin). Vengono quindi inviati dei contadini, guidati dal giovane Rikichi e dallo zimbello del villaggio, Yohei, per assoldare i guerrieri.\nLa ricerca si presenta subito come un'ardua impresa. Nessun guerriero avrebbe offerto aiuto a dei poveri contadini che non avrebbero potuto ricompensare le loro gesta con gloria e denaro. Un giorno per\u00f2 il gruppo assiste all'ultima impresa di Kambei Shimada, un ronin esperto e astuto. La disperazione dei contadini lo convince ad aiutarli.\nKambei ritiene per\u00f2 sia necessario assoldare altri sei samurai per la difesa del villaggio, in quanto l'impresa sarebbe impossibile per un solo uomo. Vengono presto assoldati cinque samurai: Shichir\u014dji, vecchio braccio destro di Kambei ritiratosi dopo la loro ultima battaglia; Gorobei, abile arciere e stratega; Ky\u016bz\u014d, silenzioso ma letale guerriero; Heihachi, amico di Gorobei scarso ma simpatico; ed infine il giovane aspirante samurai Katsushir\u014d, che aveva chiesto a Kambei di poter diventare suo discepolo. Nel gruppo prova inoltre a entrare Kikuchiyo, un uomo rozzo che finge di essere un potente guerriero, ma che viene presto smascherato e deriso. Egli, invidioso, decider\u00e0 comunque di seguirli.\nArrivati al villaggio, Kambei convince i contadini ad allenarsi per aiutarli a fronteggiare la minaccia dei predoni. Inizialmente difficile, il periodo di convivenza e allenamento fra contadini e samurai diventa presto pacifico: lo stesso Kikuchiyo, inizialmente scontroso, finir\u00e0 presto per essere accettato nel gruppo e a farsi amare dai contadini. Spiccano in particolare alcuni rapporti, come quello autoritario fra Kikuchiyo e il pauroso Yohei, l'amicizia fra Heihaci e Rikichi e la tormentata storia romantica fra Katsushir\u014d e la bella Shino, osteggiati dal padre di lei Manzo. Questi, prima dell'arrivo al villaggio dei samurai, le aveva tagliato i capelli costringendola a fingersi uomo, per timore che potesse interessare ai nuovi arrivati.\nKambei ordina agli abitanti del villaggio di abbandonare le poche case oltre il fiume, poich\u00e9 indifendibili: tra queste vi \u00e8 tuttavia la casa dell'anziano del villaggio, che rifiuta di abbandonare la dimora, costringendo i famigliari a restare con lui. \nScoperti i cavalli di tre predoni giunti a fare un sopralluogo, i samurai uccidono due di loro e catturano il terzo, interrogandolo prima che venga anch'esso ucciso dagli abitanti del villaggio. Grazie alle informazioni ottenute, Kikuchiyo, Ky\u016bz\u014d e Heihachi decidono di andare a colpire direttamente il covo dei predoni, facendosi guidare da Rikichi. Arrivati, i guerrieri rubano uno dei fucili, liberano le donne prigioniere e danno fuoco al dormitorio dei banditi. Mentre si preparano alla fuga, Rikichi nota una donna che, dopo avergli sorriso, si butta nelle fiamme. Rikichi si butta a terra piangente: la donna era infatti sua moglie, rapita in precedenza dai predoni. Heihachi lo incita ad andare via, ma in quel momento viene inaspettatamente colpito a morte da un colpo di fucile, sotto gli occhi stupefatti degli amici.\nRiportato il corpo al villaggio, il guerriero viene seppellito nella collina destinata ai morti in battaglia, sotto le lacrime dell'intero villaggio, di Rikichi e dei compagni. Improvvisamente Kikuchiyo preso dalla rabbia va nella tenda dei samurai e, presa la bandiera che lo stesso Heihachi aveva creato, la pianta sulla collina giurando vendetta contro i predoni. Giungono i briganti, che danno fuoco alle abitazioni oltre il fiume. Della famiglia dell'anziano capovillaggio sopravvive solo un suo nipote neonato, portato in salvo da Kikuchiyo, che in questo modo rivede le sue tristi origini, quando la famiglia fu uccisa.\nIl giorno dopo ha inizio la battaglia: difendendosi strenuamente e combattendo valorosamente, i contadini e i samurai riescono a scacciare i predoni, che si accampano poco oltre il villaggio. La sera, Kambei capisce come sia ormai indispensabile prendere almeno un altro dei fucili, armi troppo potenti. Ad andare \u00e8 Ky\u016bz\u014d, che grazie alle sue abilit\u00e0 riesce presto a tornare con una delle armi (e dichiarando di aver ucciso due dei predoni), ricevendo la stima di Katsushir\u014d.\nIl secondo giorno, Kambei opta per una nuova strategia: un gruppo attaccher\u00e0 alle spalle i predoni, costringendoli a entrare in gruppi di due nel villaggio, dove saranno trucidati da un secondo gruppo. La strategia riesce, ma a costo di molte perdite: quella di Yohei, morto fra le braccia di Kikuchiyo mentre adempiva al suo dovere, e quella di Gorobei, morto nella ritirata dei predoni. Quella notte, mentre si piangono i morti, Kambei confida agli altri che probabilmente il giorno successivo sar\u00e0 quello decisivo.\nNel piovoso giorno seguente, i contadini e i cinque samurai rimasti riescono presto ad avere la meglio sui predoni. Tuttavia, non viene trovato da nessuna parte il loro capo, possessore dell'ultimo dei fucili. Mentre lo cercano nel centro del villaggio, Ky\u016bz\u014d viene ucciso da un colpo di fucile, sparato dalla capanna delle donne. Furente per la morte del valoroso guerriero, Kikuchiyo entra nella capanna, ma viene subito colpito da un altro colpo sparato dal capo dei briganti. Deciso a non mollare, il coraggioso guerriero trafigge a morte il bandito, per poi crollare a terra, morto ma consapevole di aver riscattato una vita iniqua con una morte valorosa.\nNei giorni successivi, il villaggio torna presto alla vita quotidiana, potendo vivere finalmente in pace. I tre superstiti fra i samurai, Kambei, Katsushir\u014d, e Shichir\u014dji, assistono ai festeggiamenti degli abitanti del villaggio con l'animo rattristato per la perdita dei compagni. Si recano poi presso le tombe dei loro quattro compagni e Katsushir\u014d incrocia Shino. Si scambiano uno sguardo e la donna raggiunge le altre contadine nei campi. Poi, Kambei, rivolgendosi a Shichir\u014dji esprime con tristezza il fatto che i vincitori siano i contadini e non i samurai. Dopo queste parole, Kambei e Shichir\u014dji si voltano un'ultima volta verso le sepolture per rendere omaggio ai compagni morti in battaglia.\nNote di produzione.\nLa stesura iniziale della sceneggiatura descriveva il singolo giorno della vita di un samurai, ma l'idea fu accantonata da Kurosawa stesso che indirizz\u00f2 i due sceneggiatori, Hashimoto e Oguni, verso una ricerca di \"realismo\" storico. Questa iniziativa port\u00f2 Hashimoto a scoprire documenti dell'Era Sengoku testimonianti l'assoldamento di Samurai senza padrone (R\u014dnin) per la difesa dei contadini dai briganti, e da questa idea nacque la sceneggiatura.\nSecondo quanto riferito dall'attore Toshir\u014d Mifune, il film doveva inizialmente chiamarsi \"I sei samurai\" e Mifune doveva interpretare il ruolo di Kyuzo, ma poi il regista e gli sceneggiatori decisero di variare il copione iniziale. Kurosawa cambi\u00f2 il ruolo di Mifune in quello di Kikuchiyo e gli diede ampia libert\u00e0 di improvvisazione nell'interpretare la parte.\nLa battaglia finale nel film avrebbe dovuto essere girata alla fine dell'estate ma, a causa dei ritardi, fu invece girata a febbraio inoltrato con una temperatura molto bassa. In seguito Mifune ricorder\u00e0 di non avere mai pi\u00f9 avuto cos\u00ec freddo in vita sua.\nKurosawa si rifiut\u00f2 di girare le scene al villaggio in un set ricostruito in studio e pretese che il villaggio venisse costruito in esterni sulla penisola di Izu. Anche se lo studio protest\u00f2 vivamente perch\u00e9 la richiesta del regista avrebbe fatto lievitare di molto i costi di realizzazione, Kurosawa rimase inflessibile nella sua decisione perch\u00e9 secondo lui \"la qualit\u00e0 del set influenza la qualit\u00e0 della recitazione degli attori\". Per questo motivo, volle che tutto fosse ricostruito nel dettaglio e che risultasse verosimile.\nVersione ridotta.\nLa lavorazione travagliata e il continuo sforamento del budget minacciarono pi\u00f9 volte la chiusura dell'intero progetto. Infatti dopo tre mesi di pre-produzione era avvenuto il primo ampio sforamento, in verit\u00e0 molto basso se confrontato ai costi hollywoodiani dell'epoca. Kurosawa montava e mostrava ogni giorno il girato alla produzione per evitare i tagli al budget.\nToho Company, a fine riprese, imporr\u00e0 a Kurosawa tagli alla pellicola di circa un'ora per la distribuzione in occidente al fine di garantire una fruizione giornaliera del film che andasse oltre le due visioni. La versione integrale di oltre tre ore verr\u00e0 distribuita solo nelle maggiori citt\u00e0 del Giappone.\nIl film fu poi presentato alla Mostra di Venezia ricevendo i plausi della critica e il Leone d'argento. Anni dopo, parlando di quel premio, Kurosawa afferm\u00f2: \"... invece dei Sette Samurai, a Venezia, hanno visto i Tre samurai e mezzo\". Solo nei tardi anni '80 l'occidente potr\u00e0 godere della versione senza tagli. Infatti in Italia la versione integrale verr\u00e0 trasmessa da Rai 1 appositamente ridoppiata.\nMontaggi differenti ed edizioni in DVD.\nCon le sue tre ore e ventisette minuti (207 minuti totali, di cui circa 5 di intervallo musicale a met\u00e0 film), \"I sette samurai\" \u00e8 il film pi\u00f9 lungo mai girato da Kurosawa in tutta la sua carriera (escludendo la versione integrale de \"L'idiota\", immediatamente accorciata dai produttori). I Toho Studios originariamente tagliarono circa 50 minuti dalla versione finale del film (soprattutto le scene che riguardavano i contadini e la loro psicologia) quando lo vendettero ai distributori americani per paura che l'attenzione del pubblico occidentale non avrebbe retto per tutta la durata della pellicola.\nUna seconda versione da 190 minuti venne proiettata in Gran Bretagna nel 1991 e una versione quasi completa della durata di 203 minuti \u00e8 stata ridistribuita negli Stati Uniti nel 2002, quando ormai il film aveva raggiunto lo status di \"classico\". La prima edizione in DVD prodotta dalla Criterion Collection contiene la versione originale completa del film (207 minuti) su singolo DVD, mentre una seconda edizione, sempre della Criterion e pubblicata nel 2006 contiene oltre alla versione completa rimasterizzata in digitale su due dischi, anche un altro DVD di contenuti extra. Il 19 ottobre 2010, la Criterion ha pubblicato anche la versione in Blu-ray del film completo.\nInnovazioni strutturali.\nI \"sette samurai\" \u00e8 uno dei primi film a utilizzare una trama inerente al reclutamento e l'impiego di vari eroi all'interno di un gruppo per raggiungere uno scopo specifico, espediente poi usato in molti altri film come \"I cannoni di Navarone\", \"Colpo grosso\", \"Quella sporca dozzina\" e il \"remake\" dichiarato dei sette samurai \"I magnifici sette\".\nIl critico cinematografico Roger Ebert, nella sua recensione del film, ipotizza che la scena introduttiva al personaggio di Kambei (nella quale il samurai si rade il capo a zero, gesto eclatante per un samurai per il quale i capelli sono simbolo di onore, in modo da potersi travestire da monaco e salvare un bambino tenuto ostaggio da un rapitore) potrebbe essere la causa della pratica, ora comune nei film d'azione, di introdurre l'eroe protagonista con una sottotrama slegata dalla storia principale del film.\nRemake.\nLo studio di animazione giapponese Gonzo, nel 2004, ha voluto celebrare i cinquant'anni dalla realizzazione del film \"I sette samurai\" producendo l'anime \"Samurai 7\", basato su di esso.\n\"I sette samurai\" nei fumetti.\nEsistono, poi, anche altri omaggi al film di Kurosawa e tutti nel mondo del fumetto. Si parte da una parodia degli Animaniacs, un gruppo di personaggi della Warner Bros., sul numero 13 del maggio 1996 sulle pagine dell'omonima rivista, edita dalla DC Comics. Sempre la DC Comics realizza un altro omaggio, questa volta utilizzando il supergruppo della Justice League in un \"elseworld\": \"\"."}
{"id": "44173", "revid": "767487", "url": "https://it.wikipedia.org/wiki?curid=44173", "title": "La sfida del samurai", "text": " \u00e8 un film del 1961 diretto da Akira Kurosawa.\nIl film venne presentato alla 22\u00aa Mostra del Cinema di Venezia. Nel 2008 \"La sfida del samurai\" \u00e8 stato inserito al 95\u00ba posto nella classifica dei 500 pi\u00f9 grandi film di tutti i tempi pubblicata da \"Empire\".\nLa distribuzione occidentale, in particolar modo in Italia, \u00e8 divenuta famosa per la disputa legale per plagio avvenuta tra Toho Company e Sergio Leone riguardo alla realizzazione di \"Per un pugno di dollari\" (1964), film che di fatto inizi\u00f2 con successo il nuovo genere spaghetti-western e che fu trampolino di lancio per la carriera di Clint Eastwood. Nel 1996 venne girato \"Ancora vivo - Last Man Standing\", un gangster movie diretto da Walter Hill, che fu un remake ufficiale del film di Kurosawa.\nTrama.\nUn ronin senza nome arriva in una piccola cittadina stranamente silenziosa e senza vita. Alloggiatosi nella locanda, viene a sapere dall'oste che in citt\u00e0, dove regnano l'omert\u00e0 e la corruzione pi\u00f9 sfrenate, \u00e8 da tempo in corso una guerra logorante tra due potenti yakuza, Seibei e Ushitora, e decide di fare qualcosa per mettere fine a questa situazione di caos; tuttavia, sapendo di non potere niente contro gli eserciti di tagliagole e mercenari che Seibei e Ushitora hanno raccolto attorno a loro, capisce che la cosa migliore da fare \u00e8 spingere i due capi a uno scontro diretto che li finisca entrambi.\nCome prima cosa, egli mette in mostra le proprie abilit\u00e0 uccidendo senza problemi tre uomini di Ushitora, quindi si offre come guardia di Seibei per la considerevole cifra di cinquanta ryou, ma un attimo prima della battaglia, sapendo anche che Seibei e la sua malevola moglie Orin intendono ucciderlo a cose fatte per non doverlo pagare, si tira indietro. Purtroppo, contro i suoi piani, subito prima che i due eserciti arrivino allo scontro, si sparge la notizia che l'ispettore dello shogun sta arrivando in citt\u00e0, cosa che costringe inevitabilmente le due parti a dichiarare una tregua e a riportare il villaggio ad una parvente condizione di serenit\u00e0.\nL'ispettore si intrattiene per diversi giorni, con grande dispiacere del bottaio vicino dell'oste, che negli ultimi tempi si era arricchito sfruttando la guerra in corso tra i due clan costruendo casse da morto, e nel frattempo Seibei e Ushitora fanno a gara per cercare di accaparrarsi i servizi del samurai senza nome, presentatosi intanto col nome finto di Sanjuro. Per tentare di portare Sanjuro dalla sua parte, Ushitora gli rivela che il conflitto \u00e8 prossimo a ricominciare, in quanto ha fatto uccidere il capo di un villaggio vicino, cosa che costringer\u00e0 l'ispettore a ripartire.\nCome predetto da Ushitora, l'amministratore parte il giorno dopo e il conflitto ricomincia. Sanjuro \u00e8 convinto che questo costituir\u00e0 la spallata finale per il dominio dei due capi sul villaggio, ma dopo poco tempo il bottaio rivela che Seibei e Ushitora, su consiglio del fratello minore di quest'ultimo Unosuke (interpretato dall'altro attore simbolo del cinema di Kurosawa, Tatsuya Nakadai), stanno tentando una riappacificazione. Sanjuro per\u00f2 \u00e8 preoccupato, perch\u00e9 sa che la pace serve solo a preparare una guerra pi\u00f9 grande, e cerca di trovare il modo per mandare a monte i piani dei due capi. Cattura quindi due uomini di Ushitora, Hachi e Kuma, che ubriachi avevano rivelato di essere gli assassini del capo del vicino villaggio, quindi li consegna a Seibei perch\u00e9 li consegni alla polizia, decretando la fine del suo nemico.\nSubito dopo si reca da Ushitora, a cui dice che i due ora sono in mano a Seibei, convinto che questo costituir\u00e0 il pretesto ideale per ricominciare la guerra. Invece interviene nuovamente Unosuke, che assieme al terzo fratello, lo stupido e violento Inokichi, rapisce Yuchiro, il figlio dell'avversario, per costringere Seibei ad uno scambio di prigionieri. Al momento dello scambio, per\u00f2, Unosuke uccide i suoi due sicari e trattiene Yuchiro, pretendendo come condizione per il rilascio la resa di Seibei; quest'ultimo per\u00f2, che si aspettava una simile mossa, rivela di aver rapito Nui, la moglie di Tokuemon, il ricco commerciante di sak\u00e9 e seta amico di Ushitora.\nViene organizzato quindi un nuovo scambio, e, una volta riavuta la donna, Ushitora, temendo una contromossa di Seibei, la chiude in una casa protetta, guardata a vista da sei dei suoi uomini. A questo punto, Sanjuro finge di mettersi al suo servizio, e, recatosi con una scusa nella casa dove \u00e8 rinchiusa Nui, riesce con un trucco ad uccidere le guardie e a far scappare la donna con il figlio e il vero marito (che poco tempo prima era stato costretto a venderla a Tokuemon per ripagare un debito) facendo credere per\u00f2 che sia tutta opera di Seibei. Ushitora, per vendetta, appicca il fuoco alla casa di Tazaemon, il capo villaggio alleato di Seibei, che risponde devastando la distilleria di Tokuemon. Si arriva quindi allo scontro aperto, con decine di morti.\nPurtroppo, le macchinazioni di Sanjuro giungono presto alla fine; Unosuke scopre infatti il suo doppiogioco, fa catturare Sanjuro e lo fa torturare perch\u00e9 riveli cosa ne \u00e8 stato di Nui, ma Sanjuro riesce a fuggire e a lasciare il paese con uno stratagemma e la collaborazione dell'oste e del bottaio, nascondendosi in un capanno nei pressi del cimitero. Mentre Sanjuro \u00e8 convalescente, Ushitora sconfigge Seibei, sterminando tutta la sua famiglia, quindi, scoperta la complicit\u00e0 dell'oste con Sanjuro, lo fa catturare perch\u00e9 riveli dove si trovi il samurai.\nInformato dal bottaio, Sanjuro torna al villaggio e fa strage di Ushitora e di tutti i suoi seguaci all'infuori di uno, il figlio di un contadino che all'inizio del film si era unito a Ushitora inseguendo un miraggio di ricchezza e che rimanda a casa rammentandogli di come sia molto meglio vivere a lungo anche se poveri.\nCon la morte dei due capi, la pace nel villaggio \u00e8 ristabilita, e mentre la comunit\u00e0 torna alla vita (con Tazaemon che uccide Tokuemon), Sanjuro riprende il suo viaggio in cerca di nuove sfide.\nInfluenza culturale.\nSia in Giappone che in Occidente il film influenz\u00f2 considerevolmente varie forme di intrattenimento, venendo ripreso e citato in diversi film:\nLa questione legale.\nQuando Sergio Leone realizz\u00f2 nel 1964 \"Per un pugno di dollari\" (film di genere, all'epoca dal budget decisamente povero), non prevedendo affatto il successo planetario, non impose ai suoi produttori una richiesta dei diritti alla Toho Studios e ad Akira Kurosawa. Si apr\u00ec quindi una disputa legale che ritard\u00f2 l'uscita del film di Leone negli Stati Uniti di circa tre anni.\nLa causa legale si concluse con la vittoria di Kurosawa che acquis\u00ec i diritti per una percentuale (il 15%) dei guadagni del film di Leone in Giappone. Kurosawa ebbe poi a dire di aver ricavato in questo modo pi\u00f9 di quanto abbia mai ricavato con tutti i suoi film.\nTuttavia, il regista italiano, seppur conscio di aver introdotto nel cinema un suo personalissimo stile di regia, non ammetter\u00e0 mai a pieno i plagi alla sceneggiatura scritta da Kurosawa. Lo stesso Fernando di Leo, che lavor\u00f2 con Leone alla sceneggiatura, avanzer\u00e0 per difesa ipotesi sulle ispirazioni stesse di Kurosawa al cinema e alla cultura occidentale.\nIl primo riferimento fu dato, in realt\u00e0, dallo stesso Kurosawa che ammise l'influenza da un classico film noir, \"La chiave di vetro\" di Stuart Heisler, tratto dall'omonimo romanzo di Dashiell Hammett. Allo stesso scrittore far\u00e0 riferimento Leone in una intervista per la Tv italiana citando un altro romanzo: \"Piombo e Sangue\" (\"Red Harvest\") ammettendo di averlo, con il suo primo film western, \"riportato in patria\".\nUn ulteriore riferimento venne suggerito da Leone riguardo alla commedia dell'arte, in particolar modo alla commedia \"Arlecchino servitore di due padroni\" scritta da Carlo Goldoni nel 1745.\nIn una intervista, citata dal critico Aldo Tassone, Leone afferma scherzando di come Kurosawa \"non avesse certo bisogno anche delle sue lodi\". Tassone definisce la \"civetteria\" di Leone una mancanza di tatto nei confronti del \"fordiano\" Kurosawa, dichiarandosi egli stesso amante di John Ford.\nDifferenze e similitudini con \"Per un pugno di dollari\".\nIl film di Sergio Leone si presenta come un vero e proprio remake in Technicolor occidentale del film di Kurosawa, le similitudini sono molteplici e non si fermano solo alla sceneggiatura. Mentre Kurosawa si fa scudo di una raffinata ironia, Leone rende il suo film violento e sanguinario bench\u00e9 intriso ancora di humor-nero.\nLe principali differenze sono nei principi politici ed etici che Kurosawa mette in scena grazie alla figura del personaggio di Mifune, samurai senza nome che vuole \"risanare\" un paese dalla presenza delle due famiglie di malavitosi che, con il loro potere nel gioco d'azzardo e la loro influenza sul capovillaggio, controllano o bloccano il mercato della seta e del sak\u00e8 e, conseguentemente, la vita delle persone. Leone abolisce ogni complicanza politica e lascia scorrere il film in maniera \"effettistica\" e meno sociale, rendendo il personaggio di Clint Eastwood, il pistolero senza nome, non pi\u00f9 di un avaro opportunista che solo alla fine concede aiuto alla famiglia divisa dal terribile Ram\u00f2n Rojo (Gian Maria Volont\u00e9).\nIl samurai viene accolto nel villaggio da un poliziotto codardo e corrotto che gli chiede di unirsi a Seibei, perch\u00e9 il pi\u00f9 forte in quel momento, solo per ricavare una moneta d'oro per la preziosa \"dritta\". Leone, tuttavia, abolisce questo personaggio sostituendolo con il neutrale campanaro del paese che fa da semplice informatore.\nLa battaglia finale vede, similmente al film di Leone, una sfida tra due modi di combattersi: Kurosawa getta un ironico guanto di sfida al genere western, che lui ama, lasciando che il samurai protagonista affronti l'unico uomo armato di pistola nel villaggio, quindi il pi\u00f9 pericoloso. Dopo la sua rocambolesca e fortunata fuga, il samurai si allena a lanciare il coltello colpendo al volo foglie mosse dal vento. In tal modo riuscir\u00e0 a bloccare la pericolosa mano armata di Unosuke e dargli il colpo di grazia.\nSergio Leone invece porta la sfida sulla questione pistola-fucile. Ram\u00f2n \u00e8 convinto che il fucile, avendo una precisione ed una gittata maggiore, possa vincere facilmente uno scontro con un avversario armato di pistola, da qui la celebre frase del film. Il pistolero si vendicher\u00e0 alla fine costruendo una corazza per bloccare i colpi mortali del fucile e riuscire ad arrivare alla distanza giusta per sparare con la pistola. Tuttavia, la spavalderia del protagonista non si ferma qui, nello scontro finale getta la pistola a terra e la sfida sar\u00e0 a chi carica il colpo e spara per prima all'altro. La sfida sembra equipararsi solo quando entrambi caricano la propria arma nello stesso tempo. Qui Ram\u00f2n perde la sfida e la propria vita perch\u00e9 il fucile, avendo la canna pi\u00f9 lunga, \u00e8 molto pi\u00f9 lento da puntare rispetto alla fidata pistola usata dal protagonista.\nAnche alcuni elementi visivi sono stati ripresi e riadattati da Leone:"}
{"id": "44179", "revid": "767487", "url": "https://it.wikipedia.org/wiki?curid=44179", "title": "Kagemusha - L'ombra del guerriero", "text": " \u00e8 un film del 1980 diretto da Akira Kurosawa.\nAmbientato nel Giappone del Cinquecento, il film si ispira alla figura del daimyo Shingen Takeda e culmina con la battaglia di Nagashino del 1575. \u00c8 la storia di un ladruncolo che viene istruito per impersonare un signore della guerra per dissuadere i daimyo nemici dall'attaccare il clan, vulnerabile dopo la morte del signore.\nGeneralmente considerato un'ottima riproduzione del Giappone feudale, con le sue guerre intestine, il film ha vinto la Palma d'oro del Festival di Cannes 1980 \"ex aequo\" con \"All That Jazz - Lo spettacolo comincia\" di Bob Fosse.\nTrama.\nSiamo a met\u00e0 nel Giappone del XVI secolo, afflitto dalla guerra Sengoku. Takeda Shingen \u00e8 il daimy\u014d (o capoclan) del clan Takeda e uno dei tre maggiori signori della guerra che si contendono la conquista della capitale imperiale Ky\u014dto e la possibilit\u00e0 di unificare il Giappone, insieme a Oda Nobunaga e Uesugi Kenshin. Shingen incontra suo fratello Nobukado e un ladro senza nome, che quest'ultimo ha incontrato per caso e risparmiato dalla crocifissione a causa della strana somiglianza del ladro con Shingen. Concordandosi sul fatto che si sarebbe rivelato utile come doppio, i due fratelli decidono quindi di usare il ladro come \"kagemusha\", cio\u00e8 sosia.\nL'esercito del clan Takeda \u00e8 impegnato nell'assedio del castello di Noda, che viene difeso allo stremo, ma ogni sera, all'arrivo del crepuscolo, un soldato si esibisce sugli spalti del castello in un'esecuzione di flauto che gli assedianti rimangono a ascoltare ammirati. La notizia giunge alle orecchie di Shingen, che fa approntare un palco per godersi l'esibizione, ma un cecchino lo nota e lo ferisce mortalmente con un colpo di archibugio. Il panico si diffonde tra gli assedianti e l'agonizzante Shingen, circondato da un gruppetto di testimoni, lascia al figlio e ai baroni seguaci il compito di celare per tre anni la notizia della propria morte, onde evitare di demoralizzare le truppe. La notizia si diffonde per\u00f2 ugualmente senza alcuna conferma, e i suoi rivali, Nobunaga, Kenshin e Tokugawa Ieyasu, contemplano le conseguenze dell'ordine di Shingen all'esercito, ancora ignaro della sua morte, di ritirarsi.\nIl barone Nobukado, il fratello del defunto, convince i vassalli del clan Takeda ad utilizzare il \"kagemusha\" a tempo pieno. Questi stenta per\u00f2 a calarsi nel suo ruolo e ben presto sopravviene il suo istinto di ladro; persino lui \u00e8 inizialmente ignaro della morte di Shingen, fino a quando non tenta di rompere una grossa giara nel palazzo, credendo che contenga un tesoro, e trova invece al suo interno il cadavere imbalsamato di Shingen. Considerandolo inaffidabile, i capi del clan optano per rivelare la morte del loro leader e decidono quindi di gettare segretamente il cadavere di Shingen nel lago Suwa. Le spie che lavorano per Tokugawa e il suo alleato Oda assistono alla scena e, sospettando che Shingen sia realmente morto, vanno a riferire quanto accaduto, ma il \"kagemusha\", ascoltando le spie, si scopre patriottico e accetta il suo ruolo: sfruttando la sua somiglianza con Shingen, imitandone i gesti e imparando di pi\u00f9 su di lui, inganna i feudatari, le concubine e, dopo qualche perplessit\u00e0, anche il nipotino, che era molto vicino a Shingen. Poco convinti, per\u00f2, i nemici dei Takeda decidono di forzare la mano attaccando un castello di confine. Tra i Takeda, a mordere il freno \u00e8 soprattutto Katsuyori, figlio del defunto ma scavalcato dal nipote nella linea ereditaria.\nQuando il \"kagemusha\" deve presiedere a un consiglio del clan per pianificare come rispondere agli attacchi provocatori compiuti da Tokugawa contro i castelli di confine di Takeda, Nobukado gli chiede di non parlare ma di limitarsi a concordare con il piano dei generali. Ma essendo Katsuyori infastidito dalle scelte del defunto padre, decide di mettere alla prova il \"kagemusha\" di fronte al consiglio e gli chiede direttamente quale linea di condotta pensa debba essere presa. Dopo una lunga pausa, il \"kagemusha\" risponde \"una montagna non si muove\" con un tono convincente alla maniera di Shingen, tanto da impressionare ulteriormente i generali.\nNel 1573, Nobunaga mobilita le sue forze per attaccare Azai Nagamasa, continuando la sua campagna nel centro di Honsh\u016b per mantenere il suo controllo di Kyoto contro la crescente opposizione. Quando i clan Tokugawa e Oda lanciano un attacco sul territorio di Takeda, Katsuyori inizia una controffensiva contro il consiglio di altri generali. Costretto a guidare i rinforzi nella battaglia di Takatenjin del 1574, il kagemusha aiuta a ispirare le truppe alla vittoria.\nIl \"kagemusha\" riesce cos\u00ec a mantenere la finzione per quasi tre anni, il tempo stabilito dal defunto Shingen, ma un giorno si tradisce per un banale incidente: mentre gioca con il nipotino, in un impeto di fiducia eccessiva, non resiste alla tentazione di montare sul cavallo del defunto signore, che lo disarciona. Le concubine accorrono a soccorrerlo e si accorgono che l'uomo non ha sulla schiena una cicatrice di battaglia che lo rende riconoscibile. Finita cos\u00ec la messinscena, il \"kagemusha\" riceve un premio in denaro e viene allontanato, e i feudatari decidono che Katsuyori, il figlio del defunto, \u00e8 l'unico in grado di guidare il clan. Ma Katsuyori confida troppo nelle proprie possibilit\u00e0 e muove con tutto l'esercito contro i nemici, i quali non aspettavano altro che una prima mossa dei Takeda. I baroni tentano inutilmente di dissuadere il nuovo signore, sapendo che Ieyasu e Nobunaga hanno fortificato una posizione inespugnabile a Nagashino, ma Katsuyori lancia testardamente le sue forze in un assalto allo scoperto contro uno spiegamento di fucilieri; pur vedendo la disparit\u00e0 di forze, i generali si sottomettono al sacrificio. Una dopo l'altra, due ondate di cavalleria e una di fanteria si lanciano all'aperto contro le posizioni fortificate, venendo per\u00f2 sterminate prima ancora di entrare in contatto. Il \"kagemusha\", che ha seguito l'esercito di nascosto fino a Nagashino, cerca una morte inutile sul campo di battaglia, lasciandosi uccidere dalle armi da fuoco e segnando cos\u00ec la fine definitiva dei Takeda.\nProduzione.\nDopo l'esperienza della produzione sovietica di \"Dersu Uzala - Il piccolo uomo delle grandi pianure\", girato in Siberia, Kurosawa vorrebbe portare sullo schermo le \"Memorie dal sottosuolo\" di Dostoevskij, ma abbandona il progetto giudicato troppo impegnativo. Accarezzata, e rimandata, una trasposizione da Shakespeare (il \"Re Lear\" che diventer\u00e0 il suo film successivo, \"Ran\"), il regista si immerge nell'immaginario del XVI secolo, al tempo della riunificazione nazionale del Giappone. Gi\u00e0 nel 1944, durante la guerra, avrebbe voluto affrontare il soggetto, stimolato dalla possibilit\u00e0 di ricostruire la battaglia di Shidaragahara (\u8a2d\u697d\u539f, attualmente Shinshiro), ma i cavalli erano requisiti per le operazioni belliche; aveva quindi ripiegato sul soggetto di \"Gli uomini che mettono il piede sulla coda della tigre\" (1945).\nKurosawa dovette attendere quasi quattro anni per ottenere i finanziamenti necessari a produrre il film. I problemi con la Toho, storica casa di produzione dei suoi film, erano iniziati ai tempi della realizzazione di \"Barbarossa\" (1965): i previsti 50 giorni di riprese erano lievitati fino a 2 anni, diventando la produzione giapponese pi\u00f9 lunga fino ad allora e una delle pi\u00f9 costose. La reputazione di Kurosawa ne usc\u00ec danneggiata: fu accusato di essere \u00abtirannico\u00bb e di farsi beffe di programmi e finanziamenti. Nel 1968 assieme ai registi giapponesi Masaki Kobayashi, Kon Ichikawa e Keisuke Kinoshita cre\u00f2 una casa di produzione indipendente e realizz\u00f2 \"Dodes'ka-den\" (1970), che fu per\u00f2 un insuccesso commerciale e gli precluse la possibilit\u00e0 di ottenere in patria l'appoggio per future produzioni.\nSempre nel 1970 Kurosawa accett\u00f2 di partecipare al film \"Tora! Tora! Tora!\", ma ne fu escluso a seguito di divergenze con la 20th Century Fox. Fu a questo punto che, nel dicembre 1971, Akira Kurosawa tent\u00f2 il suicidio. Successivamente la Mosfil'm gli propose di girare un film in Unione Sovietica e il risultato fu \"Dersu Uzala\" (1975), che vinse il premio Oscar per miglior film straniero. Nonostante ci\u00f2, pochi anni dopo la casa di produzione da lui fondata fall\u00ec e la Toho, in declino, non manifest\u00f2 l'intenzione di finanziare un nuovo ambizioso progetto del regista. Kurosawa, perci\u00f2, in attesa di fondi, si dedic\u00f2 alla progettazione del nuovo film, scrivendo e dipingendo.\nSolo grazie all'appoggio dei registi statunitensi George Lucas e Francis Ford Coppola, Kurosawa pot\u00e9 ottenere il sostegno della 20th Century Fox e della Toho. Entrambi erano profondi ammiratori del regista giapponese; in particolare, Lucas si era ispirato a \"La fortezza nascosta\" (1958) dello stesso Kurosawa per il film \"Guerre stellari\" (1977), che aveva avuto un enorme successo e aveva consolidato la sua influenza sulla 20th Century Fox, produttrice del film. Lucas, perci\u00f2, assieme ad Alan Ladd, convinse la Fox a cofinanziare \"Kagemusha\" in cambio dei diritti di distribuzione internazionale. Al progetto si aggiunse anche Coppola e, dato il largo supporto proveniente dall'estero, la Toho accett\u00f2 di partecipare. Il budget finale fu di circa 6 milioni di dollari, dei quali 4,5 forniti dalla Toho e i restanti dalla Fox.\nDistribuzione.\nDate di uscita.\nLe date di uscita internazionali nel corso del 1980 sono state:\nEdizione italiana.\nIl doppiaggio fu diretto da Mario Maldesi.\nCritica e accoglienza.\nIl film rappresenta il maggiore successo commerciale di Kurosawa, e ha vinto numerosi premi in Giappone e all'estero, dando inizio al decennio di maggior successo in campo internazionale per Kurosawa, gli anni '80. Al Festival di Cannes 1980, \"Kagemusha\" condivise la Palma d'Oro con \"All That Jazz - Lo spettacolo comincia\". \"Kagemusha\" \u00e8 stato anche nominato per ben due volte agli Academy Awards: Miglior scenografia (Yoshir\u014d Muraki) e Miglior film straniero).\nAnalisi.\nA Shidaragahara (1575), Takeda Katsuyori, figlio del defunto Shingen, lanci\u00f2 l'esercito in un insensato attacco frontale contro le posizioni fortificate di Oda Nabunaga. Costui aveva rivoluzionato l'arte della guerra in Giappone introducendo l'uso sistematico delle armi da fuoco: i suoi fucilieri a Shidaragahara sterminarono non solo la fanteria e la cavalleria Takeda, ma l'intero clan con tutti i vassalli.\nLa ricerca sul colore raggiunge in questo film effetti sorprendenti, grazie soprattutto alle vivide uniformi militari e alle bandiere che ogni soldato porta sulla schiena (rosso sangue, verde brillante, azzurro, giallo), colori molto saturi sullo sfondo arido del paesaggio. La pellicola d\u00e0 i risultati migliori nelle scene di massa girate con la luce incidente, all'alba o al tramonto, e soprattutto nella ricostruzione della battaglia notturna, durante la quale dona al film il grandioso tono epico di un affresco medioevale.\nLa scena finale della battaglia di Nagashino invece \u00e8 risolta dal regista attraverso lo sguardo del \"kagemusha\" e di Katsuyori, che osserva a distanza: si sentono i colpi d'arma da fuoco, le urla, si vedono i fucilieri, ma soltanto dopo il terzo attacco suicida viene mostrato il campo di battaglia con il tappeto di caduti, i feriti ricoperti di sangue, i cavalli agonizzanti.\nLe sequenze che rimangono maggiormente impresse sono la battaglia notturna e l'ecatombe conclusiva, che entrano di diritto a far parte dell'ideale antologia delle battaglie cinematografiche. Per l'arditezza degli scorci, dei volumi, delle prospettive e la potente scansione ritmica sono accostabili alla \"Battaglia di San Romano\" di Paolo Uccello."}
{"id": "44184", "revid": "118439295", "url": "https://it.wikipedia.org/wiki?curid=44184", "title": "Corpi intermedi", "text": "Con corpi intermedi si intendono le formazioni sociali che rappresentano e si autorappresentano in particolari settori o luoghi della societ\u00e0 civile, ponendosi in posizione \"intermedia\" tra privato e pubblico. \nStoria.\nUn'accezione positiva simile fu data da papa Leone XIII con la \"Rerum Novarum\" alle corporazioni delle arti e mestieri della cristianit\u00e0 medievale, ricordate come associazioni assistenziali miste aperte alla collaborazione di tutti, e con una propriet\u00e0 privata stabile ed ereditaria di beni durevoli e di consumo.\nAd esse sono state collegate le gilde anglosassoni, in virt\u00f9 della loro libera e autonoma iniziativa privata.\nDescrizione.\nI corpi intermedi si collocano su una linea ideale che parte dal cittadino e arriva alle istituzioni, vale a dire le organizzazioni legittimate a rivendicare gli interessi dei cittadini in nome e per conto delle rispettive comunit\u00e0. Sono dunque organismi di prossimit\u00e0 al di fuori delle sedi istituzionali, capaci di creare reti in modo autonomo dalla sfera statale, sebbene possano permanere alcune sfumature istituzionali nelle loro attivit\u00e0. I corpi intermedi - agendo da collettori di specifici interessi di cittadini e come organizzazioni rappresentative - hanno un potere d'azione pi\u00f9 ampio rispetto a quello dei singoli cittadini.\nDovendosi definire rispetto a cosa si intende la caratteristica dei corpi intermedi, bisogna risalire a vario titolo alla funzione sociale e locale, e se questa sia esclusivamente o meno localizzabile in base alle caratteristiche del territorio, della popolazione e del sistema socio-economico.Sar\u00e0 cos\u00ec corpo intermedio tanto l'associazione di consumatori, quanto il comitato di lotta per la casa, gli enti no profit del volontariato e del Terzo Settore, ma anche il sindacato.\nQuesti ultimi possono sono comunit\u00e0 segnate da un'uguaglianza autoregolata di libert\u00e0 e diritti, portatori di interessi legittimi (o \"Stakeholder\") e praticanti una funzione sociale, dotati di facolt\u00e0 di direzione e coordinamento dei propri fattori (capitale e lavoro) ad un fine di interesse collettivo (bene comune).\nDiritto costituzionale.\nLa nozione di \"corpo\" e di \"intermediazione\", ed in particolare di \"corpo intermedio\" non esistono nella Costituzione italiana, . \nLa Costituzione protegge il diritto associativo di cittadinanza (), in particolar modo per quanto riguarda:+\nLa Costituzione Democratica riconosce soggettivit\u00e0 giuridica ai singoli cittadini e alle loro associazioni, in forza del principio di sussidiariet\u00e0 (art. ).Tale concetto va collocato nel panorama pi\u00f9 ampio che offre la multilevel governance."}
{"id": "44202", "revid": "438678", "url": "https://it.wikipedia.org/wiki?curid=44202", "title": "Np", "text": ""}
{"id": "44204", "revid": "16441", "url": "https://it.wikipedia.org/wiki?curid=44204", "title": "Vino DOC Cinque Terre", "text": ""}
{"id": "44205", "revid": "228587", "url": "https://it.wikipedia.org/wiki?curid=44205", "title": "Ni", "text": ""}
{"id": "44216", "revid": "128334", "url": "https://it.wikipedia.org/wiki?curid=44216", "title": "Ingegneria navale", "text": "L'ingegneria navale \u00e8 il ramo dell'ingegneria industriale che si occupa della progettazione, realizzazione e mantenimento in esercizio o gestione dei mezzi navali, vedendo il suo impiego in diversi settori: mercantile, passeggeri, militare, diporto ed altri; questa distinzione non \u00e8 banale in quanto, a seconda dell'impiego del mezzo navale, variano in maniera rilevante struttura, materiali impiegati e impianti.\nCaratteristiche.\nL'ingegneria navale \u00e8 una branca importante dell'ingegneria, basti pensare al passato quando la supremazia marittima era determinante nel mantenimento del potere di una nazione, sia in campo economico che civile e militare. Ancora oggi il ruolo che ricopre la via di comunicazione marittima \u00e8 di cruciale importanza e la rende la privilegiata per il trasporto in tutto il globo delle materie prime, dei minerali, ed anche dei prodotti finiti (vedi trasporto containerizzato). Questo con tutta probabilit\u00e0 rimarr\u00e0 invariato ancora per lungo tempo dal momento che i volumi di trasporto realizzabili via mare sono di gran lunga superiori a quelli che si possono ottenere per via aerea o terrestre, e soprattutto con costi pi\u00f9 accessibili. Questa \u00e8 solo una parte delle ragioni che portano a ritenere quella navale come un'ingegneria di strategica importanza sia per ci\u00f2 che attiene alle costruzioni navali e installazioni \"offshore\" sia per ci\u00f2 che attiene alla gestione delle vie di comunicazione marittime dal punto di vista politico e tecnico/commerciale.\nAree di studio.\nNell'ingegneria navale \u00e8 possibile distinguere tre aree separate:\nDiscipline.\nTra le materie alla base degli studi di ingegneria navale vi sono:\nInoltre, essendo un ramo dell'ingegneria industriale, comprende lo studio di materie quali:\ntutte materie fondamentali che applicano in toto i principi dell'analisi matematica, della fisica e della chimica nella realt\u00e0 tecnica dei mezzi navali/nautici. Strumento di grande importanza per lo studio del comportamento in mare e per la stima delle caratteristiche propulsive di una carena \u00e8 la vasca navale.\nCorsi di insegnamento.\nIn Italia il corso di laurea in ingegneria navale \u00e8 attivo in quattro atenei:\nL'universit\u00e0 degli Studi di Genova ha avviato un corso di Ingegneria Nautica, parallelo al corso di Ingegneria Navale, dedicato al diporto, con sede a La Spezia. I corsi di laurea correlati in Economia marittima e Scienze nautiche sono attivi dal 1931 all'Universit\u00e0 degli Studi di Napoli \"Parthenope\"."}
{"id": "44219", "revid": "125915873", "url": "https://it.wikipedia.org/wiki?curid=44219", "title": "Papa Sabiniano", "text": "Biografia.\nApocrisario apostolico a Costantinopoli dal 593 sotto papa Gregorio I, fu poi richiamato a Roma a causa della sua mancanza di zelo nel difendere i diritti della Santa Sede quando il patriarca di Costantinopoli Giovanni IV Nesteutes assunse il titolo di \"Patriarca Ecumenico\" in sfida al pontefice Romano.\nSucceduto al grande Gregorio, fu consacrato il 13 settembre, sei mesi dopo la morte del predecessore, quando finalmente arriv\u00f2 l'approvazione imperiale da Costantinopoli.\nSabiniano fu espressione dello scontento che papa Gregorio I aveva generato in alcuni ambienti ecclesiastici quando, gi\u00e0 all'inizio del suo pontificato, aveva perseguito una linea di \"moralizzazione\" della Curia romana allontanando laici ed ecclesiastici da posizioni di rilievo e affidandole a monaci benedettini, tutti \"homines novi\" con poca esperienza, e senza rispettare anzianit\u00e0 e gerarchie. Soprattutto le classi pi\u00f9 elevate non aspettavano dunque altro che la morte di Gregorio per recuperare le posizioni perse. Sabiniano, influenzato da quell'\"\u00e9lite\" ecclesiastica e umiliato dal richiamo a Roma dalla sua posizione di prestigio a Costantinopoli, attu\u00f2 una linea in netto contrasto con quella del suo predecessore, riassegnando al clero \"tradizionale\" gli uffici ecclesiastici gi\u00e0 affidati ai monaci e soprattutto interrompendo l'attivit\u00e0 di assistenza gratuita ai bisognosi, che tanta parte aveva avuto nel pontificato di Gregorio, accusandolo inoltre di aver dissipato il patrimonio della Chiesa pur di essere lodato e ottenere fama di benefattore. Si rese poi particolarmente inviso al popolo perch\u00e9 fece distribuire il grano alla popolazione affamata dietro pagamento: comportamento poco caritatevole, che gli attir\u00f2 l'odio dei romani e che fu la causa della probabile morte violenta a seguito di una rivolta popolare. Secondo una leggenda, lo stesso Gregorio gli sarebbe apparso in sogno ammonendolo per il suo comportamento, ma poich\u00e9 Sabiniano non accennava a voler cambiare atteggiamento, Gregorio lo avrebbe colpito con il pastorale, provocandone in breve la morte.\nL'erudito italiano Onofrio Panvinio (1529-1568), nel suo \"Epitome pontificum Romanorum\" (Venezia, 1557) attribuisce a questo papa l'introduzione dell'usanza di far suonare le campane nelle ore canoniche e durante la celebrazione dell'eucaristia.\nSabiniano mor\u00ec il 22 febbraio 606, probabilmente a seguito di un'insurrezione popolare, e fu tumulato in San Pietro, dove il corteo giunse di nascosto, attraverso vie secondarie."}
{"id": "44221", "revid": "120064873", "url": "https://it.wikipedia.org/wiki?curid=44221", "title": "Izjaslav III di Kiev", "text": ""}
{"id": "44225", "revid": "1543377", "url": "https://it.wikipedia.org/wiki?curid=44225", "title": "Papiro di Rhind", "text": "Il Papiro di Ahmes \u00e8 il pi\u00f9 esteso papiro egizio di argomento matematico giunto fino a noi. Deve il suo nome allo scriba che lo trascrisse verso il 1650 a.C. durante il regno di Aphophis (quinto sovrano della XV dinastia), traendolo da un papiro precedente composto fra il 2000 e il 1800 a.C.\nSi trova attualmente al British Museum, che lo acquist\u00f2 nel 1865; alcuni piccoli frammenti sono conservati al Brooklyn Museum di New York.\nViene anche chiamato con il nome tradizionale di papiro di Rhind, dall'antiquario scozzese Henry Rhind, che lo acquist\u00f2 nel 1858 a Luxor in Egitto. \u00c8 scritto in ieratico, lungo 216 centimetri e largo 32 centimetri. Contiene tabelle di frazioni e 84 problemi aritmetici, algebrici e geometrici, con le relative soluzioni.\nTabelle di frazioni.\nLe frazioni che hanno la forma formula_1 (con \"n\" numero dispari compreso fra 5 e 101) e formula_2 (con \"n\" numero naturale compreso fra 1 e 9) sono scomposte in somma di frazioni della forma formula_3 oppure formula_4 (\"frazioni egizie\").\nAd esempio:\nformula_5.\nformula_6\nProblemi aritmetici.\nGli Egizi usavano una successione di raddoppiamenti per eseguire sia la moltiplicazione sia la divisione\nPer moltiplicare addizionavano il moltiplicando a s\u00e9 stesso, duplicavano ancora il risultato ottenuto e cos\u00ec via, finch\u00e9 (usando il linguaggio moderno) la potenza di due impiegata rimaneva minore del moltiplicatore.\nAd esempio, supponiamo di voler moltiplicare 25 per 11. \nInnanzitutto scomponiamo il secondo fattore (11) come somma di potenze di 2 (cio\u00e8 11=1+2+8). \nSecondariamente calcoliamo i prodotti degli addendi individuati (1; 2; 8) per il primo fattore (25):\nA questo punto, sommiamo i prodotti ottenuti (200 + 50 + 25 per ottenere 25 x 11 = 275).\nPer dividere si utilizzava lo stesso procedimento sul divisore. Ad esempio, volendo dividere 60 per 12 si calcolava:\nPoich\u00e9 48 + 12 = 60,\n60: 12 = 4 + 1 = 5\nCon questo sistema e utilizzando le tabelle di cui si \u00e8 detto prima, Ahmes \u00e8 in grado di moltiplicare e dividere frazioni. Alcuni problemi infatti richiedono di ripartire degli oggetti (pagnotte o birre) fra un certo numero di persone, e in proporzioni definite.\nProblemi algebrici.\nI problemi presentati sono risolubili con equazioni lineari nella forma:\ncon \"x\" incognita e \"a\", \"b\", \"c\" noti.\nIl termine per indicare l'incognita \u00e8 \"aha\" D34 che vuol dire \"mucchio\".\nNel problema 24, ad esempio, viene calcolato il mucchio quando esso e il suo settimo sono uguali a 19.\nCi\u00f2, per noi, corrisponde all'equazione:\nformula_9\nPer risolvere questi problemi Ahmes usa il \"metodo della falsa posizione\"; attribuisce, cio\u00e8, al \"mucchio\" un valore numerico senza preoccuparsi della sua correttezza. Nel caso precedente pone x = 7. Calcola quindi:\nformula_10 ottenendo come risultato 8.\nConfronta poi 8 con il risultato atteso 19, verificando che:\nformula_11\nConclude quindi che per calcolare il mucchio occorre moltiplicare formula_12 per formula_13\nNel caso del problema 30 il metodo usato \u00e8, invece, quello moderno.\nProblemi geometrici.\nI problemi geometrici riguardano il calcolo di alcune aree.\nL'area del triangolo isoscele viene calcolata dividendolo in due triangoli rettangoli e ruotandone uno in modo da ottenere un rettangolo. Si trova il risultato, quindi, moltiplicando la met\u00e0 della base per l'altezza.\nCon lo stesso metodo si calcola l'area del trapezio isoscele: met\u00e0 della somma delle basi per l'altezza.\nViene calcolata l'area di un cerchio di diametro uguale a 9 unit\u00e0 ponendola uguale a quella di un quadrato di lato 8 unit\u00e0.\nApplicando le conoscenze odierne:\nformula_14\nformula_15\nci\u00f2 significa porre\nformula_16\nche \u00e8 un'approssimazione abbastanza vicina al pi greco\nformula_17"}
{"id": "44226", "revid": "125399102", "url": "https://it.wikipedia.org/wiki?curid=44226", "title": "Papa Bonifacio IV", "text": "Biografia.\nOriginario di Valeria, localit\u00e0 della contemporanea Marsica, era figlio di un medico di nome Giovanni. Prima di essere eletto pontefice fu monaco e, successivamente, promosse lo sviluppo del monachesimo. La sua elezione venne ratificata dall'imperatore di Costantinopoli il 25 agosto 608, a dieci mesi di distanza dall'elezione (il suo predecessore, papa Bonifacio III, era infatti morto nel novembre dell'anno prima).\nIl \"Liber Pontificalis\" menziona che il suo pontificato venne segnato da carestie, peste e inondazioni. Ulteriori notizie sono molto scarse e frammentarie. Bonifacio IV mor\u00ec l'8 maggio 615 e fu sepolto in San Pietro.\nIl Pantheon di Roma.\nL'unico avvenimento storico concernente papa Bonifacio sul quale si hanno informazioni abbastanza esaurienti \u00e8 l'autorizzazione da parte dell'imperatore bizantino Foca a trasformare il tempio romano del Pantheon in un luogo di culto cattolico. Nel 609 l'edificio venne convertito in una chiesa cristiana intitolata alla Madonna Regina dei martiri (\"Santa Maria ad Martyres\"). Per l'occasione sembra che Bonifacio abbia fatto prelevare, dalle numerose catacombe romane, ventotto carri pieni di ossa di martiri cristiani, che furono tumulate sotto l'altare principale della nuova chiesa. \nContestualmente alla consacrazione del Pantheon al culto cristiano, avvenuta il 13 maggio 609 (la domenica successiva alla Pentecoste), Lemuria venne sostituita alla festivit\u00e0 di Tutti i Santi, che fu fissata per quello stesso giorno, salvo poi essere traslata al 1\u00ba novembre da papa Gregorio III. In cambio, fu eretta nel Foro Romano una colonna onoraria dedicata all'imperatore Foca (il quale fu ben lieto della benevolenza dei Romani), con una sua statua in bronzo dorato posta sulla cima. Commenta il Gregorovius: \u00abl'ultimo monumento che Roma, nello spirito delle antiche tradizioni, innalzava tra le sue rovine, era la statua del tiranno Foca, testimonianza e simbolo dell'asservimento della citt\u00e0 a Bisanzio\u00bb.\nCulto.\nPapa Bonifacio IV venne canonizzato da Bonifacio VIII, papa dal 1294 al 1303, che scelse il nome proprio in suo onore. La sua memoria liturgica \u00e8 fissata per l'8 maggio.\nIl martirologio romano cos\u00ec lo ricorda:\n\u00ab 8 maggio - A Roma presso san Pietro, san Bonifacio IV, papa, che trasform\u00f2 in chiesa il tempio del Pantheon ottenuto dall'imperatore Foca e lo dedic\u00f2 a Dio in onore della Beata Maria e di tutti i martiri; fu pieno di meriti anche riguardo alla vita monastica. \u00bb\nBonifacio IV viene celebrato durante le feste patronali di Luco dei Marsi (AQ) durante il terzo fine settimana di agosto."}
{"id": "44227", "revid": "124858580", "url": "https://it.wikipedia.org/wiki?curid=44227", "title": "Papa Adeodato I", "text": "Biografia.\nNacque a Roma, figlio di un suddiacono di nome Stefano. Al momento dell'elezione pontificale (per il cui beneplacito imperiale dovette comunque attendere cinque mesi) Adeodato era gi\u00e0 prete da quarant'anni. Secondo la tradizione, non suffragata da prove certe, si sarebbe fatto monaco benedettino prima di divenire papa. Adeodato fu scelto dal partito che si opponeva alla politica filo-monastica di papa Gregorio I (590-604) e di papa Bonifacio IV (608-615). Il \"Liber Pontificalis\" registra con molta soddisfazione che \u00ab...egli amava molto il clero...\u00bb e che \u00ab...preferiva promuovere alle cariche ecclesiastiche dei sacerdoti anzich\u00e9 dei monaci\u00bb. Ordin\u00f2 quindi quattordici preti, i primi ordinati dopo la morte di Gregorio I. Inoltre istitu\u00ec per il clero un ufficio da recitarsi alla sera, a somiglianza di quello del mattino.\nMa a parte queste notizie, del suo pontificato di poco pi\u00f9 di tre anni si sa solo che Roma fu colpita da un terremoto, da un'epidemia di scabbia e da una grave rivolta delle truppe bizantine in Italia, scontente per i mancati pagamenti, a seguito della quale furono massacrati l'esarca Giovanni I Lemigio e altri funzionari governativi di Ravenna. Adeodato rimase comunque fedele all'imperatore Eraclio (610-641) durante tutta la sollevazione e diede un caloroso saluto al nuovo esarca, Eleuterio, quando questi visit\u00f2 Roma prima di recarsi a Ravenna a reprimere la rivolta. Presto per\u00f2 anche Eleuterio abbracci\u00f2 la ribellione contro il governo bizantino, ma durante la marcia verso Roma fu ucciso dalle sue stesse truppe.\nL'epitaffio di Adeodato, composto da papa Onorio I, lo descrive semplice, pio, saggio e accorto. Sul letto di morte lasci\u00f2 un'indennit\u00e0 al suo clero, l'equivalente di un anno di paga per ciascuno, come dono per la partecipazione ai suoi funerali. Mor\u00ec l'8 novembre 615, e venne sepolto nella basilica di San Pietro in Vaticano. Nel XVII secolo il corpo fu traslato nella chiesa di San Bartolomeo a Valnogaredo, frazione di Cinto Euganeo, su volere di Papa Innocenzo XII.\nCulto.\nPapa Adeodato I \u00e8 venerato come santo dalla Chiesa cattolica e dalle Chiese ortodosse, e la sua memoria liturgica cade l'8 novembre. Il martirologio romano cos\u00ec lo ricorda:\n\u00ab 8 novembre - A Roma presso san Pietro, san Deusd\u00e9dit I, papa, che am\u00f2 il suo clero e il suo popolo e fu insigne per semplicit\u00e0 e saggezza. \u00bb"}
{"id": "44229", "revid": "767487", "url": "https://it.wikipedia.org/wiki?curid=44229", "title": "Papa Bonifacio V", "text": "Biografia.\nSuccedette a papa Adeodato I dopo una sede vacante durata pi\u00f9 di un anno. Prima della sua consacrazione, l'Italia era stata scossa dalla ribellione di Eleuterio, esarca di Ravenna che fu decapitato dalle sue stesse truppe mentre marciava verso Roma.\nFece entrare in vigore il decreto sul diritto di asilo per rifugiati e ricercati: essi potevano trovare rifugio all'interno delle chiese, che godevano di immunit\u00e0 religiosa. Oltre ai provvedimenti relativi al diritto di asilo, il \"Liber Pontificalis\" ricorda anche l'obbligo da lui statuito per i notai ecclesiastici di obbedire alle leggi dell'impero circa i testamenti. Prescrisse anche che gli accoliti non potessero traslare le reliquie dei martiri e che, nella Basilica di San Giovanni in Laterano, non potessero sostituire i diaconi nel conferimento del battesimo. Complet\u00f2 e consacr\u00f2 il cimitero di San Nicomede sulla Via Nomentana. Nel \"Liber Pontificalis\" Bonifacio \u00e8 descritto come \"il pi\u00f9 mite degli uomini\" e si distinse soprattutto per il suo grande amore per il clero.\nBonifacio si impegn\u00f2 per la cristianizzazione dell'Inghilterra. Le \"Lettere di esortazione\", che si dice abbia scritto a Mellito, arcivescovo di Canterbury, e a Giusto, vescovo di Rochester, non si sono conservate, ma ne rimangono altre di particolare interesse tra cui una indirizzata a Giusto, dopo la sua successione a Mellito sulla cattedra di Canterbury (624) con la quale gli conferiva il pallio e gli dava facolt\u00e0 di \"ordinare vescovi come potr\u00e0 richiedere l'occasione\". Secondo Beda il Venerabile, Papa Bonifacio fu in corrispondenza anche con Edwin, re di Northumbria (625), sollecitandolo ad abbracciare la fede cristiana, e con la principessa cristiana \u00c6thelburg del Kent, sua consorte, esortandola ad impegnarsi per la conversione del marito.\nBonifacio mor\u00ec il 25 ottobre 625 e fu sepolto nella basilica di San Pietro in Vaticano."}
{"id": "44230", "revid": "599013", "url": "https://it.wikipedia.org/wiki?curid=44230", "title": "Effetto termoionico", "text": "Leffetto termoionico, detto anche effetto termoelettronico, consiste nell'emissione indotta termicamente di particelle cariche (elettroni o ioni, a cui a volte ci si riferiva nella antica letteratura scientifica come a \"termoioni\"), da parte di un materiale, a volte un metallo riscaldato ad alta temperatura e tipicamente una lega quale il tungsteno toriato usato nelle valvole a riscaldamento diretto od una miscela di ossidi nelle valvole a riscaldamento indiretto, per esempio a seguito del passaggio di una corrente elettrica. L'emissione degli elettroni avviene come conseguenza dell'aumento della loro energia cinetica, rivelato come aumento della temperatura, che permette loro di vincere la forza che li trattiene vincolati agli atomi del materiale. La particella emessa tender\u00e0 a rimanere in prossimit\u00e0 della superficie emettitrice, superficie che si sar\u00e0 caricata di una carica opposta nel segno ma uguale in modulo al totale delle cariche emesse. Tuttavia, l'emettitore torner\u00e0 nello stesso stato precedente all'emissione se collegato ad una batteria, il cui flusso di corrente neutralizzer\u00e0 tale carica.\nUn esempio classico di emissione termoionica \u00e8 quella che si verifica nei tubi a vuoto, dove degli elettroni sono emessi da un catodo metallico ad alta temperatura in un tubo in cui \u00e8 stato realizzato il vuoto (noto al momento della scoperta e delle prime applicazioni come Effetto Edison). Oggi, con la locuzione \"effetto termoionico\" si fa riferimento ad ogni processo di emissione di carica eccitata termicamente, anche quando la carica \u00e8 emessa da una regione all'altra, entrambe nello stato solido. Tale processo \u00e8 di cruciale importanza in una variet\u00e0 di dispositivi elettronici e pu\u00f2 essere utilizzato per la generazione di corrente e per il raffreddamento. L'intensit\u00e0 della corrente di cariche aumenta notevolmente al crescere della temperatura, tuttavia le emissioni da una superficie metallica in un ambiente in cui \u00e8 stato realizzato il vuoto diventano significative soltanto per temperature superiori ai . La scienza che ha studiato il fenomeno \u00e8 stata indicata come la \"termoionica\", ma tale nome \u00e8 caduto gradualmente in disuso.\nLa legge dell'emissione termoionica \u00e8 stata formulata principalmente da Owen Richardson, da cui prende il nome.\nStoria.\nNel leggere questa sezione, \u00e8 utile aver presente che l'elettrone \u00e8 stato identificato nel 1897 da Thomson. \u00c8 quindi necessaria cautela nell'utilizzo del termine elettrone nella discussione degli esperimenti che ebbero luogo prima di tale data.\nLe prime osservazioni del fenomeno risalgono al 1873 in Gran Bretagna, quando Guthrie, che eseguiva ricerche su degli oggetti carichi, scopr\u00ec che una sfera di ferro rovente perde in aria la propria carica se positiva, ma non se negativa. Da queste informazioni, Guthrie dedusse che il processo comportava la perdita di ioni positivi ma non pot\u00e9 stabilire se essi erano generati dall'interazione della superficie metallica ad alta temperatura con l'aria o se derivassero soltanto dalla temperatura. Hittorf (1869-1883) e Goldstein (1885) studiarono anch'essi il fenomeno, ma furono Elster e Geitel (1882-1889) ad eseguire gli esperimenti che permisero di rispondere ad alcuni quesiti sollevati dalla scoperta di Guthrie. Ripeterono infatti l'esperimento della sfera rovente in un ambiente in cui era stato realizzato il vuoto e in atmosfere di vari gas. Elster e Geitel scoprirono che l'emissione di ioni positivi si verifica a varie temperature nel vuoto e in ognuna delle atmosfere testate, chiarendo dunque che si tratta di una propriet\u00e0 del metallo alla temperatura assegnata. Rilevarono inoltre che tale emissione non \u00e8 costante, ma tende a diminuire rapidamente, e soprattutto individuarono che ad alta temperatura si verifica l'emissione di ioni negativi, che a differenza dell'altra, mantiene un livello costante, fino alla scarica del metallo.\nNel frattempo, l'effetto fu riscoperto da Edison il 13 febbraio 1880, mentre cercava di comprendere la ragione della rottura dei filamenti e dell'annerimento irregolare dei bulbi (pi\u00f9 scuro vicino ad un'estremit\u00e0 del filamento) delle sue lampade ad incandescenza. Edison costru\u00ec diversi bulbi sperimentali, alcuni con pi\u00f9 di un filo, una piastra o una lamina metallica inserita nel bulbo. Questo elettrodo metallico extra era collegato al filamento tramite un galvanometro all'esterno del bulbo.\nDurante gli esperimenti, se alla lamina era imposta una carica negativa maggiore (in modulo) di quella del filamento, allora non si verificava tra di essi alcun passaggio di corrente (oggi sappiamo che ci\u00f2 \u00e8 dovuto al fatto che la lamina metallica emette pochi elettroni); altrimenti, quando alla lamina era imposta una carica positiva maggiore di quella del filamento, si registrava un flusso di corrente di cariche negative che si spostavano dal filamento alla lamina attraverso il vuoto. A questa corrente unidirezionale venne assegnato il nome di \"effetto Edison\" (sebbene a volte il termine sia utilizzato per riferirsi all'effetto termoionico stesso). Edison osserv\u00f2 che la corrente emessa dal filamento caldo aumentava rapidamente con l'aumentare del voltaggio e richiese un brevetto per un dispositivo in grado di regolare il voltaggio il 15 novembre 1883 (U.S. patent 307,031, il primo brevetto statunitense per un dispositivo elettronico). Nel settembre 1884 Edison espose all\"International Electrical Exposition\" di Filadelfia un cicalino telegrafico il cui funzionamento avveniva per mezzo del dispositivo da lui brevettato.\nFu Preece che tornando in Inghilterra dalla Mostra di Filadelfia portando con s\u00e9 diversi bulbi di Edison, present\u00f2 un articolo nel 1885 riferendosi all'emissioni termoionica come all'effetto Edison. Fleming che lavorava per la British \"Wireless Telegraphy\" Company (Compagnia Britannica per la Telegrafia senza fili), scopr\u00ec che l'effetto Edison poteva essere utilizzato per rilevare le onde radio e svilupp\u00f2 i tubi a vuoto a due elementi noti come diodi, che present\u00f2 alla comunit\u00e0 scientifica il 16 novembre 1904.\nIl diodo termoionico pu\u00f2 essere configurato per convertire una differenza di temperatura in potenza elettrica, senza parti in movimento (un convertitore termoionico, una tipologia di macchina termica).\nIn seguito alla scoperta dell'elettrone, da parte di Thomson, il fisico inglese Richardson inizi\u00f2 a lavorare sull'argomento che defin\u00ec \"emissione termoionica\" e nel 1928 ha ricevuto il premio Nobel per la fisica \"per il suo lavoro sul fenomeno termoionico e specialmente per la scoperta della legge che porta il suo nome\".\nAnche Millikan e Langmuir eseguirono studi sull'effetto termoionico.\nLegge di Richardson.\nIn ogni metallo allo stato solido, ci sono uno o due elettroni per atomo che sono liberi di muoversi da un atomo all'altro. A volte ci si riferisce a questa propriet\u00e0 dei metalli come al \"mare di elettroni\". La loro velocit\u00e0 \u00e8 descritta da una distribuzione statistica che, a fronte di un valore medio che pu\u00f2 essere correlato con la temperatura, ne prevede ampie variazioni. Occasionalmente, dunque, un elettrone pu\u00f2 possedere una velocit\u00e0 sufficientemente alta da scappare dal metallo senza essere tirato indietro. Il quantitativo minimo di energia che consente ad un elettrone di lasciare la superficie \u00e8 chiamato lavoro di estrazione. Il lavoro di estrazione (o \"work function\", in inglese) \u00e8 una caratteristica del materiale e per la maggior parte dei metalli \u00e8 dell'ordine di diversi elettronvolt. Le correnti termoioniche (il flusso di cariche prodotte per effetto termoionico) possono essere incrementate nella loro intensit\u00e0, riducendo il lavoro di estrazione, ad esempio applicando dei rivestimenti di vari ossidi al filo metallico.\nNel 1901 Richardson pubblic\u00f2 i risultati dei suoi esperimenti: la corrente elettrica emessa da un filo metallico riscaldato dipende esponenzialmente dalla temperatura del filo in una forma matematica simile all'equazione di Arrhenius. Successivamente propose la seguente formula matematica quale legge regolatrice dell'emissione:\ndove \"J\" \u00e8 la densit\u00e0 di corrente emessa (misurata in A/m\u00b2), \"T\" \u00e8 la temperatura termodinamica del metallo (misurata in K), \"W\" \u00e8 il lavoro di estrazione del metallo, \"k\" \u00e8 la costante di Boltzmann e \"A\"G \u00e8 un parametro che sar\u00e0 discusso in seguito.\nNel periodo compreso tra il 1911 e il 1930, mentre aumentava la comprensione del comportamento degli elettroni nei metalli, furono proposte varie espressioni teoriche (basate su assunzioni fisiche differenti) per \"A\"G da Richardson, Dushman, Fowler, Sommerfeld e Nordheim. Pi\u00f9 di sessanta anni dopo, ancora non c'\u00e8 consenso tra i fisici teorici su quale forma precisa debba avere l'espressione per \"A\"G, sebbene sia universalmente accettato che sia il prodotto di due contributi:\ndove \"\u03bb\"R \u00e8 un fattore correttivo specifico per il materiale tipicamente dell'ordine di 0,5, e \"A\"0 \u00e8 una costante universale data da\ndove \"m\" e \u2212\"e\" sono la massa e la carica dell'elettrone ed \"h\" \u00e8 la costante di Planck.\nAll'incirca nel 1930 \u00e8 maturato il consenso sul fatto che, a causa della natura ondulatoria dell'elettrone, parte degli elettroni prossimi ad essere emessi sono riflessi quando raggiungono la superficie emittente; la densit\u00e0 di corrente emessa risulta quindi ridotta. \"\u03bb\"R dunque potrebbe essere descritto come: 1-\"r\"av, indicando con \"r\"av la proporzione di corrente riflessa, e l'equazione termoionica potrebbe essere scritta nella forma\nutilizzata qualche volta in letteratura.\nTuttavia, un trattamento teorico del fenomeno proposto negli anni ottanta da Anthony Modinos assume che si debba tener conto anche della struttura a banda del materiale emittente. Ci\u00f2 comporta l'introduzione di un secondo fattore correttivo, \"\u03bb\"B, in \"\u03bb\"R, ottenendo l'espressione:\nI valori sperimentali per il coefficiente \"generalizzato\" \"A\"G sono, in generale, dello stesso ordine di grandezza di \"A\"0, ma variano significativamente tra due materiali differenti e possono farlo anche per facce cristallografiche differenti dello stesso materiale. Almeno qualitativamente, tali differenze possono essere interpretate come variazione nel valore di \"\u03bb\"R.\nEsiste considerevole confusione nella letteratura sull'argomento perch\u00e9:\nUtilizzando in questo paragrafo una nomenclatura coerente e non contraddittoria, l'equazione dell'emissione termoionica con soltanto \"A\"0 potrebbe essere indicata come \"equazione elementare di Richardson\", mentre quella che contiene il coefficiente \"generalizzato\" \"A\"G potrebbe essere indicata come \"equazione generalizzata di Richardson\". In letteratura, l'equazione elementare \u00e8 fornita a volte in circostanze in cui quella generalizzata sarebbe pi\u00f9 appropriata e ci\u00f2 pu\u00f2 generare ulteriore confusione. Per evitare fraintendimenti, dovrebbe sempre essere specificato a quale dei coefficienti \"A\" si fa riferimento, indicando le loro esplicite espressioni in termini delle quantit\u00e0 fondamentali coinvolte.\nA causa dell'andamento esponenziale, l'incremento dell'intensit\u00e0 di corrente \u00e8 molto rapido con la temperatura quando \"kT\" \u00e8 inferiore a \"W\". (Per praticamente tutti i materiali, la fusione si verifica ben prima che sia \"kT\"=\"W\".)\nLe equazioni dell'emissione termoionica sono di fondamentale importanza in elettronica. Sono utilizzate per descrivere il comportamento sia di tecnologia ormai superata (come gli schermi a tubi catodici), sia di applicazioni radio e nelle microonde, sia della tecnologia pi\u00f9 recente (ad esempio per descrivere il trasferimento di elettroni in alcuni tipi di dispositivi a semiconduttore).\nEmissione Schottky.\nNei dispositivi ad emissione di elettroni, specialmente nel cannone elettronico, applicando un campo elettrico esterno di modulo \"E\" \u00e8 possibile ridurre il potenziale richiesto per l'emissione di elettroni e incrementare quindi il numero. Senza l'applicazione del campo elettrico esterno, come abbiamo visto, la barriera incontrata da un elettrone del livello di Fermi ha altezza \"W\", pari al valore locale del lavoro di estrazione. L'applicazione del campo elettrico riduce la barriera di un quantitativo \u0394\"W\" e incrementa di conseguenza l'intensit\u00e0 della corrente emessa. Questo fenomeno \u00e8 noto come \"effetto Schottky\" o emissione (termoionica) potenziata ad effetto di campo. Pu\u00f2 essere descritta apportando una semplice modifica nell'equazione di Richardson, sostituendo \"W\" con (\"W\"-\u0394\"W\"). L'equazione diventa:\ndove\ned \"\u03b5\"0 \u00e8 la permittivit\u00e0 elettrica del vuoto.\nQuesta equazione \u00e8 relativamente accurata per campi elettrici di intensit\u00e0 inferiore a circa 108 V\u00a0 m\u22121. Per campi di intensit\u00e0 superiore a tale valore, la cosiddetta corrente di tunnel di Fowler-Nordheim (FN) inizia a contribuire significativamente all'emissione della corrente. Durante questo regime, gli effetti combinati dell'emissione termoionica potenziata e di quella ad effetto di campo possono essere descritti dall'equazione di Murphy-Good. Per intensit\u00e0 del campo ancora maggiori, la corrente di tunnel di FN diventa il meccanismo dominante nell'emissione degli elettroni e l'emettitore opera nel cosiddetto regime di emissione elettronica fredda a effetto di campo (\"cold field electron emission\", CFE).\nL'emissione termoionica pu\u00f2 essere potenziata inoltre dall'interazione con altre forme che determinano l'eccitazione elettronica come, ad esempio, la luce. Per esempio, vapori di cesio (Cs) eccitati nei convertitori termoionici formano ammassi di materia altamente eccitata (o materia di Rydberg) di atomi di Cesio che conducono alla riduzione del lavoro di estrazione da 1,5 eV a 1,0-0,7 eV. A causa della stabilit\u00e0 della materia di Rydberg, il lavoro di estrazione mantiene questi bassi valori determinando un incremento dell'efficienza a bassa temperatura del dispositivo."}
{"id": "44231", "revid": "2", "url": "https://it.wikipedia.org/wiki?curid=44231", "title": "Effetto termoelettronico", "text": ""}
{"id": "44236", "revid": "37401", "url": "https://it.wikipedia.org/wiki?curid=44236", "title": "Conway's game of life", "text": ""}
{"id": "44238", "revid": "1369234", "url": "https://it.wikipedia.org/wiki?curid=44238", "title": "Rostislav di Kiev", "text": ""}
{"id": "44240", "revid": "181699", "url": "https://it.wikipedia.org/wiki?curid=44240", "title": "Inno nazionale italiano", "text": ""}
{"id": "44241", "revid": "3732", "url": "https://it.wikipedia.org/wiki?curid=44241", "title": "Papa Severino", "text": "Biografia.\nRomano di nascita, figlio di tale Abenio (o Labieno), Severino venne eletto il terzo giorno dopo la morte del suo predecessore, ed inviati vennero mandati a Costantinopoli, per ottenere la conferma della sua elezione nell'ottobre 638. L'Imperatore Eraclio per\u00f2, invece di dare la conferma, ordin\u00f2 a Severino di firmare la sua \"Ekthesis\", una professione di fede monotelita, con la quale l'imperatore tentava di chiudere una controversia teologica che si trascinava da qualche anno. Severino si rifiut\u00f2, e venne tenuto lontano dalla Sede Papale per quasi due anni, durante i quali il tesoro del Palazzo del Laterano fu saccheggiato, dando fondo a tutte le ingenti ricchezze che papa Onorio I era riuscito faticosamente a mantenere integre.\nIn mancanza di un \"magister militum\" a Roma, le funzioni di amministratore della milizia bizantina in citt\u00e0 erano state assunte dal \"cartulario\" Maurizio (il cui ruolo era, in realt\u00e0, pi\u00f9 semplicemente quello di amministratore dell'erario bizantino) il quale, approfittando del malcontento delle truppe che non venivano pagate da diverso tempo, accus\u00f2 il precedente papa Onorio I di essersi indebitamente appropriato del denaro inviato da Costantinopoli come paga della truppa per costruire e rimodernare chiese, e di aver arricchito il tesoro pontificio. La milizia non aveva bisogno di altri incoraggiamenti, e pose l'assedio al Palazzo del Laterano dove era custodito il tesoro e che, privo di adeguata difesa, capitol\u00f2 in tre giorni. Nel tentativo di dare una parvenza di legalit\u00e0 all'avvenimento, Maurizio convoc\u00f2 da Ravenna l'esarca Isacio per un controllo della situazione. Costui, che si trovava in difficolt\u00e0 economiche, si precipit\u00f2 a Roma e protrasse la sua accurata ispezione per otto giorni, durante i quali allontan\u00f2 i vescovi custodi del tesoro, distribu\u00ec la paga arretrata alle truppe e divise il resto del bottino con qualche altro funzionario. Una buona parte fu spedita a Costantinopoli, dove l'imperatore Eraclio I fu ben lieto del dono.\nSeverino, che da lontano aveva assistito impotente al saccheggio, venne infine insediato il 28 maggio 640, ma mor\u00ec poco dopo, il 2 agosto dello stesso anno."}
{"id": "44243", "revid": "1369234", "url": "https://it.wikipedia.org/wiki?curid=44243", "title": "Mstislav II di Kiev", "text": "Dopo di lui, il titolo di gran principe di Kiev, pur continuando ad esistere, perde del tutto la sua importanza politica ed il principato di maggior potere diviene quello Vladimir. \nNel 1169 la citt\u00e0 di Kiev venne assediata e conquistata da due citt\u00e0 alleate tra loro: Suzdal' (di cui era principe Andrej Bogoljubskij, signore anche di Vladimir) e Rostov."}
{"id": "44245", "revid": "1482985", "url": "https://it.wikipedia.org/wiki?curid=44245", "title": "Papa Giovanni IV", "text": "Biografia.\nEra dalmata di nascita, figlio del diacono Venanzio, e non si hanno sue notizie prima del pontificato. L'approvazione imperiale alla consacrazione giunse oltre quattro mesi dopo l'elezione, periodo durante il quale la Chiesa di Roma fu governata dal tradizionale \"triumvirato\" composto da un arcidiacono, un arciprete e un primicerio.\nAnche le informazioni sul suo pontificato sono estremamente scarse; si tratt\u00f2 infatti di un periodo abbastanza tranquillo per Roma, visto che il conflitto tra Longobardi e Bizantini teneva occupati i due contendenti abbastanza lontano dalla citt\u00e0. Il principale avvenimento degno di nota fu la condanna, da parte di un concilio convocato a Roma, della dottrina monotelita, gi\u00e0 dichiarata eretica dal predecessore papa Severino. Nel 638 l'imperatore Eraclio I aveva promulgato un documento (l'\"Ekthesis\") nel quale approvava il Monotelismo e, per mettere a tacere le tante posizioni pro o contro, proibiva ulteriori discussioni sull'argomento; papa Onorio I, forse senza rendersi conto della vera essenza del problema, ne aveva condiviso le posizioni, che poi da papa Severino erano state ricusate. Infine Giovanni, nella sua \"Apologia pro Honorio papa\", diretta nel 641 al nuovo imperatore Costantino III, ben presto assassinato e sostituito da Costante II, fece un nuovo tentativo in favore dell'ortodossia cercando, nel contempo, di riabilitare la memoria di Onorio. Costante assicur\u00f2 il papa che avrebbe abolito l'\"Ekthesis\" e ripristinato l'ortodossia della Chiesa romana, ma torn\u00f2 presto sulle sue decisioni e il problema non trov\u00f2 ancora soluzione.\nTra le altre attivit\u00e0 di Giovanni di cui si abbia notizia si inquadra l'estrema cura per i problemi della Dalmazia, suo paese natale, e per i bisogni di quella popolazione, oppressa dalle scorrerie dei barbari.\nGiovanni IV mor\u00ec il 12 ottobre 642 e fu sepolto in San Pietro."}
