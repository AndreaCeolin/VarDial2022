{"id": "44584", "revid": "1718925", "url": "https://it.wikipedia.org/wiki?curid=44584", "title": "Los Angeles Lakers", "text": "I Los Angeles Lakers sono una delle trenta squadre di pallacanestro che giocano nella NBA (National Basketball Association), il campionato professionistico degli Stati Uniti d'America. I Lakers disputano le loro partite casalinghe alla Crypto.com Arena che dividono con i rivali Los Angeles Clippers e con la squadra femminile Los Angeles Sparks.\nI Lakers hanno vinto complessivamente 17 titoli (primato a pari merito con i Boston Celtics), cinque dei quali a Minneapolis prima di trasferirsi a Los Angeles nella stagione 1960-1961.\nDetengono, al termine della stagione 2008-2009, il record del pi\u00f9 alto numero di partite vinte (2.905) e il pi\u00f9 alto numero di finali disputate (32). Detengono anche il record di vittorie consecutive per uno sport professionistico americano (ovviamente primato anche NBA) pari a 33, stabilito tra il 5 novembre 1971 e il 7 gennaio 1972.\nSono 25 i membri della Hall of Fame che hanno indossato la maglia dei Lakers; altri quattro (John Kundla, Bill Sharman, Pat Riley e Phil Jackson) hanno allenato la squadra. Ben quattro giocatori hanno vinto il premio come miglior giocatore dell\u2019anno (MVP) vestendo la maglia dei Lakers (Kareem Abdul-Jabbar, Magic Johnson, Shaquille O'Neal e Kobe Bryant).\nStoria della franchigia.\n1946-1959: La nascita e gli inizi a Minneapolis.\nLa storia dei Lakers comincia nel 1946 quando Ben Berger e Morris Chalfen comprarono i Detroit Gems dalla National Basketball League per 15.000 dollari. La squadra fu trasferita a Minneapolis nel 1947. Potendo contare gi\u00e0 su una squadra solida con Jim Pollard e il playmaker Herm Schaefer, l'unico innesto di spessore fu il centro George Mikan considerato tra i pionieri del basket americano. Con quest'ultimo a guidare la squadra i Lakers vinsero, al loro primo anno, la propria Division con un record di 43 vittorie e 17 sconfitte. Nel campionato BAA del 1949 i Lakers continuarono il loro dominio battendo i Washington Capitols 3-1 in finale, e vincendo ancora il titolo nel 1950 contro i Syracuse Nationals per 4-2. La stagione seguente, la squadra miglior\u00f2 il proprio record portandolo a 44 vittorie e 24 sconfitte vincendo la Western Division. Nei play-off vinsero in tre partite contro gli Indianapolis Olympians, ma furono sconfitti dai Rochester Royals il turno successivo. La squadra detiene il record per la partita con il minor punteggio nella storia dell'NBA assieme ai Fort Wayne Pistons: il 22 novembre 1950, i Lakers erano in vantaggio fino all'ultimo quarto, quando i Pistons si portarono in testa e vinsero per 19 a 18. Questo avvenne in un periodo in cui non erano ancora state introdotte regole che velocizzassero il gioco, come ad esempio la regola dei 24 secondi. Nella stagione 1951-1952 i Lakers vinsero 40 partite terminando al secondo posto nella propria Division. In finale, contro i New York Knicks, i giallo-viola si imposero dopo sette partite molto combattute. Con un record di 48-22 i Lakers nella stagione 1952-1953 andarono nuovamente alle finali NBA battendo prima i Fort Wayne Pistons nella finale di Conference e poi i Knicks per il titolo, Mikan divenne il primo Laker a vincere l'MVP dell'All-Star Game. Sebbene la stella dei Lakers, George Mikan, pat\u00ec un problema al ginocchio per l'intera stagione 1953-1954 egli riusc\u00ec a segnare 18 punti di media a partita grazie anche all'aiuto del rookie Clyde Lovellette. La squadra vinse, cos\u00ec, il terzo titolo consecutivo battendo i Syracuse Nationals in sette gare. In seguito al ritiro di Mikan al termine della stagione, la squadra riusc\u00ec comunque a vincere 40 partite. Nonostante la vittoria contro i Royals al primo turno dei play-off, la squadra fu sconfitta dai Fort Wayne Pistons il turno successivo. Negli ultimi cinque anni della decade i Lakers non riuscirono pi\u00f9 a vincere almeno il 50% delle partite e non tornarono pi\u00f9 a disputare le finali. Con l'arrivo della stella Elgin Baylor che vinse il NBA Rookie of the Year Award e il MVP dell'All-Star Game nel 1958-1959 i Lakers tornarono alle finali dove furono sconfitti per 4-0 dai Boston Celtics.\n1959-1974: Trasferimento a Los Angeles e la rivalit\u00e0 con i Celtics.\nSconfitte nelle finali.\nAl loro ultimo anno a Minneapolis i Lakers stabilirono un primato negativo di 25 vittorie 50 sconfitte ottenendo cos\u00ec il diritto per la seconda chiamata al draft e scelsero Jerry West proveniente dall'Universit\u00e0 della Virginia Occidentale. Durante l'offseason del 1960 la squadra divent\u00f2 la pi\u00f9 importante della costa occidentale quando Bob Short decise di spostarsi a Los Angeles. Nonostante la squadra potesse contare sui futuri Hall of Famers Elgin Baylor, Jerry West e Gail Goodrich le speranze di vittoria del titolo non si concretizzarono nei loro primi cinque anni a Los Angeles, poich\u00e9 la squadra perse 4 finali NBA contro i Boston Celtics di Bob Cousy e Bill Russell nel 1962, 1963, 1965, 1966. Dopo aver giocato per sette stagioni alla Los Angeles Memorial Sports Arena la squadra si spost\u00f2 in un nuovo palazzetto, il Forum. Nella stagione 1967-1968, i Lakers furono nuovamente sconfitti alle finali dai Celtics. Il 9 luglio 1968 fu acquistato Wilt Chamberlain dai Philadelphia 76ers per Darrell Imhoff, Archie Clark e Jerry Chambers. I Lakers e i Celtics si incontrarono di nuovo alle finali del 1969 con i lacustri che avevano il vantaggio del campo in tutta la serie, con l'eventuale gara decisiva in casa. Tuttavia non poterono nulla contro gli storici rivali e persero il titolo in sette gare. I Celtics ottennero cos\u00ec il loro undicesimo titolo in tredici anni. Jerry West fu nominato primo Finals MVP ed \u00e8 l'unico giocatore ad aver vinto il premio nonostante avesse perso le finali. Nel 1970 la squadra torn\u00f2 a disputare le finali e per la prima volta gli avversari non furono i Celtics. I New York Knicks vinsero 4-3. La stagione seguente i Lakers persero contro i Milwaukee Bucks guidati da Lew Alcindor (ora conosciuto come Kareem Abdul-Jabbar) alle finali della Western Conference.\nIl titolo 1972.\nLa stagione 1971-72 port\u00f2 forti cambiamenti. Il proprietario della franchigia Jack Kent Cooke prese come allenatore Bill Sharman, mentre Elgin Baylor annunci\u00f2 il ritiro all'inizio della stagione dopo aver appreso di avere un problema alle gambe. La squadra, tuttavia, riusc\u00ec a vincere 14 partite di fila a novembre e 16 partite di fila a dicembre. A gennaio seguirono altre tre vittorie consecutive prima di arrestare a 33 vittorie consecutive la straordinaria striscia record contro i Milwaukee Bucks. Quell'anno i Lakers vinsero 69 partite stabilendo il nuovo record NBA rimasto tale fino a quando i Chicago Bulls vinsero 72 partite nella stagione 1995-1996. Chamberlain ottenne la media personale pi\u00f9 bassa di punti a partita (14,8), ma guid\u00f2 la classifica dei rimbalzi con una media di 19,2 a partita. Jerry West fu il miglior uomo assist della stagione con 9,7 assist e una media di 25 punti a partita e vinse MVP dell'All-Star Game. Alla fine della stagione Bill Sharman fu nominato coach dell'anno. Alle finali i Lakers sconfissero i New York Knicks ottenendo, cos\u00ec, il loro primo titolo a Los Angeles (sesto complessivo) e Chamberlain fu eletto Finals MVP.\nDurante la stagione 1972-73 i Lakers non riuscirono a migliorare il record di vittorie dell'anno precedente, ma vinsero comunque la propria Division con 60 vittorie. Wilt Chamberlain vinse di nuovo il titolo come miglior rimbalzista. La squadra trionf\u00f2 contro i Chicago Bulls dopo sette partite durante le semifinali di Conference, e poi sconfisse i Golden State Warriors nelle finali della Western Division.\nLa finale persa e i ritiri.\nNel 1973 i Lakers incontrarono nuovamente i Knicks in finale, ma stavolta furono battuti nettamente in cinque partite. L'anno successivo Chamberlain si ritir\u00f2 dopo 15 anni di carriera NBA. La stagione 1973-74 prosegu\u00ec con i problemi alle gambe per Jerry West che gioc\u00f2 solo 31 partite. Gail Goodrich guid\u00f2 la squadra a vincere la Pacific Division con un record di 47-35. Ai play-off i Lakers furono sconfitti dai Milwaukee Bucks alle semifinali di Conference. La stagione seguente inizi\u00f2 con il ritiro di West dopo 14 anni di carriera NBA.\n1974-1979: Kareem e gli inizi dello Showtime.\nDopo aver saltato i playoff nella stagione 1974-75 i Lakers acquistarono Kareem Abdul-Jabbar, il giocatore pi\u00f9 forte del campionato a quei tempi. Esperto in ganci cielo e stoppate, Abdul-Jabbar vinse il premio di MVP nella stagione 1975-76 guidando la classifica nei rimbalzi, nelle stoppate e nei minuti giocati. Alla fine della stagione la squadra non riusc\u00ec comunque a qualificarsi per i play-off con un record negativo di 40-42. West sostitu\u00ec Bill Sharman alla guida della squadra e al termine della stagione 1976-77 i Lakers ottennero il record di 53-29 con Abdul-Jabbar eletto ancora MVP. Sconfissero i Golden State Warriors in sette gare, ma furono battuti alle finali di Conference dai Portland Trail Blazers. Per la stagione successiva i Lakers acquistarono Jamaal Wilkes da Golden State e Adrian Dantley da Indiana e scelsero Norm Nixon ai \"draft\". Nei primi due minuti della prima gara della stagione 1977-78 contro i Milwaukee Bucks, Abdul-Jabbar prese a pugni Kent Benson per un gomito troppo alto e si ruppe la mano. La squadra vinse 45 partite senza Abdul-Jabbar nei due mesi successivi. Durante la stagione 1978-79 arriv\u00f2 il forte difensore Michael Cooper e il team ottenne un record di 47-35, ma fu battuto dai Seattle SuperSonics alle semifinali.\n1979-1989: Lo Showtime.\nMagic Johnson e il titolo.\nDurante il draft del 1979 i Lakers selezionarono Magic Johnson da Michigan State con la prima scelta assoluta, ricevuta grazie a una trade di due anni prima con i New Orleans Jazz. I Lakers vinsero 60 partite nell'anno da rookie di Magic Johnson con Abdul-Jabbar che vinse il suo terzo titolo di MVP. I Lakers ai playoffs batterono nell'ordine Phoenix Suns e Seattle SuperSonics e sconfissero in gara-6 delle finali del 1980 i Philadelphia 76ers grazie a un'ottima prestazione da parte di Johnson che gioc\u00f2 da centro a causa di un infortunio ad Abdul-Jabbar. Fin\u00ec la partita decisiva con 42 punti, 15 rimbalzi e 7 assist e permise ai Lakers di vincere il settimo titolo (il secondo a Los Angeles), venendo nominato MVP delle finali, riconoscimento mai ottenuto da nessun rookie nella storia della NBA.\n1981-1989: la seconda rivalit\u00e0 con Boston.\nL'anno dopo la squadra termin\u00f2 al secondo posto dietro i Phoenix Suns nella Pacific Division con un record di 54-28 nonostante l'infortunio a Magic Johnson. Ma gli Houston Rockets, guidati da Moses Malone, stopparono i Lakers al primo turno dei playoff. Il proprietario Jerry Buss acquist\u00f2 il centro Bob McAdoo e licenzi\u00f2 Paul Westhead (con Magic Johnson che durante l'anno ebbe delle frizioni con lui tanto da richiedere la trade) come allenatore capo dopo che i Lakers iniziarono la stagione 1981-1982 con un record di 7-4. Buss promosse da allenatore in seconda ad allenatore capo Pat Riley il 19 novembre e la squadra vinse 17 delle sue 20 partite successive. Dopo aver vinto il titolo della Pacific Division la squadra prosegu\u00ec la propria striscia vincente ai play-off vincendo nove partite di fila ed aggiudicandosi il titolo di campione con un record di 12-2 battendo i Phoenix Suns, i San Antonio Spurs e i Philadelphia 76ers con Johnson eletto ancora MVP delle finali. Nel draft NBA 1982 i Lakers scelsero James Worthy dal Nord Carolina. Vinsero la Pacific Division con un record di 58-24, avanzando alle finali NBA del 1983 dopo aver battuto Portland e San Antonio nei primi due rounds. I Sixers, tuttavia, guidati da Julius Erving e Moses Malone, vinsero il campionato con quattro vittorie consecutive. Nel 1983-1984 inizi\u00f2 un nuovo capitolo della rivalit\u00e0 coi Boston Celtics guidati da Larry Bird, Robert Parish e Kevin McHale che sconfissero i Lakers in finale. Con la stagione 1984-85, lo \"Showtime\" dei Lakers raggiunse l'apice del successo. La squadra vinse per la quarta volta consecutiva la Pacific Division. In finale i Lakers persero gara-1 contro i Celtics di Larry Bird col punteggio di 148-114 in quello che oggi \u00e8 ricordato come il \u201cMassacro del Memorial Day\u201d. Tuttavia i giallo viola riuscirono a resistere e a battere i Celtics in gara sei al Boston Garden laureandosi campioni per la nona volta con Abdul-Jabbar MVP delle finali.\nNella stagione 1985-86 nelle prime 27 partite i Lakers ottennero ben 24 vittorie e conclusero la season con 62 vittorie vincendo il loro quinto titolo consecutivo della Pacific Division. Comunque gli Houston Rockets sconfissero i Lakers nella finale della Western Conference in cinque partite con un tiro all'ultimo decimo di secondo di Ralph Sampson. L'anno successivo i Lakers rafforzarono la loro panchina con Mychal Thompson e Wes Matthews e ottennero ben 65 vittorie, la seconda miglior prestazione di sempre della franchigia. I Lakers arrivarono alle finali per la terza volta consecutiva dopo aver battuto Denver, Golden State e Seattle contro i Boston Celtics di Larry Bird e li sconfissero conquistando gara-4 al Boston Garden con un tiro in gancio di Magic a due secondi dalla fine, in una serie che fu vinta dai Lakers per 4-2. Johnson vinse il suo primo MVP della stagione regolare. Nella stagione 1987-88 i Lakers vinsero il loro settimo consecutivo titolo della Pacific Division e sconfissero in finale i Detroit Pistons per 4-3. James Worthy fu nominato MVP delle finali. Nella stagione 1988-1989 la squadra vinse 57 partite arrivando facilmente in finale con un record 11-0 e Johnson vinse l'MVP. Anche questa volta gli avversari furono i Detroit Pistons che riuscirono ad avere la meglio con un netto 4-0 grazie anche agli infortuni di Byron Scott e Magic Johnson.\n1989-1999: Il post-Showtime.\nIl calo.\nIl 28 giugno 1989 Kareem Abdul-Jabbar dopo 20 anni di carriera professionistica annunci\u00f2 il ritiro e venne sostituito da Vlade Divac e Sam Perkins nel posto di centro, Pat Riley alla sua ultima stagione alla guida dei Lakers vinse il premio coach dell'anno mentre Johnson l'MVP dell'All-Star Game e l'MVP, ma i Lakers fallirono l'approdo in finale a causa della sconfitta in semifinale di conference con i Phoenix Suns. Nel 1990-91 la squadra disput\u00f2 un'altra finale, ma fu sconfitta dai Chicago Bulls di Michael Jordan in cinque partite. Il 7 novembre 1991 Magic Johnson annunci\u00f2 di essere risultato positivo ad un test dell'HIV e che si sarebbe ritirato immediatamente lasciando i Lakers con il solo James Worthy come unico superstite della squadra plurivincitrice degli anni '80. Nella prima stagione senza Magic i lakers vinsero solo 43 partite, mentre in quella successiva solo 39. In questi due anni approd\u00f2 comunque ai playoffs perdendo al primo turno prima contro Portland (1-3), poi contro Phoenix (2-3). Durante la stagione 1993-1994 Worthy si ritir\u00f2, mentre arrivarono la giovane guardia Nick Van Exel e il centro Sam Bowie, il team si aggiudic\u00f2 appena 33 partite non qualificandosi per i play-off per la quarta volta nella propria storia. La stagione 1994-1995 vide l'arrivo di Del Harris come head coach e la formazione torn\u00f2 ai playoffs, grazie a un record di 48-34, dopo un solo anno di assenza, battendo Seattle 3-1 al primo turno ma venendo sconfitta in semifinale di conference da San Antonio (2-4). L'anno seguente vide il ritorno in campo di Magic Johnson a seguito del ritiro per i problemi di HIV. La squadra migliora il suo record, 53-29, ma viene sconfitta al primo turno dei playoffs per 1-3 da Houston.\nLa ricostruzione.\nArrivi O'Neal e Bryant.\nNel 1996 i Lakers acquistarono il free agent Shaquille O'Neal e il rookie Kobe Bryant dagli Charlotte Hornets per Vlade Divac (che avrebbe dovuto cedere il ruolo di centro titolare a O'Neal), ponendo le basi per un duo che avrebbe garantito grandi soddisfazioni negli anni a venire. Usarono la loro 24\u00aa scelta del draft per selezionare Derek Fisher. Durante la stagione fu scambiato Cedric Ceballos con i Phoenix Suns per Robert Horry, mentre fu preso anche Eddie Jones.\nO'Neal guid\u00f2 la squadra ad un record di 56-26, il loro miglior risultato dal 1991 saltando 31 partite per un infortunio. I Lakers sconfissero i Portland Trail Blazers al primo turno dei playoffs nel 1997. O'Neal realizz\u00f2 in gara 1 contro Portland ben 46 punti realizzando la migliore prestazione di un Laker ai play-off dopo i 53 punti di Jerry West contro i Celtics nel 1969. Al turno successivo i Lakers furono sconfitti 4-1. La stagione 1997-98 cominci\u00f2 come mai era successo con un record positivo di 11-0. Per tutta la stagione i giallo viola lottarono contro i Seattle SuperSonics per la testa della Pacific Division. Negli ultimi due mesi della stagione i Lakers vinsero 22 delle 25 partite restanti aggiudicandosi la Division. Al primo turno dei play-off i Lakers sconfissero Portland 4-1. Nel turno successivo affrontarono i SuperSonics che nonostante la vittoria in gara 1 non poterono fare nulla contro i Lakers che si aggiudicarono le successive quattro partite. Furono battuti dagli Utah Jazz alle finali di Conference per 4-0. Shaq e Kobe intanto garantivano sempre maggiore sostanza e Los Angeles aveva da ben sperare per il futuro. In estate i Lakers puntellarono la panchina con veterani di grande qualit\u00e0 come Glen Rice, Dennis Rodman e Derek Harper. I Lakers si presentarono oltre che con questi nuovi acquisti anche con un nuovo allenatore in quanto Del Harris venne rimpiazzato da Kurt Rambis; in stagione la squadra ebbe delle difficolt\u00e0 ma raggiunse i playoffs da quarta a ovest con un record di 31-19 (la stagione fu accorciata per via del lockout). Dopo avere superato al primo turno gli Houston Rockets, i gialloviola si fermarono alle semifinali di conference contro i San Antonio Spurs futuri campioni NBA in 4 partite.\n1999-2002: il three-peat di Kobe &amp; Shaq.\nI Lakers all'inizio del nuovo millennio dominarono la scena del basket statunitense vincendo tre titoli NBA consecutivi (2000 contro gli Indiana Pacers, 2001 contro i Philadelphia 76ers, 2002 contro i New Jersey Nets); in tutti e tre i casi il centro Shaquille O'Neal vinse il MVP delle finali, O'Neal vinse anche l'MVP e l'MVP dell'All-Star Game nel 1999-2000. In questo fantastico triennio, i Lakers fecero probabilmente la cavalcata pi\u00f9 travolgente nel 2001: dal primo turno dei playoff alle finali persero infatti una sola partita (per di pi\u00f9 all'overtime) contro gli altri finalisti, i Philadelphia 76ers. Nel 2001-2002 ci fu anche la consacrazione di Kobe Bryant che vinse l'MVP dell'All-Star Game.\nLa transizione (2003-2007).\nL'upset del 2004 con Malone e Payton.\nNel 2002-2003 Mitch Richmond si ritir\u00f2, mentre i Lakers giocarono ancora una volta con i favori del pronostico, ma furono sconfitti in semifinale di conference dai futuri vincitori di quella stagione, i San Antonio Spurs.\nDesiderosi di riconquistare subito il titolo, prima dell'inizio della stagione 2003-04 i Los Angeles Lakers acquistarono due futuri Hall of Famers accomunati dal non aver ancora vinto un titolo Nba: il regista Gary Payton e l'ala grande Karl Malone. Per ultimo si un\u00ec un altro giocatore in cerca dell'ultimo anello in carriera, Horace Grant. Tuttavia la stagione part\u00ec molto male per la squadra per via delle accuse di stupro rivolte a Kobe Bryant; questa cosa non giov\u00f2 al team e alla sua chimica in quanto cre\u00f2 un'ulteriore spaccatura tra Bryant e O'Neal. Durante i play-off i Lakers sconfissero in semifinale di conference i San Antonio Spurs, e in finale di conference la squadra che aveva dominato la stagione regolare, i Minnesota Timberwolves di Kevin Garnett; si presentarono cos\u00ec alle finali contro i Detroit Pistons per una sfida che gran parte dei media riteneva solo una formalit\u00e0. I Pistons, invece, dominarono le finali vincendole per 4-1. Il rapporto non idilliaco fra le due stelle della squadra, Shaquille O'Neal e Kobe Bryant, unito ad una generale sottovalutazione del valore della squadra di Detroit (che, anche successivamente, si dimostr\u00f2 invece uno dei migliori team della lega) permisero l'allora clamoroso upset.\nGli addii di Shaq e Jackson.\nIl coach dei Lakers, Phil Jackson, si ritir\u00f2 al termine di quella stagione; la dirigenza lacustre, considerati i dissapori tra le due star della squadra, scelse di puntare su Kobe Bryant e di cedere O'Neal. L'anno successivo la stagione dei Lakers fu fallimentare: la squadra non si qualific\u00f2 per i play-off, alla mancata chimica di squadra si aggiunsero problemi come l'infortunio di Bryant e l'abbandono a met\u00e0 stagione del coach Rudy Tomjanovich.\nIl ritorno di coach Zen.\nAl termine della stagione, la dirigenza convinse Phil Jackson a tornare alla guida dei Lakers. L'allenatore riusc\u00ec a portare la squadra nuovamente ai play-off, dove perse al primo turno contro i Phoenix Suns. Sempre al primo turno contro Phoenix si ferm\u00f2 anche la stagione successiva dei Lakers.\nNell'estate 2007 Bryant si lament\u00f2 pubblicamente della dirigenza della squadra, colpevole di non aver comprato rinforzi, e chiese di essere ceduto (il \"Mamba\" si arrabbi\u00f2 in particolare per non avere ceduto Andrew Bynum, con cui non ebbe un buon rapporto, per prendere Jason Kidd). Malgrado le numerose voci di un suo trasferimento imminente, la cessione di Bryant non si concretizz\u00f2.\nLa rinascita (2008-2011).\nGasol e la sconfitta coi Celtics.\nNel 2007-08 i Lakers sembravano destinati ad un'altra annata mediocre, ma l'esplosione del giovane centro Andrew Bynum permise alla squadra di ritornare tra le prime posizioni della Western Conference. Proprio in concomitanza con il raggiungimento del primo posto della conference ad oltre quattro anni di distanza dall'ultima volta, Bynum s'infortun\u00f2 alla caviglia, costringendo cos\u00ec il team a fare a meno di lui per oltre un mese. Condizionato o meno da tale infortunio, il general manager dei Lakers Mitch Kupchak decise di agire sul mercato: il 1\u00ba febbraio 2008, a pochi giorni dalla \"trade deadline\", riusc\u00ec ad acquistare, approfittando della cattiva stagione dei Memphis Grizzlies, il leader della squadra del Tennessee, l'ala-centro Pau Gasol. Gasol, uno dei migliori cestisti europei, arriv\u00f2 in seguito ad uno scambio molto vantaggioso (per taluni troppo), dato che cost\u00f2 a L.A. due scelte future al primo giro del draft, il fratello di Gasol (Marc, a quel tempo ancora in Spagna) e tre giocatori di basso livello (Crittenton, McKie e Brown). L'acquisto si \u00e8 rivelato azzeccato, infatti, a due giornate dal termine (prima dei play-off) i Lakers hanno conquistato il loro primo titolo division dal 2004 e pochi giorni dopo, il 16 aprile battendo i Sacramento Kings si sono assicurati anche la testa della Western Conference.\nNei play-off hanno battuto i Denver Nuggets di Carmelo Anthony e Allen Iverson conquistando il diritto di disputare le semifinali della Western Conference. Al secondo turno dei play-off riescono a battere, anche se con una certa difficolt\u00e0, gli Utah Jazz, vincendo l'ultima partita fuori casa. I Lakers nella finale di conference hanno affrontato e sconfitto i temibili Spurs (campioni per 3 volte in 5 anni) i detentori del titolo. LA ha sconfitto gli Spurs, che sembrano aver perso il cinismo di sempre, per 4-1, riuscendo a vincere una fondamentale partita in casa dei texani. I Lakers tornano cos\u00ec in finale dopo 4 anni, assaporando la possibilit\u00e0 di incontrare gli antichi rivali di Boston, la squadra con il miglior record di tutta la stagione NBA 2007-08: sar\u00e0 la decima sfida Celtics-Lakers in finale, la prima dopo ben 21 anni, che perderanno per 4-2.\nIl ritorno al titolo.\nLa stagione 2008-09 rappresenta per i Los Angeles Lakers l'occasione della riscossa. Chiudono la Regular Season con un ottimo record, 65 vittorie e 17 sconfitte, con il quale si aggiudicano la Pacific Division ed il miglior record della Western Conference, secondi nella lega solo ai Cleveland Cavaliers dell'MVP LeBron James. Giunti ai Playoffs, i Lakers affrontano nell'ordine gli Utah Jazz, battuti 4-1, gli Houston Rockets, superati in sette partite, e in finale di Conference battono i Denver Nuggets per 4 a 2, approdando cos\u00ec alle NBA Finals, dove incontrano gli Orlando Magic. I Lakers sconfiggono la franchigia della Florida in 5 gare, Kobe Bryant viene nominato MVP delle Finals e Phil Jackson conquista il suo decimo titolo NBA come allenatore, superando Red Auerbach.\n2009-2011: Back-to-back e sconfitta con Dallas.\nLa stagione 2009-10 vede i Lakers grandi favoriti per la vittoria finale (assieme ai Cleveland Cavaliers di LeBron James), anche per via di una formazione praticamente immutata rispetto a quella dell'anno precedente. L'unico scambio, infatti, ha visto la partenza di Trevor Ariza e l'arrivo dello specialista difensivo Ron Artest. Lo stesso Artest si era reso protagonista di accese \"discussioni\" con Kobe Bryant nelle stagioni precedenti ma, all'arrivo a Los Angeles, ha immediatamente mostrato grande partecipazione con la star dei Lakers. I Lakers chiudono la stagione con il miglior record della Western Conference, 57-25, il terzo della lega dietro Cleveland e Orlando, vincendo cos\u00ec la Pacific Division. Ai Playoffs i Lakers battono prima gli Oklahoma City Thunder di Kevin Durant, vera sorpresa del campionato, quindi spazzano via gli Utah Jazz in 4 partite e approdano in finale di Conference contro i Phoenix Suns, sconfitti 4-2. In finale i Lakers ritrovano i Boston Celtics, sorprendentemente tornati in finale 2 anni dopo la vittoria contro i californiani, avendo battuto Miami e le superfavorite Cleveland e Orlando. Trascinati da Kobe Bryant, MVP delle Finals e da Pau Gasol e grazie all'apporto decisivo di Fisher e Artest (definito dal coach Phil Jackson il vero MVP di gara 7), i Lakers agguantano il trofeo vincendo per 4-3, recuperando uno svantaggio di 13 punti nel terzo quarto. La serie, equilibratissima, aveva visto L.A. perdere la seconda in casa, vincere la prima in trasferta, perdere le altre e affrontare le ultime 2 partite allo Staples Center sotto 3-2. Con le vittorie in gara 6 e gara 7 i Lakers si aggiudicano il sedicesimo titolo della loro storia, avvicinandosi al record di 17 titoli vinti proprio dai Boston Celtics. Con questa vittoria, Jackson conquista l'undicesimo titolo da allenatore (cui si deve aggiungere un campionato vinto da giocatore) mentre i due co-capitani Bryant e Fisher vincono il loro quinto anello.\nLa stagione 2010-11 si apre con la notizia che sar\u00e0 l'ultima di coach Phil Jackson alla guida della franchigia. I Lakers ingaggiano Steve Blake per rimpiazzare il partente Jordan Farmar e Matt Barnes come vice-Artest. Arriva inoltre il veterano centro Theo Ratliff che prende il posto di Josh Powell. Come l'anno precedente, i Lakers finiscono a quota 57 vittorie, che per\u00f2 stavolta non gli valgono la prima posizione nella Western Conference. Nei playoff, i californiani battono i New Orleans Hornets al primo turno, ma le loro opportunit\u00e0 di realizzare il three-peat vengono stroncate dai Dallas Mavericks - futuri vincitori del titolo - che si impongono a sorpresa con un netto 4-0 al secondo turno, trascinati da uno strepitoso Dirk Nowitzki. Al termine della stagione Jackson, come promesso, annuncia il suo ritiro.\nIl declino (2011-2018).\nIl 25 maggio 2011 la societ\u00e0 annuncia l'ingaggio di Mike Brown, ex allenatore dei Cleveland Cavaliers, come nuovo head coach dei Lakers. Pochi giorni dopo la fine del lockout e prima dell'inizio della stagione i Lakers mettono in piedi una trade a tre squadre con gli Houston Rockets e i New Orleans Hornets per portare a Los Angeles il playmaker All-Star Chris Paul, cedendo Lamar Odom a New Orleans e Pau Gasol a Houston. Con la trade ormai data quasi per conclusa il commissioner NBA David Stern, in qualit\u00e0 di amministratore della franchigia della Louisiana (La NBA ha rilevato nel corso del 2010 gli Hornets ed \u00e8 in cerca di un compratore disposto a lasciare la squadra a New Orleans) ha rifiutato l'offerta citando \"basketball reasons\". Successivamente i Lakers hanno abbandonato l'idea di prendere Paul ed hanno mandato Odom ai Dallas Mavericks in cambio di una trade exception ed una scelta futura al draft. Durante la stagione i Lakers sistemano il ruolo di playmaker con Ramon Sessions, giocatore di buon livello ma non certo al livello di Chris Paul, e cedendo al contempo Derek Fisher. Nella serie 2011-2012 i Lakers si qualificano per i play-off, dove incontrano nel primo turno i Denver Nuggets. Arrivati a gara 4 con il vantaggio dei Los Angeles per 3-1, i Nuggets riescono nell'impossibile portando la serie sul 3-3. In gara 7 i Lakers trionfano con 9 punti di vantaggio, accedendo al turno successivo. Qui incontrano gli Oklahoma City Thunder, appena arrivati da un netto 4-0 contro i campioni in carica Dallas Mavericks. Dopo una sonora sconfitta in gara uno in trasferta con 29 punti di svantaggio, in gara due si dimostrano ben pi\u00f9 combattivi, anche se verranno sconfitti 77-75. In casa vincono la terza gara per 99-96, ma le seguenti gare quattro e cinque verranno dominate dai Thunder, che passano in finale di conference per 4-1.\nLa stagione 2012-13 inizia con un colpo di mercato: viene infatti ingaggiato il playmaker Steve Nash: 2 volte MVP e 8 volte All-Star; con questo acquisto i Lakers rientrano tra le squadre favorite per il titolo NBA. Dopo l'ingaggio di Nash i Lakers concentrano le loro forze sull'ingaggio di Dwight Howard dagli Orlando Magic. Il 26 luglio 2012, in attesa di Howard, i Lakers ingaggiano il veterano Antawn Jamison (6\u00b0 uomo dell'anno nel 2004 e 2 volte All-Star). L'11 agosto arriva finalmente il tanto atteso ingaggio di Howard; per arrivare a lui i Lakers attuano una trade che coinvolge 4 squadre e 11 giocatori tra i quali, oltre ad Howard, Andrew Bynum, Andre Iguodala e Jason Richardson. Nonostante questo, la squadra ha una partenza disastrosa (bilancio iniziale di 1-4), che costa il posto a Brown. Il club giallo-viola pensa di sostituirlo con Phil Jackson ma le condizioni poste dall'11 volte campione NBA da allenatore (come uno staff personalizzato e selezionato da lui, e la possibilit\u00e0 di non affrontare trasferte lunghe) non convincono la dirigenza che sceglie cos\u00ec di affidare la squadra a Mike D'Antoni. Nonostante il nuovo allenatore, la stagione non migliora e i Lakers riescono a stento a qualificarsi per i play-off, chiudendo con un bilancio di 45-37. A completare la gi\u00e0 sfortunatissima stagione, poco prima dei play-off Bryant subisce un gravissimo infortunio, che gli fa chiudere anticipatamente la stagione, mettendo addirittura a rischio la successiva. Il 19 febbraio 2013 muore, a causa di un cancro, lo storico proprietario dei Lakers Jerry Buss. Ai play-off i Lakers, ormai privi di ogni speranza dopo l'infortunio di Bryant, incontrano al primo turno i San Antonio Spurs, dai quali vengono facilmente sconfitti per 4-0.\nPrima della stagione successiva Howard (che era in cattivi rapporti con Kobe Bryant che lo ha definito \"soft\" e \"bambino\") firma con gli Houston Rockets. I Lakers, per sostituirlo, mettono sotto contratto il veterano Chris Kaman e tagliano Metta World Peace. Al draft viene selezionata l'ala grande Ryan Kelly dall'Universit\u00e0 Duke. La stagione si rivela per\u00f2 disastrosa: la squadra, letteralmente falcidiata dagli infortuni, chiude con un record di 27-55, al penultimo posto in Western Conference, non riuscendo a qualificarsi ai play-off per la prima volta dal 2005 e per la sesta volta nella sua storia. Dopo la chiusura della stagione regolare D'Antoni rassegna le sue dimissioni. Verr\u00e0 poi sostituito dall'ex stella (da giocatore) gialloviola Byron Scott.\nGrazie alla deludente stagione, i Lakers ottengono la 7\u00aa scelta al draft, con la quale selezionano l'ala grande Julius Randle. Nella stagione 2014-15 vengono acquistati il playmaker Jeremy Lin, l'ala piccola Nick Young e l'ala grande Carlos Boozer. La squadra ottiene risultati molto scarsi e chiude al penultimo posto in Western Conference con un record di 21-61. Il maggior problema dei Lakers \u00e8 giudicato la sofferenza sotto il ferro in mancanza di giocatori abili difensivamente.\nAl Draft 2015 i Lakers scelgono il playmaker D'Angelo Russell con la seconda scelta e acquistano il centro Roy Hibbert, l'ala grande Brandon Bass, il playmaker Lou Williams e l'ala piccola Metta World Peace, alla sua seconda avventura in gialloviola. La squadra conclude la stagione con un deludente record di 17-65, peggior record della storia della franchigia, e per il terzo anno consecutivo senza playoff. Il 25 aprile 2016, i Lakers annunciano l'esonero di Byron Scott che ha allenato i Lakers per due stagioni, raccogliendo un record di 38-126. A fine stagione Kobe Bryant, capitano e leader della squadra, si ritira dopo 20 stagioni con i Lakers.\nIl 30 aprile 2016 i Lakers decidono di affidare la squadra a Luke Walton per la stagione 2016-2017. Al Draft NBA 2016 i Lakers ottengono ancora una volta la seconda scelta assoluta, con la quale selezionano l'ala Brandon Ingram. Durante il periodo di free-agency i Lakers effettuano due acquisti molto discussi a causa degli ingaggi che sembrano non rispettare il reale valore dei giocatori, ovvero il centro Timofey Mozgov e l'ala Luol Deng, oltre a scambiare Ater Majok e due scelte future del secondo giro del draft per il play Jos\u00e9 Calder\u00f3n. Il 21 febbraio vengono licenziati il genaral manager Mitch Kupchak e il presidente delle operazioni cestistiche Jim Buss, ritenuti i principali responsabili delle sventure della compagine losangelina per far spazio rispettivamente a Rob Pelinka e a Magic Johnson. La stagione termina per il Lakers ancora con un record negativo, 26-56, il terzo peggiore dell'intera lega, migliorando quello dell'anno precedente ma comunque non sufficiente per approdare ai playoffs.\nIl 23 giugno 2017 durante il Draft NBA 2017 i Lakers selezionano il playmaker di UCLA Lonzo Ball con seconda scelta assoluta e l'ala/centro Tony Bradley dell'Universit\u00e0 della Carolina del Nord a Chapel Hill con la scelta 28, che varr\u00e0 poi scambiato con gli Utah Jazz per la guardi Josh Hart e il centro Thomas Bryant, entrambi rookie selezionati in quello stesso draft. Durante la serata scambiano inoltre coi Brooklyn Nets il centro Mozgov e il play D'Angelo Russell per il centro Brook Lopez e l'ala rookie Kyle Kuzma, scelto la sera stessa con la chiamata numero 27. Nel mese di luglio la selezione dei Lakers formata da rookie e sophmore della squadra e da giocatori senza contratto vince la NBA Summer League di Las Vegas, competizione che vede i giocatori della squadra Lonzo Ball vincere il titolo di MVP e Kyle Kuzma vincere il titolo di Mvp delle finali. Durante la free-agency i Lakers acquistano la guardia Kentavious Caldwell-Pope e il centro Andrew Bogut. La squadra inizialmente sembra procedere sulla falsa riga di quella dell'anno precedente, ovvero trovandosi in una situazione di classifica deficitaria a causa delle molte sconfitte. nel periodo compreso tra gennaio e febbraio i risultati si risollevano procedendo con un periodo piuttosto positivo, portandosi ad un record di 23-34 precedentemente all'All-Star Game e 28-34 immediatamente dopo. Durante questo periodo si \u00e8 verificato anche uno scambio piuttosto importante che ha coinvolto Lakers e Cavaliers: i Lakers mandano in Ohio la guardia Jordan Clarkson e l'ala grande Larry Nance jr. in cambio del play Isaiah Thomas, l'ala grande Channing Frye e la scelta di Cleveland al Draft. Dopo un finale di stagione altalenante la squadra termina la stagione col record di 35-47, migliorando notevolmente il record dell'anno precedente, terminando all'11\u00ba posto la Western Conference e rimanendo quindi per il quinto anno consecutivo fuori dai playoffs.\nL'era LeBron James (2018-presente).\nNell'estate del 2018 il duo Pelinka-Johnson riesce a ingaggiare il free-agent pi\u00f9 ambito, ovvero LeBron James, con un quadriennale da 154 milioni di dollari. Viene confermato il gruppo di giovani della squadra dell'anno precedente (Ball, Ingram, Kuzma e Hart) oltre a Kentavious Caldwell-Pope, mentre con il restante spazio salariale vengono ingaggiati giocatori all'ultimo anno del proprio contratto, come l'ex play dei Celtics Rajon Rondo, le ali Michael Beasley e Lance Stephenson e il centro Javale McGee, campione NBA con i Golden State Warriors. Julius Randle lascia i gialloviola dopo quattro anni per trasferirsi a New Orleans alla corte di Anthony Davis. A stagione in corso, per aggiungere profondit\u00e0 al roster, aggiungere esperienza in difesa e per avere una alternativa valida a Javale McGee viene ingaggiato, a campionato NBA iniziato, il trentaseienne ex campione NBA con i Mavericks e migliore difensore del 2012 Tyson Chandler. La squadra vive tuttavia una stagione complicata, buona fino a dicembre ma complicata da l\u00ec in poi per via di un infortunio di James, che concluder\u00e0 la stagione con sole 55 partite giocate, record negativo in carriera, e di problemi di spogliatoio dopo la mancata trade che avrebbe portato Anthony Davis a LA in febbraio, che hanno portato la squadra all'estromissione dai playoffs gi\u00e0 in marzo.\nIl 9 aprile 2019 Magic Johnson si dimette dal suo ruolo dirigenziale e due giorni dopo i Lakers si separano anche dall'head coach Walton, fra gli autori del mancato accesso ai playoff per la sesta stagione consecutiva. Il 13 maggio viene assunto Frank Vogel come nuovo head coach, firmando un contratto di tre anni. I Lakers quell'estate ricevettero dalla lotteria del draft la quarta scelta assoluta. Il 6 luglio i Lakers acquistano via trade l'ala grande Anthony Davis dai New Orleans Pelicans in cambio di Lonzo Ball, Brandon Ingram, Josh Hart e quattro scelte al primo giro del draft, tra cui la numero 4 del draft dello stesso anno, alla quale era stata selezionata l'ala uscente della University of Virginia De'Andre Hunter. Nella trade rientrarono anche i Washington Wizards che acquistarono Isaac Bonga, Moritz Wagner, Jemerrio Jones e una futura scelta al secondo giro del draft dai Lakers scambiando una somma di denaro ai Pelicans: questa mossa fu fatta per permettere ai Lakers di liberare spazio salariale e, da parte di Washington, per ottenere giovani promesse. Durante il periodo di free-agency, precisamente il 6 luglio, i Lakers firmeranno o rifirmeranno vari giocatori per completare il roster, tra tutti Danny Green, proveniente dai campioni in carica Toronto Raptors, Kentavious Caldwell-Pope e JaVale McGee. Nello stesso giorno viene annunciata anche la firma del centro DeMarcus Cousins, amico dell'altro nuovo acquisto Davis e che col quale si pensava avrebbe formato una buona coppia avendoci giocato insieme nella stagione 2017-2018 ai Pelicans prima di rompersi il tendine d'Achille: le cose non andranno cos\u00ec in quanto il giocatore si romper\u00e0 il legamento crociato durante un allenamento e per sostituirlo la squadra firmer\u00e0 Dwight Howard, cavallo di ritorno dopo la sfortunata stagione 2013. La stagione regolare si rivela fin dall'inizio positiva: i Lakers hanno un record di 24-3 dopo la vittoria 101-96 sugli Atlanta Hawks datata 15 dicembre. Dopo questa data per\u00f2 i \"gialloviola\" incappano in quattro sconfitte consecutive, culminando nella sconfitta nel derby di Los Angeles contro i Clippers per 106-111 la sera di Natale, portando quindi il loro record a 24-7. Dopo questo filotto di sconfitte i Lakers tornano ai ritmi prenatalizi e guadagnano l'accesso matematico ai playoff gi\u00e0 a marzo, con ancora 21 gare da giocare, dopo la vittoria sui quotati Milwaukee Bucks, guidati dall'MVP in carica Giannis Antetokounmpo e anche loro gi\u00e0 qualificati matematicamente per i playoff, per 113-103. Il 10 marzo i Lakers subiscono una sconfitta contro i Brooklyn Nets per 102-104: non avendo pi\u00f9 giocato fino al 12 marzo, questa \u00e8 la loro ultima partita prima che l'emergenza coronavirus sospendesse la stagione NBA.Ai playoffs incontrano i Portland Trail Blazers di Lillard sconfiggendoli in 5 gare. Alle semifinali di conference si scontrano contro gli Houston Rockets di Harden e Westbrook sconfiggendo anche loro in 5 gare. In finale incontrano i Denver Nuggets vincendo per la terza volta consecutiva la serie per 4-1 ottenendo cos\u00ec l'accesso alle Finali NBA dopo 10 anni di assenza, vinte per 4-2 contro i Miami Heat trascinati da LeBron James, che viene incoronato MVP della finale.\nLa stagione 2020-2021 si rivela difficile a causa dei numerosi infortuni e delle difficolt\u00e0 dei nuovi acquisti ad inserirsi nella squadra, e i Lakers terminano la Regular Season alla settima posizione della Western Conference. Al primo turno dei playoffs incontrano i Phoenix Suns di Chris Paul e Devin Booker, venendo eliminati per 4-2.\nDurante la off-season 2021, i Lakers firmano giocatori come Dwight Howard, DeAndre' Jordan, Carmelo Anthony, Rajon Rondo, Wayne Ellington, Kendrick Nunn, Trevor Ariza e soprattutto Russell Westbrook, diventando una delle favorite al titolo.\nRecord stagione per stagione.\nDi seguito \u00e8 riportato il record dei Lakers stagione per stagione sia in regular season che nei playoffs:\nRecord.\nI Lakers sono la squadra pi\u00f9 titolata della storia dell'NBA assieme ai Boston Celtics, potendo vantare 17 titoli NBA, 32 titoli Conference (record assoluto) e 24 titoli di Division. Tra il 5 novembre 1971 e il 7 gennaio 1972 i Los Angeles Lakers vinsero 33 partite consecutive in NBA, stabilendo il record della categoria.\nStatistiche.\nIndividuali.\n^ Statistiche aggiornate al 9 giugno 2021.\nNome, colori e simboli.\nIl nome Los Angeles Lakers (letteralmente \"I lacustri di Los Angeles\") deriva dalla fondazione della franchigia, quando era insediata a Minneapolis. Questa citt\u00e0 infatti \u00e8 situata nel Minnesota, stato soprannominato spesso \"Terra dei 10.000 laghi\". Con lo spostamento a Los Angeles hanno mantenuto il loro nome, nonostante la nuova citt\u00e0 e la California non abbiano particolari laghi. Ci\u00f2 d\u00e0 motivo di confusione ad alcuni, i quali attribuiscono la denominazione a Los Angeles (L.A., alla quale si aggiungerebbe la terminazione \"-ers\" come in \"newyorker\", per esempio).\nI Lakers giocano, nelle partite in cui sono in casa, in tenuta color giallo con bordi viola e bianchi. In match in trasferta la loro divisa \u00e8 viola con bordi gialli e bianchi. Nei giorni festivi o in altre occasioni non \u00e8 raro vederli in bianco con bordi giallo-viola. Hanno effettuato soltanto un cambio di stile nella loro storia, peraltro neanche molto appariscente.\nIl loro logo \u00e8 piuttosto semplice, una scritta stampatello color viola bordata di bianco su un pallone color oro. Esistono anche altre forme pi\u00f9 semplificate, come la sola \"L\" nello stesso stile.\nPremi individuali.\nNBA Most Valuable Player Award\nBill Russell NBA Finals Most Valuable Player Award\nNBA Defensive Player of the Year Award\nNBA Sixth Man of the Year Award\nNBA Rookie of the Year Award\nNBA Coach of the Year Award\nNBA All-Star Game Most Valuable Player Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second\nNBA Slam Dunk Contest\nGiocatori principali.\nNumeri ritirati.\nMinneapolis Lakers: a fianco ai loro numeri ritirati, i Lakers hanno appeso un banner con i nomi di sei Hall-of-Famers che furono giocatori chiave nei successi della franchigia durante gli anni a Minneapolis:"}
{"id": "44596", "revid": "39224", "url": "https://it.wikipedia.org/wiki?curid=44596", "title": "Esploratori e navigatori italiani", "text": ""}
{"id": "44605", "revid": "125741849", "url": "https://it.wikipedia.org/wiki?curid=44605", "title": "Philadelphia 76ers", "text": "I Philadelphia 76ers, conosciuti anche come Sixers (abbreviazione di Seventysixers), sono una delle trenta squadre di pallacanestro che militano nel massimo campionato professionistico statunitense, la National Basketball Association. \nStoria.\nSyracuse Nationals.\nFondati nel 1939 come Syracuse Nationals con sede a Syracuse (New York), iniziarono a giocare nella NBL nella stagione 1946-47 diventandone immediatamente il pi\u00f9 importante team dell'est; per entrare nella lega il proprietario Danny Biasone pag\u00f2 5.000 dollari agli uffici della Lega a Chicago. Nel 1949, i Nationals e altre sei squadre della NBL furono assorbiti dalla BAA (Basketball Association of America) che assunse la nuova denominazione di NBA. Guidati da Dolph Schayes diventarono una delle squadre pi\u00f9 forti della lega e, dopo due finali perse, vinsero il loro primo titolo nella stagione 1954-55, battendo i Fort Wayne Pistons.\nIl trasferimento a Filadelfia e la stagione del record.\nAgli inizi degli anni '60 inizi\u00f2 a circolare l'idea di un trasferimento dei Nationals: Syracuse era l'ultima citt\u00e0 di medie dimensioni ad ospitare una squadra NBA, ma era troppo piccola per garantire buoni profitti; infine, dopo l'acquisto del magnate della carta Irv Kosloff della squadra da Danny Biasone, il trasferimento divent\u00f2 realt\u00e0. I Nationals si spostarono a Filadelfia nel 1963, l'anno seguente alla partenza dei Warriors. Il loro nome cambi\u00f2 in \"76ers\", come omaggio al 1776, anno dell'indipendenza statunitense e alla loro nuova sede. Come allenatore venne scelto Schayes, che guider\u00e0 la squadra per quattro anni diventando il primo giocatore-allenatore in NBA. Per i primi quattro anni i 76ers giocarono principalmente nel Convention Hall e nella Philadelphia Arena, con apparizioni occasionali nel The Palestra, arena della Universit\u00e0 della Pennsylvania.\nNel 1965 acquisirono la leggenda Wilt Chamberlain, che cos\u00ec torn\u00f2 a giocare nella sua citt\u00e0 natale. Nella stagione 1966-67 i Sixers con Chamberlain e altri campioni come Hal Greer e Billy Cunningham vinsero 68 partite nella stagione regolare, record che rimase imbattuto fino al 1971-72, quando i Lakers ne vinsero 69. Soprattutto interruppero la dinastia dei Boston Celtics battendoli nella finale di Division in gara 5 per 140-116, mentre nella finale NBA trionfarono contro i Warriors. Nella stagione 1967-68 i Sixers cominciarono a giocare allo Spectrum. Al termine di quel campionato cedettero Chamberlain ai Los Angeles Lakers e inizi\u00f2 il declino della franchigia.\nIl record negativo e l'arrivo di Doctor J.\nNella stagione 1972-73 i Sixers persero 73 incontri, con una striscia di 20 sconfitte consecutive, vincendo appena 9 gare, ancor oggi il minimo storico in una stagione di 82 partite. A risollevare le sorti della squadra fu l'acquisto nel 1976, dai Nets, dell'ala Julius Erving, soprannominato Doctor J o Dr J, uno dei giocatori pi\u00f9 forti e spettacolari della storia dell'NBA.\nNella stagione 1976-77 Philadelphia torn\u00f2 cos\u00ec a disputare una finale NBA venendo sconfitta dai Portland Trail Blazers di Bill Walton.\nAllenati da Billy Cunningham raggiunsero nuovamente la finale nella stagione 1979-1980 in cui affrontarono i Los Angeles Lakers, perdendo per 4 a 2 non riuscendo ad arginare le straordinarie prestazioni di Magic Johnson che nella partita decisiva sostitu\u00ec Kareem Abdul-Jabbar anche nel ruolo di pivot. Stesso identico risultato due anni dopo nella stagione 1981-82.\nLa situazione mut\u00f2 nel campionato successivo con l'arrivo di Moses Malone. Potendo contare finalmente su un centro dominante i Sixers travolsero tutti gli avversari, ai playoff vinsero 12 partite su 13 e in finale ottennero la loro rivincita battendo i Lakers 4 a 0.\nGli anni di Charles Barkley.\nLa marcia trionfale del 1983 fu il canto del cigno per Filadelfia. La stagione successiva fu caratterizzata da un netto calo di vittorie e da un'eliminazione al primo turno dei playoff. Al draft del 1984 i Sixers scelsero Charles Barkley, che diventer\u00e0 l'assoluto protagonista delle stagioni successive della squadra. Malgrado il suo grande apporto di punti e rimbalzi per\u00f2 la squadra non riuscir\u00e0 a ripetere le prestazioni precedenti, anche perch\u00e9 nel 1986 la propriet\u00e0 decise di scambiare Moses Malone. Nella stagione 1987-88, la prima dopo il ritiro di Julius Erving, non riuscirono neppure a qualificarsi per i play off.\nNegli anni successivi le cose non migliorarono di molto e i Sixers non riuscirono a competere con le squadre dominanti di quel periodo: i Detroit Pistons dei Bad Boys e i Bulls di Pippen e Jordan. Nel 1992 dopo aver fallito di nuovo l'accesso ai playoff Barkley fu trasferito ai Phoenix Suns in cambio di Jeff Hornacek, Andrew Lang e Tim Perry. L'operazione fece di Filadelfia una delle squadre pi\u00f9 deboli della lega di quegli anni.\n1996-2006: l'era Iverson.\nNel 1996 Philadelphia si aggiudic\u00f2 la 1\u00b0scelta del draft NBA, e scelse Allen Iverson dalla Georgetown University, che port\u00f2 ai 76ers un'ondata di cambiamento. Questo per\u00f2 non bast\u00f2, visto che nella stagione 1996 la squadra si posizion\u00f2 in fondo alla classifica. Per questo la dirigenza decise di assumere un nuovo Head Coach: Larry Brown, un allenatore amante della tradizione e celebre per la sua reputazione di aggiusta squadre. Gi\u00e0 dai primi contatti, per\u00f2, sorsero problemi con Iverson che si caratterizzava come l'opposto di Brown, una giovane stella hip-hop determinata a fare di testa sua. Nel corso della stagione successiva i Philadelphia sentirono il miglioramento portato da parte di Brown, ma lui non fu comunque contento; per questo cerc\u00f2 acquirenti per vendere Allen Iverson, non riuscendo per\u00f2 in questo intento, e Allen rest\u00f2 a Philadelphia. Dopo quanto accaduto, per\u00f2, Iverson decise di ascoltare Brown.\nGrazie al patto stretto tra Iverson e Brown la squadra cominci\u00f2 a vincere, arrivando ai playoffs dopo tanto tempo: vengono eliminati subito dai Pacers di Reggie Miller, cos\u00ec anche la stagione successiva. Nel 2001 la squadra arriva in finale, trascinata dalla stella Iverson, MVP della stagione, sostenendo grandi sfide, e subendo diversi infortuni, ma ci\u00f2 non intimid\u00ec i Philadelphia volenterosi di vincere il titolo, contro i Los Angeles Lakers di Shaquille O'Neal e Kobe Bryant. Dopo una gara 1 in casa dei Lakers, piena di emozioni, dopo un estenuante tempo supplementare i 76ers vinsero, interrompendo la striscia vincente dei Lakers che erano imbattuti nei playoffs. La possibilit\u00e0 di vincere il titolo sfumer\u00e0, ma Iverson e Brown si coprirono di meriti ed elogi per l'eccellente lavoro svolto, rimanendo nelle memorie della citt\u00e0.\n2006-2012: l'era Andre Iguodala.\nIl 19 dicembre 2006 Iverson viene ceduto insieme a Ivan McFarlin ai Denver Nuggets in cambio del playmaker Andre Miller, dell'ala Joe Smith e di due scelte al primo turno al draft.\nL'11 gennaio il GM dei Sixers Billy King annuncia che l'ala veterana Chris Webber ha accettato una buonuscita ed ha rescisso il suo contratto con i Sixers. I Sixers hanno pagato 36 milioni di dollari a Webber per il restante anno e mezzo di contratto (7 in meno di quanto gli avrebbero dovuto pagare) facendolo diventare free agent. Poco dopo Webber si \u00e8 accordato con i Detroit Pistons. I Sixers selezionano poi l'ala piccola di Georgia Tech Thaddeus Young con la 12\u00aa scelta assoluta. In seguito ingaggiano dai Miami Heat l'ala grande Jason Smith (21\u00aa scelta da Colorado State), la guardia/ala piccola Derrick Byars dai Portland Trail Blazers (42\u00aa scelta da Vanderbilt) e l'ala grande Herbert Hill dagli Utah Jazz (da Providence). Il 4 dicembre 2007 i Sixers licenziano King sostituendolo con il GM dei New Jersey Nets Ed Stefanski. Dopo la partenza di Iverson la leadership della squadra viene data all'altro A.I., Andre Iguodala. Con Iguodala i Sixers conquistano un posto ai Playoffs grazie ad una vittoria sugli Atlanta Hawks il 4 aprile 2008; era la prima volta dal 2005 che i Sixers si qualificavano per la postseason, nonch\u00e9 la prima dall'addio di Iverson. Vengono tuttavia eliminati per 4-2 dai Detroit Pistons al primo turno. Nonostante l'eliminazione i tifosi considerano la stagione un successo, visto che agli inizi di febbraio i Sixers erano a 12 partite dal 50% e avrebbero concluso la stagione con un record di 40-42.\nIl 9 luglio 2008 i Sixers piazzano un colpo di mercato ingaggiando Elton Brand (2 volte All-Star e Rookie of the Year nel 2000), facendogli firmare un contratto di 5 anni a 79,795 milioni di dollari. I Sixers sono stati in grado di ingaggiarlo dopo aver ceduto Rodney Carney e aver rinunciato a tutti i free agent con restrizioni. Brand aveva inizialmente scelto di rinnovare il suo contratto con i Los Angeles Clippers, ma poi scelse di firmare con i Sixers per l'offerta pi\u00f9 alta (ritenendola il \"Philly-max\") e per le maggiori possibilit\u00e0 di vincere l'NBA giocando in Eastern Conference. Questa mossa \u00e8 stata oggetto di polemiche quando emerse un patto segreto tra lui e Baron Davis per giocare insieme nei Clippers. In seguito la squadra ha firmato la guardia free agent Royal Ivey dai Milwaukee Bucks, Kareem Rush dagli Indiana Pacers e l'ex Sixer Theo Ratliff dopo l'infortunio di Jason Smith. Il 2 settembre 2008 viene ingaggiato Donyell Marshall dopo che questo aveva dichiarato di voler tornare a casa e terminare la carriera nella citt\u00e0 dell'amore fraterno. Rush, Ivey, Ratliff e Marshall firmarono tutti contratti al minimo stipendio salariale di veterani, ma erano considerati perni di una squadra in crescita. Durante l'off-season i Sixers rifirmano anche due importanti free agent: Lou Williams e Andre Iguodala, facendogli firmare rispettivamente un contratto a 5 anni a 25 milioni di dollari e uno di 6 anni a 80 milioni di dollari. Tuttavia i Sixers non riescono a ripetere le prestazioni dell'anno precedente. I Sixers partono con un record di 9-14 prima di licenziare l'allenatore Maurice Cheeks il 13 dicembre. Viene nominato allenatore l'assistente GM Tony DiLeo e le prestazioni dei Sixers migliorano gradualmente. Finiscono la stagione con un record di 41-41 (32-27 sotto la guida di DiLeo).\nLa prima stagione di Brand con i Sixers si conclude in anticipo a causa di un infortunio alla spalla destra e del relativo intervento. Nonostante la perdita di Brand i Sixers si guadagnano un posto ai Playoffs grazie alla vittoria sui Detroit Pistons per 90-95 il 4 aprile 2009. Al primo turno incontrano gli Orlando Magic. Tre delle prime quattro partite hanno finali al cardiopalma. Young e Iguodala realizzano tiri vittoria allo scadere rispettivamente in gara 1 e 3 mentre il Magic Hedo T\u00fcrko\u011flu realizza il tiro vincente in gara-4. Proprio come l'anno precedente i Sixers guidano la serie per 2-1, ma i Orlando Magic vincono tre partite consecutive eliminando i Sixers dai play-off. Durante l'off-season 2009 i Sixers selezionano al Draft il playmaker Jrue Holiday da UCLA con la 17\u00aa scelta. I Sixers cedono poi l'ala grande Reggie Evans ai Toronto Raptors in cambio dell'ala piccola specialista da tre punti Jason Kapono, vincitore del Three-point Shootout nel 2007 e nel 2008. Questa offseason segna anche il ritorno del logo utilizzato dal 1977 al 1997, insieme a un nuovo stadio e a nuove uniformi rispetto a quelle introdotte nel 1982-83.\nInoltre, il 13 marzo 2009 i 76ers hanno giocato per l'ultima volta prima della demolizione al vecchio palazzetto: \"The Spectrum\". Per l'occasione si sono riuniti tutti i pi\u00f9 importanti giocatori della storia dei 76ers come Julius Erving e Moses Malone. I 76ers hanno battuto i Chicago Bulls 104 a 101. Lo stadio verr\u00e0 poi fatto implodere a capodanno 2010.\nA seguito della sconfitta ai play-off DiLeo torna al suo ruolo di ufficio lasciando il ruolo di allenatore vacante. Il 1\u00ba giugno 2009 viene nominato nuovo allenatore Eddie Jordan, ex allenatore dei Washington Wizards. Il 13 dicembre 2009 viene annunciato l'ingaggio di Iverson, che firma un contratto non garantito di un anno a 1,3 milioni di dollari ripartiti proporzionalmente, facendogli cos\u00ec fare ritorno nella squadra che lo ha lanciato. Dopo essere partiti con un record di 5-13 i Sixers perdono per circa 30 partite Lou Williams a causa di un infortunio. Iverson fa il suo secondo debutto contro la squadra alla quale era stato ceduto, i Denver Nuggets, in uno stadio tutto esaurito segnando 11 punti, 6 assist e 5 rimbalzi. Tuttavia l'euforia per il ritorno di Iverson dura poco: il 22 febbraio il giocatore annuncia infatti di lasciare temporaneamente a causa della malattia della figlia; poche settimane dopo i Sixers annunciano che Iverson non rientrer\u00e0 per il resto della stagione. I Sixers chiudono la stagione con un record di 27-55, chiudendo la prima stagione con pi\u00f9 di 50 sconfitte dal 1998. Molti dissero che alla base di questa crisi ci fosse l'incapacit\u00e0 di molti giocatori di giocare all'interno dello schema offensivo Princeton di Jordan, con alcuni giocatori scontenti del sistema. Poche ore dopo l'ultima partita dei Sixers a Orlando il 14 aprile, la squadra licenzia Jordan dopo una sola stagione. \u00c8 stato il quarto allenatore ad essere licenziato in una stagione o meno dopo l'addio di Larry Brown nel 2003.\nIl 20 maggio 2010 viene nominato allenatore Doug Collins, in precedenza commentatore per la rete televisiva TNT. Collins aveva giocato con i Sixers per tutta la sua carriera dopo essere stato la prima scelta al draft 1973 e aveva gi\u00e0 avuto esperienze da allenatore con i Chicago Bulls, i Detroit Pistons e i Washington Wizards. I Sixers avevano la sesta probabilit\u00e0 pi\u00f9 alta di guadagnarsi la prima scelta al draft 2010 e riuscirono ad ottenere la seconda scelta assoluta battendo Golden State Warriors, Sacramento Kings, Minnesota Timberwolves e New Jersey Nets, che avevano tutti possibilit\u00e0 pi\u00f9 alte. La usarono per scegliere Evan Turner da Ohio State. I Sixers partono con un pessimo record di 3-13, ma riescono poi a capovolgere la situazione portandosi sul 38-29 per concludere 41-41. Il 1\u00ba aprile 2011 conquistano un posto per i play-off per la terza volta negli ultimi quattro anni. I Sixers mostrano un ottimo gioco, ma vengono sconfitti per 4-1 dai Miami Heat al primo turno. Nonostante la sconfitta Collins \u00e8 stato lodato per aver trasformato una squadra incognita alla sua prima stagione, oltre ad essere riuscito a vincere una partita ai play-off contro una squadra che si pensava avrebbe schiacciato i Sixers.\nIl 13 luglio 2011 Comcast-Spectacor raggiunge un accordo per cedere i Sixers ad un gruppo di investitori guidato dal cofondatore di Apollo Global Management Joshua Harris. Il gruppo di Harris ha pagato pi\u00f9 di 280 milioni di $ per l'acquisto della franchigia. La vendita non include alcuna quota a Flyers o Comcast Sportsnet. La squadra nel prossimo futuro continuer\u00e0 a giocare le partite casalinghe al Wachovia Center. Il rapper Will Smith (nativo di Filadelfia) e sua moglie Jada Pinkett Smith sono alcuni famosi proprietari. Il gruppo ha deciso di riconfermare Doug Collins come allenatore e Rod Thorn come presidente mentre Stefanski, che era direttore generale della squadra dal 2007, viene sollevato dal suo incarico. Harris e il resto della propriet\u00e0 hanno tenuto una conferenza stampa presso il The Palestra nell'ottobre 2011 per presentarsi ai giornalisti di Filadelfia. Adam Aron \u00e8 stato nominato amministratore delegato della squadra. Aron ha annunciato una serie di iniziative a favore dei tifosi in occasione della conferenza stampa, tra le quali una revisione dei prezzi dei biglietti. Ha anche introdotto una nuova campagna di marketing. La squadra ha anche adottato un nuovo motto: Appassionato. Intenso. Orgoglioso. La nuova campagna di marketing sottolinea la storia della franchigia (la terza con pi\u00f9 vittorie e con pi\u00f9 apparizioni ai play-off nella storia dell'NBA). La stagione 2011-2012 viene ritardata a dicembre e i Sixers non giocano partite casalinghe fino al 6 gennaio 2012. L'apertura in casa segna l'introduzione di una migliore presentazione delle partite al Wachovia Center. I Sixers hanno la miglior partenza dal 2000-01 partendo con un record di 20-9, combattendo per la testa della Eastern Conference e piazzandosi in testa alla Atlantic Division. Per la prima volta dalla partenza di Iverson un Sixer viene scelto per partecipare all'All-Star Game con Iguodala che partecipa all'evento per la prima volta in carriera. \u00c8 stato inoltre selezionato per rappresentare gli USA alle Olimpiadi del 2012. I Sixers avrebbero comunque concluso la stagione con un record di 15-22, con un record complessivo di 35-31. Il calo della squadra \u00e8 da attribuirsi alla mancanza di un vero e proprio marcatore; i Sixers infatti escono prima dalle prime tre della Eastern Conference perdendo poi anche la testa della Atlantic Division. Riescono comunque a conquistare alla penultima partita della stagione la loro quarta apparizione ai play-off nelle ultime cinque stagioni. Philadelphia si classifica ottava per i play-off incontrando quindi i Chicago Bulls, che avevano chiuso la stagione in prima posizione ed erano dunque strafavoriti per la vittoria della serie. Nonostante la sconfitta in gara 1 durante questa partita Derrick Rose, leader dei Bulls, si infortuna gravemente dovendo quindi chiudere la stagione. I Sixers riescono a vincere la serie per 4-2 vincendo la loro prima serie dal 2003. Era inoltre la quinta volta nella storia dell'NBA che un'ottava classificata riusciva a battere una prima classificata. Incontrano poi al secondo turno i rivali Boston Celtics, vincitori dell'Atlantic Division negli ultimi 4 anni. I Sixers vengono eliminati dai Celtics, ma solo alla settima partita.\n2012-2016: \"The Process\".\nAl draft 2012 i Sixers selezionano Moe Harkless e Arnett Moultrie (quest'ultimo acquisito dai Miami Heat). Il 4 luglio 2012 viene inoltre tagliato Brand, grande delusione durante tutta la sua permanenza a Filadelfia. Il 9 agosto prendono inoltre parte insieme a Los Angeles Lakers, Orlando Magic e Denver Nuggets alla mega-trade che ha portato Dwight Howard ai Lakers, cedendo Iguodala, Nikola Vu\u010devi\u0107 e Moe Harkless e acquisendo il veterano Jason Richardson, ma soprattutto Andrew Bynum, All-Star considerato dopo Dwight Howard il centro pi\u00f9 forte in attivit\u00e0. Bynum \u00e8 tuttavia costretto a saltare le prime partite della stagione a causa di un infortunio al dito. La squadra inizia quindi la stagione con un roster profondamente rivoluzionato e con la speranza, grazie al nuovo acquisto Bynum, di poter finalmente lottare per le prime posizioni della Eastern Conference. Durante la stagione i Sixers sono per\u00f2 letteralmente falcidiati dagli infortuni; tra gli altri, sono stati assenti diverse settimane Jrue Holiday e Thaddeus Young e a fine stagione solo Evan Turner e Spencer Hawes riescono a disputare tutte le partite. Il 16 marzo, inoltre, dopo numerosi rinvii, viene annunciato che Bynum salter\u00e0 tutta la stagione. Soprattutto a causa degli infortuni, i Sixers chiudono con un record di 34-48, appena fuori dalla zona play-off. Unica nota positiva \u00e8 Jrue Holiday, che con le sue prestazioni si guadagna la convocazione per l'All-Star Game, imponendosi come il vero leader della squadra.\nA fine stagione l'allenatore Doug Collins annuncia le sue dimissioni, precisando per\u00f2 di rimanere nello staff della squadra come consulente; viene inoltre licenziato il presidente Tony DiLeo, che viene sostituito da Sam Hinkie (ex vice presidente degli Houston Rockets), mentre annuncia le sue dimissioni l'amministratore delegato Adam Aron (che rimane comunque uno dei proprietari della squadra), sostituito da Scott O'Neil. Bynum, invece, rimasto free agent, decide di firmare con i Cleveland Cavaliers, senza mai essere sceso in campo con la maglia dei Sixers. Al draft viene selezionato con l'11\u00b0 scelta il playmaker Michael Carter-Williams, mentre Holiday viene ceduto ai New Orleans Pelicans in cambio di Nerlens Noel. Il progetto della nuova dirigenza \u00e8 di ricostruire la squadra da capo, puntando a chiudere la stagione in arrivo all'ultimo posto, in modo da ottenere una delle prime scelte al draft 2014 (considerato dagli esperti potenzialmente uno dei migliori draft della storia), da affiancare a Carter-Williams (considerato per\u00f2 ancora troppo acerbo per guidare una squadra NBA) e Noel (considerato da molti la prima scelta virtuale al draft passato, ma che sar\u00e0 costretto a saltare gran parte della stagione alle porte a causa della rottura del legamento crociato). Durante l'estate il roster viene completato esclusivamente con giocatori giovani free agent. La squadra si presenta senza veterani da affiancare al giovane Carter-Williams e con giocatori dal potenziale offensivo limitato. Secondo molti esperti i Sixers sono una delle peggiori squadre mai viste in NBA. Il 14 agosto 2013, a preparazione gi\u00e0 iniziata, viene nominato nuovo allenatore Brett Brown, ex assistente allenatore dei San Antonio Spurs. Alla partita di debutto i Sixers sconfiggono clamorosamente i Miami Heat campioni in carica e nella settimana inaugurale Carter-Williams, viene nominato giocatore della settimana, diventando la seconda matricola nella storia dell'NBA dopo Shaquille O'Neal a vincere il premio di giocatore della settimana nella settimana inaugurale. Le vittorie successive contro Washington Wizards e Chicago Bulls catapultano la squadra ai vertici della Eastern Conference, facendo dei Sixers una delle pi\u00f9 grandi sorprese della stagione. Successivamente, per\u00f2, a causa anche di alcuni infortuni, diverse serie di sconfitte hanno gradualmente spinto i Sixers nei bassifondi della classifica. Per riprendere il progetto intrapreso a inizio stagione vengono allora rimessi sul mercato gli ultimi giocatori appetibili (a parte ovviamente Carter-Williams e Noel): Thaddeus Young, Evan Turner e Spencer Hawes. Il 20 febbraio 2014 Turner e Hawes vengono ceduti rispettivamente a Indiana Pacers e Cleveland Cavaliers in cambio di diverse scelte a draft futuri. Queste due cessioni indeboliscono ulteriormente la squadra, che inizia una lunga serie di sconfitte che arriver\u00e0 a pareggiare la serie pi\u00f9 lunga di sconfitte consecutive in NBA realizzata dai Cleveland Cavaliers. La squadra chiude la stagione con un record di 19-63, penultima in NBA. Nel draft 2014 i Sixers scelgono, con la terza scelta assoluta, il centro, paragonato al leggendario Hakeem Olajuwon, di origine camerunese Joel Embiid, insieme a Elfrid Payton, scelto con la decima assoluta, ma scambiato la sera stessa del draft con gli Orlando Magic per la dodicesima scelta Dario \u0160ari\u0107, che arriver\u00e0 in squadra solo nella stagione 2014-2015. Nel secondo giro vengono scelti K.J. McDaniels (32\u00aa scelta), Jerami Grant (39\u00aa scelta), Vasilije Mici\u0107 (52\u00aa scelta). Nel Draft NBA 2015 grazie ad un record negativo di 18 vittorie e 64 sconfitte, riescono ad ottenere la terza scelta selezionando il centro, proveniente dai Duke Blue Devils, Jahlil Okafor. L'annata 2015-2016 vede i Philadelphia 76ers scrivere la storia dell'NBA, ottenendo il peggiore record della storia con 10 vittorie e 72 sconfitte.\n2016-: la rinascita con Embiid e Simmons.\nNel Draft NBA 2016, ottengono la prima scelta assoluta del draft, selezionando cos\u00ec l'ala australiana Ben Simmons. La stagione 2016-2017 inizia molto male per i Sixers causa dell'infortunio al quinto metatarso di Simmons. Nonostante ci\u00f2 l'annata si conclude con un netto miglioramento di quelle precedente con un record di 28 vittorie e 54 sconfitte e con grandi prestazioni e speranze dei tifosi verso il centro Joel Embiid.\nNel Draft NBA 2017, i Philadelphia 76ers scambiano la loro terza scelta assoluta per la prima dei Boston Celtics, riuscendo cos\u00ec a scegliere il playmaker proveniente dall'Universit\u00e0 di Washington Markelle Fultz.\nLa stagione 2017-2018 segna finalmente il punto di svolta della franchigia: i Sixers chiudono con un record di 52-30, terzi nella Eastern Conference, trascinati dalle prestazioni di Joel Embiid e Ben Simmons e nonostante l'infortunio del giovane Markelle Fultz. A stagione in corso, inoltre, ingaggiano il cestista italiano Marco Belinelli. Al primo turno di playoff affrontano i Miami Heat di Dwyane Wade (tornato in Florida dopo un inizio di stagione ai Cleveland Cavaliers) vincendo la serie per 4-1.\nNumeri ritirati.\nNote:\nAllenatori.\n\"Note: Statistiche aggiornate a fine stagione 2017-2018. La lista non include le stagioni NBL.\"\nPremi e riconoscimenti individuali.\nNBA Most Valuable Player Award\nBill Russell NBA Finals Most Valuable Player Award\nNBA All-Star Game Most Valuable Player Award\nNBA Defensive Player of the Year Award\nNBA Rookie of the Year Award\nNBA Sixth Man of the Year Award\nNBA Most Improved Player Award\nNBA Coach of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team\nLeader di franchigia.\nMaiuscolo giocatore ancora attivo ai 76ers.\n\"Corsivo\" giocatore ancora attivo, non con i 76ers.\nPunti segnati (regular season) aggiornato al 10 febbraio 2022\nAltre statistiche (regular season) aggiornate al 10 febbraio 2022"}
{"id": "44610", "revid": "6923", "url": "https://it.wikipedia.org/wiki?curid=44610", "title": "Palio di Siena", "text": "Il Palio di Siena \u00e8 una competizione fra le Contrade di Siena nella forma di una giostra equestre di origine medievale.\nLa \"carriera\", come viene tradizionalmente chiamata la corsa, si svolge normalmente due volte l'anno: il 2 luglio si corre il Palio in onore della Madonna di Provenzano festa della Visitazione nel calendario antico, e il 16 agosto quello in onore della Madonna Assunta.\nIn occasione di avvenimenti eccezionali, di ricorrenze cittadine o nazionali ritenute rilevanti e pertinenti (ad esempio: il centenario dell'Unit\u00e0 d'Italia), la comunit\u00e0 senese pu\u00f2 decidere di effettuare un \"Palio straordinario\".\nContrade.\nLe contrade che corrono il Palio di Siena sono 17:\nLa storia del Palio.\nLe origini.\nFin dal 1200 si ha testimonianza di una corsa di cavalli a Siena, e documenti anteriori al XII secolo ricordano di un \"Palio di San Bonifazio\", ossia il santo titolare dell'antica Cattedrale, che prima della fondazione di quella attuale sorgeva in Castelvecchio. Proprio al sagrato del Duomo nuovo, in quel periodo fu posta l'insegna del Comune a segnare l'arrivo della corsa dei barberi. Quando Siena divenne una delle pi\u00f9 ricche e colte citt\u00e0 dell'Europa del Medioevo, il Palio fu l'evento ludico e il momento conclusivo delle feste annuali in onore di Maria Vergine Assunta patrona di Siena e del suo Stato. Il momento culminante delle feste era la cerimonia dell'offerta dei ceri e dei censi in Cattedrale, rito insieme religioso e politico, atto di devozione alla Madonna dei senesi e di sudditanza ai reggitori del Comune di Siena.\nPer l'organizzazione del Palio, il Comune nominava annualmente i \"Deputati della Festa\", menzionati regolarmente nei documenti del Trecento, con ampi compiti e attribuzioni. A correre il Palio erano i nobili e i notabili sui loro cavalli; si correva \"alla lunga\", cio\u00e8 in linea su un percorso che andava da fuori le mura al Duomo, dall'esterno all'interno. Il premio era un \"pallium\": una lunga pezza di stoffa preziosa, talvolta cucito a bande verticali e foderato da centinaia di pelli di vaio.\nIl pi\u00f9 antico documento sul Palio \u00e8 del 1238, e tratta di giustizia paliesca. Fissa a 40 soldi la pena pecuniaria inflitta a tale Ristoro di Bruno Ciguarde \u00abquia cum currisste palium in festa Sancte Marie de Augusto, et fuisset novissimus, non accepit sune sicut statutum est pro novissimo\u00bb, ossia perch\u00e9 correndo il Palio ed essendo giunto ultimo, non aveva preso il porco, ossia il premio derisorio che per regolamento veniva assegnato all'ultimo classificato. Tale \"purga\" era obbligatoria, per meglio definire vittoria e sconfitta, ma si ignora se si trattasse di un vero maialino o piuttosto di un copricapo formato con la testa di porco.\nQuesti primi Palii furono disputati dai nobili. Le Contrade parteciparono, invece, ai crudi giochi le cui grandi masse di contendenti si opponevano su base territoriale. Siena, infatti, era nata su tre colli, e le Contrade presero vita e forma all'interno di questa tripartizione. La pi\u00f9 antica memoria d'archivio delle Contrade \u00e8 nel regolamento del 1200, dove si prescrive che tutti i cittadini rechino il cero in Cattedrale \u00abcum hominibus sue contrate\u00bb. Le Contrade furono assai pi\u00f9 numerose delle attuali: dopo la peste del 1347, il loro numero si ridusse a 42. Presero i loro nomi da strade, porte o fonti, chiese o da illustri famiglie residenti nel loro territorio. Ebbero funzioni devozionali, amministrative, militari e ricreative.\nRinascimento.\nNel periodo rinascimentale, i giorni del Palio erano occasione mondane perch\u00e9 in citt\u00e0 giungevano i grandi nomi dell'aristocrazia, alti prelati e sovrani europei. Da quando i signori smisero di combattere personalmente le guerre, delegate ai mercenari, cessarono anche di correre il Palio, delegandolo ai fantini. Cos\u00ec il Palio divenne per loro spettacolo da vedere e la corsa occasione alla quale inviare i loro corsieri e i loro portacolori. Ma dopo la caduta della Repubblica di Siena del 1559, le feste persero il loro antico significato politico di trionfo cittadino.\nIniziarono perci\u00f2 ad essere disputati: palii rionali, l'Elmora, i Giochi di San Giorgio, i giochi delle pugna, pallonate, cacce dei tori, bufalate, asinate. Durante questi giochi, figuranti della Contrada (\"comparse\") entravano in Piazza del Campo accompagnati da carri allegorici rappresentanti animali esotici o fantastici dai significati allusivi a mitici eventi o a nobili virt\u00f9.\nSeicento.\nNei primi decenni del Seicento il Palio concluse il suo processo di trasferimento in Piazza del Campo e la sua trasformazione in festa popolare. La proposta di correre il Palio in Piazza arriv\u00f2 ufficialmente al Comune l'11 luglio 1605 dai due Deputati della festa per il Palio d'agosto: il capitano Sigismondo Santi e il cavalier Fortunio Martini. Una stampa di Bernardino Capitelli mostra un Palio \"alla tonda\" corso in Piazza probabilmente il 15 agosto 1633. Nell'immagine i fantini cavalcano \"a pelo\", sono all'arrivo della corsa e si stanno scambiando colpi furibondi con il \"sovatto\", una sorta di gatto a nove code dal manico a forma di animale. All'interno della Piazza, contradaioli esultanti salutano la vittoria saltando gi\u00f9 dal palco, mentre i maestri di campo a cavallo corrono a mantenere l'ordine.\nIl Palio \"alla tonda\" fu corso in Piazza sempre pi\u00f9 di frequente, ma fino alla met\u00e0 del secolo coesist\u00e9 con le bufalate. Nel 1656, il Palio \"alla tonda\" assunse forma strutturalmente definitiva e cadenza regolare, e oltre alla dedica alla Madonna Assunta si aggiunse quella alla Madonna di Provenzano, il cui culto crebbe dopo una serie di miracoli e grazie ricevute. Il Palio di Provenzano prese subito carattere di stabilit\u00e0: dal 1659 lo organizz\u00f2 direttamente la Biccherna.\nI fantini iniziarono ad avere un ruolo fondamentale, ed erano considerati dei mercenari. Oltre ad un compenso fisso, gli si diede la facolt\u00e0 di questuare nella Contrada vincitrice. Tale abitudine cess\u00f2 solamente nel 1965 con Andrea Degortes detto \"Aceto\".\nNei primi Palii \"alla tonda\" le Contrade avevano il compito di procurarsi il loro cavallo, ma per mantenere pi\u00f9 eque le possibilit\u00e0 di vittoria, dal 2 luglio 1676 presentarono ciascuna un soggetto, e i cavalli venivano poi assegnati per sorteggio. Dal 1657 si stabil\u00ec che i fantini corressero \"alla bisdossa\" ossia a pelo, e che il cavallo vittorioso seguisse il suo fantino nella collegiata di Santa Maria in Provenzano, cantando il \"Te Deum\" di ringraziamento.\n\u00c8 dunque di quegli anni l'istituzione della \"tratta\", ossia l'assegnazione a sorte dei cavalli alle Contrade, che avveniva al prato di Camollia, fuori le mura cittadine. Dopo una corsa di prova da Palazzo Diavoli alla chiesa di San Bernardino all'Antiporto, il cavallo primo arrivato veniva scartato, cos\u00ec come l'ultimo. La tratta acquist\u00f2 subito importanza, anche perch\u00e9 in quegli anni l'ordine di assegnazione dei cavalli costituiva l'ordine di entrata in Piazza delle comparse nel corteo prima della corsa, come pure l'ordine di allineamento alla mossa del Palio.\nSettecento.\nIl Settecento fu il secolo dell'introduzione di un secondo Palio, oltre a quello di luglio. L'idea venne dalla Contrada dell'Oca che, vincitrice nel Palio del luglio 1701, chiese di \"ricorrere il Palio vinto\" ossia di rimettere in palio la vincita, facendo svolgere a proprie spese un'altra corsa il 16 agosto, per le feste dell'Assunta. Nel 1774 il Comune omolog\u00f2 l'organizzazione dei due Palii, e dal 1802 quello di agosto fu organizzato e corso a spese dell'intera comunit\u00e0 cittadina.\nIl Palio trov\u00f2 anche la sua regolamentazione definitiva. Il 16 maggio 1721 il collegio di Bal\u00eca emise un bando che costituisce il moderno regolamento del Palio. Vennero regolamentati, ad esempio: gli orari, la costruzione dei palchi, il corteo che precede la corsa, l'ammontare dei premi e le procedure di iscrizione delle Contrade. Un altro bando fondamentale fu la \"Nuova divisione dei confini delle Contrade\", promulgato nel 1729 da Violante Beatrice di Baviera governatrice di Siena, per porre fine alle continue controversie aventi per oggetto non solo i confini territoriali, ma anche il numero e l'entit\u00e0 demografica delle Contrade stesse.\nDal 1761 la \"tratta\" si svolse in Comune, alla Porta di Biccherna. Cavalli e cavallai di questo secolo furono raramente di nobili origini. Tra i fantini divennero sempre pi\u00f9 aspre le rivalit\u00e0, che si manifestavano in risse, assalti, minacce e colluttazioni come quelle che tra il 1787 e il 1788 opposero Isidoro Bianchini detto \"Dorino\", un maremmano che vinse tredici Palii per nove diverse Contrade, ad altri fantini affermati dell'epoca. Dopo clamorose trattenute e furiose nerbature, con vendette alla corsa successiva, il 2 luglio 1788 \"Dorino\" e \"Ciocio\" (fantino della ) si affrontarono alla mossa a nerbate con tale furore che rovinarono a terra dove \u00absi azzuffarono per anche uccidersi se la truppa civica non li avesse separati menando i fantini della , e in carcere\u00bb. I fantini furono scarcerati il giorno successivo.\nOttocento.\nAll'inizio dell'Ottocento furono adottati due provvedimenti importanti. Con il primo, per evitare che i fantini prima della mossa si nerbassero e si azzuffassero, si decise che non sarebbe stato pi\u00f9 \"permesso ai fantini di ritenersi o battersi, finch\u00e9 dopo date le mosse e calato il canape, non abbiano intieramente oltrepassato tutto il Palco dei Signori Giudici, alla pena, mancando, del carcere [...]\". Con il secondo venne suddiviso in due parti il premio che da sempre si dava al vincitore del Palio \"alla lunga\" del 15 agosto, ossia un drappo di velluto cremisi del valore di 110 talleri. Da allora si dettero 70 talleri in contanti al vincitore del Palio \"alla lunga\", e 40 alla Contrada vincitrice del Palio \"alla tonda\".\nL'assetto definitivo delle Contrade, nonostante il Comune nel 1845 avesse emanato un'ordinanza che ne codificava immutabilmente i colori, venne codificato qualche anno pi\u00f9 tardi con l'Unit\u00e0 d'Italia. Ma anche in clima risorgimentale, l' non smise mai di spiegare la sua insegna gialla e nera con l'aquila bicipite, che la tradizione voleva concessa direttamente da Carlo V d'Asburgo durante una delle sue visite a Siena. Per tutto il Risorgimento la contrada fu accolta alla sua entrata in Piazza da fischi, rivolti indirettamente all'Impero austro-ungarico. Stessa sorte capit\u00f2 alla , che allora spiegava un'insegna gialla e nera che ricordava quella degli austriaci. Cos\u00ec, anche sull'onda degli entusiasmi per l'elezione di Papa Pio IX, nel 1847 la sostitu\u00ec il nero con il bianco, spiegando cos\u00ec i colori papalini. Due anni dopo l'insegna torn\u00f2 gialla e nera e i fischi ricominciarono, per cessare solo nel 1859, quando la contrada di Castelvecchio adott\u00f2 gli attuali giallo e turchino. Sorte opposta tocc\u00f2 alla bandiera dell', che dal 1791 era verde con arabeschi bianchi e rossi, e pertanto osannata dai patrioti che vi riconoscevano il tricolore italiano.\nNell'Ottocento i fantini si resero protagonisti di clamorosi tradimenti. Esempio fu Francesco Santini detto il \"Gobbo Saragiolo\", che cambi\u00f2 bandiera per trent'anni, correndo per 15 Contrade e vincendo per 7 diverse. Quando, nel 1855, con uno dei cavalli favoriti and\u00f2 dritto alla curva di San Martino con dolo, a chi gliene chiese ragione replic\u00f2: \u00abMa che dovevo vincere per voialtri miserioni che mi davi 140 monete, quando ne ho guadagnate 170?\u00bb Era comunque assai frequente all'epoca, non essendoci ancora chiusure alle curve di San Martino e del Casato, che i fantini traditori scappassero di Piazza, galoppando fuori le mura.\nNovecento.\nAgli inizi del Novecento, Contrade e Comune rinnovarono i costumi del Corteo storico: nel 1904 venne adottata definitivamente la foggia medievale-rinascimentale dei figuranti. Nel 1919 si introdusse la \"sbandierata della vittoria\" di diciassette alfieri, ognuno al rullo del suo tamburo, appena prima dell'uscita dei cavalli dall'Entrone del Palazzo Pubblico.\nTra i fantini pi\u00f9 importanti del nuovo secolo primeggi\u00f2 subito Angelo Meloni detto \"Picino\", uno dei pi\u00f9 grandi di tutti i tempi: corse 52 volte per 15 Contrade, vincendo 13 Palii in 7 Contrade diverse. Il suo strapotere in Piazza fu mitigato dal fatto che dal 1907, per paura di accordi fra i fantini, si imped\u00ec a parenti fino al terzo grado e affini di primo grado, di correre nello stesso Palio (regola che rimarr\u00e0 in vigore fino al 1972). E cos\u00ec \"Picino\" lasci\u00f2 spazio a suo figlio Corrado detto \"Meloncino\", che avrebbe vinto due Palii. Si distinsero anche: Domenico Fradiacono detto \"Scansino\", che nel 1896 vinse un \"cappotto\" per la Torre, e che a cavallo di due secoli corse 30 Palii vincendone 7, e Aldo Mantovani detto \"Bubbolo,\" uno dei pochi fantini nati a Siena, che esord\u00ec nel 1910, corse 31 Palii e ne vinse 4.\nDal 1915 al 1918 il Palio venne sospeso, in coincidenza con la prima guerra mondiale. Alla ripresa, con l'avvento del Fascismo, l'organizzazione del Palio pass\u00f2 sotto l'egida dell'Opera Nazionale Dopolavoro. Il Palio del luglio 1936 fu detto \"dell'Impero\" perch\u00e9 celebrava la nascita dell'Impero italiano. Tra le due guerre il Corteo storico si rinnov\u00f2 ancora: per le monture venne adottato lo stile di fine Quattrocento.\nFu quello anche il periodo del \"T.O.N.O.\", acronimo per \", , , \": l'unica coalizione di Contrade della storia del Palio che vinse un paio di corse, ma si sciolse quando nel 1934 l' and\u00f2 a vincere contro gli accordi. Proprio la rivale dell', ossia la , si leg\u00f2 a Fernando Leoni detto \"Ganascia\", il successore di \"Picino\". \"Ganascia\" fu un calcolatore meticoloso, che cercava di non lasciar niente al caso. Le sue strategie erano elaborate anche in inverno a Monticello Amiata, dove era nato da Domenico Leoni detto \"Moro\", fantino vittorioso due volte. \"Ganascia\" corse per 15 Contrade, e riusc\u00ec a vincere 8 Palii. Tra di essi rimase memorabile il \"cappotto\" del 1933 della , per di pi\u00f9 sullo stesso barbero: Folco.\nLe attivit\u00e0 paliesche e contradaiole furono interrotte dalla seconda guerra mondiale. Finita la guerra, nel 1945 venne organizzato il Palio straordinario del 20 agosto, passato alla storia come \"il Palio della Pace\". Peccato che, proprio in quell'occasione, si verific\u00f2 la pi\u00f9 grande scazzottata del secolo, dovuta al fatto che la Contrada favorita, quella del , non accett\u00f2 di aver perso il Palio, che fu vinto dal . La scazzottata di quel Palio viene ancora raccontata dai vecchi delle due Contrade, senza tener conto che la Contrada del , sconfitta in Campo, fu tenuta a risarcire la Contrada vittoriosa del , facendo ridipingere a sue spese il Palio appena distrutto dai suoi contradaioli. Proprio nel 1945 inizia anche la lunga carriera del fantino Giuseppe Gentili detto \"Ciancone\"; centr\u00f2 9 vittorie dal 1946 al 1969, con un'interruzione di 4 anni dovuta al pestaggio prima, e all'ostracismo poi, da parte dei contradaioli dell' a causa del Palio vinto dalla nel 1961 mentre lui correva per l', passato alla storia come \"il Palio della rigirata\". Gli anni del dopoguerra sono anche quelli che hanno visto la ribalta di un altro fantino: Giorgio Terni detto \"Vittorino\"; egli, in 21 corse, vinse 6 volte. Il 16 agosto 1957 si verific\u00f2 un evento storico: una ragazza di nome Rosanna Bonelli detta \"Rompicollo\", a distanza di quasi circa 400 anni, ripet\u00e9 l'impresa della villanella Virginia Tacci di correre il Palio. Tra i fantini che hanno lasciato il segno figura Andrea Degortes detto \"Aceto\", che vinse 14 Palii, stabilendo cos\u00ec il record di vittorie tra i fantini del Novecento, che gli \u00e8 valso il soprannome di \"Re della Piazza\".\nTra i cavalli che pi\u00f9 hanno lasciato il segno nella Piazza del Campo, a partire dalla fine degli anni cinquanta figurano Uberta de Mores, vincitrice di 5 Palii di cui 4 consecutivi, che pass\u00f2 il testimone a Topolone, vincitore di 7 Palii; poi Panezio, vincitore di 8 Palii in una carriera durata 13 anni; e Urbino de Ozieri, vincitore di 3 corse su 4 disputate a causa del suo forzato ritiro per manifesta superiorit\u00e0.\nAnni Duemila.\nIl nuovo millennio \u00e8 caratterizzato dal dominio in Piazza del Campo di Luigi Bruschelli detto \"Trecciolino\", fantino senese vincitore complessivamente di 13 Palii, di cui 10 dal 2000. Giovanni Atzeni detto \"Tittia\" ha trionfato sul tufo di Piazza del Campo per 7 volte (il Palio di agosto 2019 corso nella Selva lo vincer\u00e0 con il cavallo scosso), Andrea Mari detto \"Brio\" ha invece centrato 6 vittorie. Nel ventunesimo secolo le Contrade pi\u00f9 vittoriose sono la e la con 5 Palii.\nIl 2016 \u00e8 un anno particolare nella storia plurisecolare del Palio: la , fino ad allora la \"nonna\" di Siena a secco dal 1989, centra infatti uno storico \"cappotto\" con lo stesso cavallo e lo stesso fantino. Infatti, sia in luglio sia in agosto \u00e8 Jonatan Bartoletti detto \"Scompiglio\" a vincere in Piazza, montando \"Preziosa Penelope\". Prima della Lupa, la sola era riuscita a centrare il medesimo risultato (nel 1933, con Fernando Leoni detto \"Ganascia\" su \"Folco\").\nNel 2018, a distanza di 18 anni dal precedente (settembre 2000), si torna a correre un Palio Straordinario: l'occasione \u00e8 rappresentata dal centenario della Prima guerra mondiale. A vincere \u00e8 Remorex, il cavallo scosso della , montato al canape da Andrea Coghe detto \"Tempesta\".\nNel 2020, a causa della Pandemia di COVID-19 in Italia, entrambi i Palii del 2 luglio e del 16 agosto sono stati inizialmente rinviati al 2021: non accadeva da 80 anni, ossia dall'annullamento dei Palii dal 1940 al 1944 a causa della seconda guerra mondiale; sono state cancellate anche le feste titolari delle Contrade, cos\u00ec come ogni altra manifestazione della vita paliesca del 2020. Anche nel 2021, sempre a causa della pandemia di COVID-19, i Palii sono stati annullati.\nLa vita paliesca moderna si concentra ormai su luoghi precisi, come l'oratorio, ossia il luogo pi\u00f9 antico della Contrada, che funge da cappella per le cerimonie religiose sia della Contrada, sia dei suoi singoli membri, e la \"Societ\u00e0 di Contrada\", un circolo aperto quotidianamente e gestito dal volontariato contradaiolo. Per la citt\u00e0 sono disseminate le fontanine che portano segni araldici delle Contrade, e che vengono usate per il \"battesimo contradaiolo\". Ogni Contrada dispone inoltre di una sede storico-museale. Alla Contrada si appartiene tradizionalmente in diverse maniere. La pi\u00f9 antica \u00e8 lo \"ius soli\", ossia la nascita entro i confini della Contrada. Si appartiene anche per \"ius sanguinis\", per discendenza diretta da membri di una Contrada. Quando i genitori sono di due Contrade diverse, l'appartenenza contradaiola dei figli \u00e8 attentamente negoziata, tenendo conto delle ascendenze e delle parentele da entrambe le parti e della rilevanza della Contrada nella vita di ognuno dei genitori. Un terzo criterio si basa su quale Contrada si sceglie di frequentare, dove si hanno i rapporti sociali pi\u00f9 stretti e importanti, anche per chi viene da fuori citt\u00e0 o fuori nazione.\nLa carriera.\nPartecipanti.\nLa corsa si svolge nella piazza centrale Piazza del Campo; a ogni Palio partecipano 10 contrade tra le 17 totali, scelte a sorte e secondo un particolare regolamento che consente la costante rotazione delle partecipanti. Corrono di diritto le 7 contrade che non hanno corso il Palio corrispondente dell'anno precedente, e un mese prima del Palio (l'ultima domenica di maggio per quello di luglio, e la prima domenica dopo il Palio di luglio per quello di agosto) vengono estratte a sorte le 3 contrade mancanti; l'annuncio al popolo \u00e8 dato attraverso le bandiere delle tre contrade estratte che vengono issate alle finestre di Palazzo Comunale. Vengono inoltre estratte le altre 7 contrade rimanenti, per stabilire l'ordine di sfilata nel corteo storico; esse parteciperanno di diritto al corrispondente Palio dell'anno successivo. In caso di Palio straordinario, avviene un sorteggio tra tutte le contrade per determinare le dieci partecipanti.\nLe fasi della \"mossa\".\nNel pomeriggio, prima della corsa, dal Duomo si snoda la passeggiata storica durante la quale sfilano i mazzieri, i figuranti e i cavalieri rappresentanti il Comune e le istituzioni storiche cittadine, oltrech\u00e9 le \"comparse\" delle contrade, i cui figuranti indossano le \"monture\", ossia i costumi con i colori delle rispettive contrade.\nDopo il corteo storico (alle 19:30 a luglio, alle 19 ad agosto), i fantini escono a cavallo dall'entrone del Palazzo Comunale, ricevono il nerbo (tendine di bue essiccato per sollecitare il cavallo) e si portano nella zona della partenza, chiamata \"mossa\". Il punto di partenza si trova all'altezza del vicolo della Costarella dei Barbieri, cio\u00e8 nel tratto precedente alla Fonte Gaia. A questo punto il \"mossiere\", giudice unico della validit\u00e0 della partenza situato su un palco detto \"verrocchio\", riceve una busta contenente l'ordine di allineamento ai canapi, ossia due lunghe corde che delimitano la zona di partenza. Per accedere alla zona tra i due canapi, la corda posteriore \u00e8 pi\u00f9 corta ed \u00e8 sorretta da un meccanismo chiamato \"verrocchino\"; in questo modo viene lasciato uno spazio attraverso il quale i cavalli fino al nono possono entrare e quello sorteggiato \"di rincorsa\" pu\u00f2 determinare il momento di partenza.\nL'ordine di ingresso \u00e8 segreto fino all'ultimo momento, e viene determinato con un meccanismo automatico chiamato \"fiasca\". Esso \u00e8 composto da un tubo verticale che termina dentro un serbatoio. Prima che i cavalli escano dall'entrone, i \"Deputati della Festa\" (i fiduciari del Comune nominati di Palio in Palio, garanti e responsabili del corretto svolgimento di tutte le operazioni legate alla corsa) pongono dieci sfere di legno, detti \"b\u00e0rberi\", raffiguranti i colori delle contrade partecipanti dentro il serbatoio, sul quale attaccano il tubo verticale dotato di dieci fori numerati. La \"fiasca\" viene poi agitata, cos\u00ec da far disporre casualmente le sfere, che vengono fatte scivolare nel tubo (nel frattempo coperto); il tutto viene poi sigillato. Nel momento in cui i cavalli e i fantini raggiungono la curva del Casato, il tubo viene scoperto e i sigilli vengono rimossi: l'ordine viene cos\u00ec appuntato su un foglio, fatto recapitare dal comandante della Polizia municipale direttamente al \"mossiere\" in piazza.\nA questo punto il \"mossiere\" chiama le contrade dentro i canapi secondo l'ordine stabilito. La decima contrada resta fuori, essendo quella \"di rincorsa\", che potr\u00e0 entrare tra i canapi gi\u00e0 al galoppo passando nello spazio fra il verrocchino e il lato esterno della pista, e dare cos\u00ec il via alla corsa. Di conseguenza chi decide il momento di inizio della corsa non \u00e8 il \"mossiere\" ma il fantino del cavallo \"di rincorsa\". La capacit\u00e0 del \"mossiere\" sta nel riuscire a percepire per tempo l'azione della rincorsa e sganciare con un pedale il canape anteriore posto davanti alla linea degli altri nove cavalli con il giusto tempismo; giudice insindacabile \u00e8 il mossiere stesso.\nDurante questa fase, \u00e8 comune tra i fantini adottare strategie, porre veti incrociati, tentare di raggiungere accordi. I momenti prima della partenza sono infatti quelli in cui i fantini possono chiedere e cercare collaborazioni o aiuti ad altri fantini. Tutta questa attivit\u00e0 \u00e8 detta \"fare i partiti\". Ogni fantino sa che deve cercare non solo le migliori condizioni per una buona partenza del proprio cavallo, ma anche cercare le condizioni sfavorevoli per le contrade rivali. Pertanto, una delle preoccupazioni della \"rincorsa\" \u00e8 quella di partire nel momento in cui le contrade rivali sono nelle condizioni peggiori al canape. Tali operazioni di partenza a volte risultano molto lunghe e si possono protrarre anche fino al calare della sera. Se la mossa si protrae a lungo e la visibilit\u00e0 diminuisce eccessivamente, il Palio pu\u00f2 essere rinviato al giorno successivo, come accaduto ad esempio nel luglio 1991; in questo caso viene esposta una bandiera verde dalla finestra del Palazzo Pubblico.\nImmediatamente dopo la mossa (se valida) il mossiere abbandona la piazza e quindi non assiste alla corsa. Ci\u00f2 avviene per ragioni di ordine pubblico.\nLa corsa.\nUna volta entrata la \"rincorsa\", se considerata valida la partenza, prende il via la corsa. Il Palio viene vinto dal cavallo, con o senza fantino, dopo che per primo abbia compiuto tre giri della piazza in senso orario; la linea d'arrivo, segnalata da un bandierino, \u00e8 nella stessa zona della partenza, pur non coincidendo esattamente (\u00e8 leggermente pi\u00f9 avanti rispetto alla mossa). In caso di arrivo di cavallo senza fantino, si parla di cavallo scosso. I fantini e i cavalli corrono con addosso rispettivamente il giubbetto e la \"spennacchiera\" con i colori della contrada.\nDopo la vittoria, i contradaioli festanti si precipitano sotto il palco dei Capitani a ritirare il drappellone, che sar\u00e0 dapprima portato in chiesa (in luglio presso la Collegiata di Santa Maria in Provenzano, in agosto presso il Duomo) e poi conservato per sempre nel museo di Contrada. La Contrada festegger\u00e0 a partire dalla sera stessa e per settimane con una serie di cortei e cene nel proprio territorio (\"cenini\").\nRapporti tra le contrade.\nNella plurisecolare storia del Palio di Siena si sono consolidati rapporti fra Contrade di varia natura, codificati in tre tipologie: di alleanza formale, di rivalit\u00e0 e di \"mancanza di rapporti formali\".\nLe alleanze.\nUna alleanza fra Contrade viene sancita da un accordo, che comporta non solo obblighi formali come scambi di doni e di visite o festeggiamenti in caso di vittorie della contrada alleata, ma anche trattamenti di favore in occasione delle lunghe trattative, pi\u00f9 o meno segrete, fra le diverse Contrade per la vittoria del Palio (c.d. \"partiti\").\nLe alleanze formalmente vigenti sono:\nNella storia del Palio sono stati numerosi gli accordi di alleanza fra Contrade, venuti poi meno nel corso degli anni. Essi sono stati i seguenti:\nLe rivalit\u00e0.\nDi seguito i rapporti di rivalit\u00e0 vigenti fra le Contrade di Siena:\nVi \u00e8 inoltre un rapporto di rivalit\u00e0 unilaterale: l'Onda riconosce come rivale la Torre, ma quest'ultima non riconosce l'Onda come nemica.\nSi sono invece estinte le seguenti rivalit\u00e0:\nIl Drappellone.\nIl Drappellone o \"Palio\", chiamato dai senesi il \"cencio\", rappresenta il trofeo da consegnare alla Contrada vincitrice del Palio di Siena.\nIl Palio \u00e8 tutto l'anno.\nNonostante siano numerose le attivit\u00e0 che si svolgono all'interno di ogni Contrada, l'organizzazione del Palio resta la principale, in quanto quest'ultimo non consiste semplicemente in due corse annuali: ogni volta la \"festa\" vera e propria si snoda in quattro giorni ricchi di vari appuntamenti, la cui preparazione dura tutto l'anno.\nLe dirigenze, sin dall'inverno, curano le strategie tenendo i contatti con i fantini e i proprietari di cavalli. Questi ultimi preparano i soggetti che correranno in Piazza del Campo sia facendo correr loro altri palii minori (la cosiddetta \"provincia\"), sia portandoli alle corse di addestramento organizzate dal Comune in primavera.\nCi si avvicina al clima paliesco a fine maggio, con l'estrazione a sorte delle tre contrade che affiancheranno le sette che corrono di diritto; tale estrazione avviene l'ultima domenica di maggio per il Palio di luglio, e la prima domenica successiva al Palio di luglio, per la corsa di agosto. Con il quadro delle contrade delineato per intero si pu\u00f2 iniziare a parlare davvero delle \"monte\" (ossia la scelta del fantino da parte della contrada), nonostante l'incognita del barbero che toccher\u00e0 in sorte.\nCirca una settimana prima del Palio viene presentato il drappellone che il Comune ha commissionato ad un artista locale (nel caso del Palio di luglio) o di fama internazionale (nel caso del Palio di agosto o di uno \"straordinario\"). Sempre in queste ore avvengono le visite preliminari dei cavalli che si intende presentare alla tratta.\nNel primo dei quattro giorni di festa (29 giugno o 13 agosto) si tiene la \"tratta\", ossia l'estrazione a sorte e successivo abbinamento dei cavalli alle contrade in gara. Tale operazione avviene in Piazza del Campo, e vi partecipano il sindaco di Siena, i dieci capitani delle contrade che prendono parte alla corsa, i tre \"Deputati della Festa\", oltre a un segretario e a due paggetti. Vengono predisposte due urne: nella prima vengono inserite dieci ghiandine contenenti proprio i numeri dall'1 al 10 (che corrispondono ai dieci cavalli partecipanti); nella seconda, quelle con i nomi delle dieci contrade. I due paggetti vengono incaricati di estrarre una ghiandina alla volta per ogni urna: \u00e8 il sindaco a leggere ad alta voce i nomi estratti e l'abbinamento ai cavalli.\nSull'anello di pietra serena intorno alla Piazza, ricoperto da uno strato di terra composto da una miscela di tufo, argilla e sabbia, si corrono in tutto sei prove, durante le quali i fantini hanno la possibilit\u00e0 di conoscere meglio il comportamento del cavallo che monteranno e di farlo abituare alla Piazza, ai suoi rumori e ai ritmi propri della corsa. Anche le prove vengono seguite da numerosi contradaioli e turisti, anche sui palchi montati all'esterno della pista.\nTra gli appuntamenti che segnano l'avvicinarsi della \"carriera\" vi sono la cena della prova generale, la cosiddetta \"messa del fantino\" e la benedizione di cavallo e del fantino stesso.\nIl Palio straordinario.\nIl Palio straordinario \u00e8 legato a eventi o ricorrenze particolarmente rilevanti, e non per forza legati al territorio senese. \u00c8 il caso del Palio straordinario del 20 ottobre 2018, indetto in occasione del Centenario della Prima guerra mondiale. Nel XXI secolo il primo \"straordinario\" \u00e8 invece coinciso con l'avvento del nuovo millennio: \u00e8 stato disputato il 9 settembre 2000 ed \u00e8 stato vinto dalla Selva, grazie al fantino Giuseppe Pes detto \"Il Pesse\" sul cavallo \"Urban II\".\nL'attesa dall'ultimo \"straordinario\" \u00e8 stata pertanto di ben 18 anni, e prima ancora di 14 (essendosi disputato uno \"straordinario\" il 13 settembre 1986 per celebrare il secondo Centenario dell'abolizione della \"Bal\u00eca\" e della \"Biccherna\"): attese particolarmente lunghe rispetto alla media degli ultimi due secoli: nel Novecento si \u00e8 atteso pi\u00f9 di quattordici anni solo dal 1928 al 1945, complice l'interruzione bellica.\nNelle primissime occasioni, il terzo Palio era un modo per onorare illustri ospiti di passaggio o in visita a Siena. Fanno da esempio il Palio straordinario del 7 giugno 1676, corso in occasione della visita a Siena della consorte del Principe Don Agostino Chigi, o anche quello del 15 giugno 1673 (comunque non considerato ufficiale), organizzato in occasione della visita a Siena del cardinale Flavio Chigi. Addirittura bastava la richiesta del Gran Duca di turno per correre un altro Palio, magari a ridosso di quello ordinario.\nA partire dalla seconda met\u00e0 dell'Ottocento iniziarono a essere indetti Palii straordinari per la celebrazione di particolari avvenimenti, o visite illustri: fu il caso del settimo congresso della Societ\u00e0 delle Scienze (25 settembre 1913), o l'inaugurazione di importanti monumenti cittadini (come per l'inaugurazione del monumento ai caduti nella Battaglia di Curtatone e Montanara, il 29 maggio 1893). Sempre nell'Ottocento si svilupp\u00f2 l'abitudine della formula del \"Palio alla romana\", con le contrade divise in batterie, le cui vincitrici disputano una finale a tre. Nel 1896 addirittura si corsero quattro Palii: i due ordinari pi\u00f9 due straordinari Il primo si corse il 16 agosto, ma \u00e8 considerato straordinario perch\u00e9 richiesto dai cittadini in seguito allo spostamento di quello ordinario al 25 agosto a causa del passaggio da Siena dell'VIII Corpo d'Armata; il secondo il 23 settembre, per l'inaugurazione del monumento a Giuseppe Garibaldi.\nLe novit\u00e0 dei primi del Novecento sono il Palio \"a sorpresa\" e quello \"a sorteggio\". Quello \"a sorteggio\" nasce dalla proposta di associazioni di cittadini, e bissa il Palio dell'Assunta, abbinando per sorteggio cavalli e fantini alle contrade. Dopo un inizio di secolo con sei \"straordinari\" in soli diciassette anni, dal 1928 al 1945 si ha una pausa molto lunga. Il terzo Palio torna nel 1945, a furor di popolo per festeggiare la fine della seconda guerra mondiale: il cosiddetto \"Palio della Pace\" (che per\u00f2 ebbe un esito turbolento a causa di tafferugli al termine dello stesso), vinto da Gioacchino Calabr\u00f2 detto \"Rubacuori\" su Folco, per il Drago.\nNegli anni successivi nasce l'abitudine di correre in occasioni di centenari di particolare importanza. \u00c8 il caso del 28 maggio 1950, per il V Centenario della canonizzazione di San Bernardino da Siena, oppure il 5 giugno 1961 per il I Centenario dell'Unit\u00e0 d'Italia.\nA seguito della modifica del Regolamento del Palio avvenuta nel giugno 2019, si pu\u00f2 richiedere al sindaco l'indizione di un Palio straordinario entro il 31 marzo di ogni anno, con la possibilit\u00e0 di derogare al termine \"solo in caso di eventi straordinari ed eccezionali che siano accaduti dopo tale data\".\nDi seguito l'elenco dei palii straordinari riconosciuti dal comune di Siena:\nGiustizia paliesca.\nSecondo quanto stabilito dall'art. 97 del Palio di Siena, nella giustizia paliesca esistono tre livelli sanzionatori per le Contrade. In ordine di gravit\u00e0 crescente sono comminate: censure, deplorazioni e squalifiche. Una deplorazione scatta dopo aver ricevuto quattro censure; una squalifica scatta dopo tre deplorazioni.\nLa censura rimane valida per i 5 Palii seguenti a quello per cui essa viene comminata; la deplorazione vige invece per 9 Palii. Quando una contrada subisce una squalifica (viene cio\u00e8 esclusa dal disputare uno o pi\u00f9 Palii), essa pu\u00f2 scontarla a partire dal Palio a cui dovrebbe partecipare: se cio\u00e8 viene estratta a sorte, oppure se deve corrervi di diritto. Se la contrada squalificata \u00e8 estratta per correre, viene automaticamente esclusa e al suo posto \u00e8 estratta un'altra Contrada. Il periodo massimo di squalifica \u00e8 di dieci anni.\nLa giurisdizione \u00e8 di competenza dell'Amministrazione Comunale. L'iter, regolato dall'art. 98, prevede che l'assessore delegato notifichi alle Contrade la Relazione stilata dai Deputati della Festa, contenente le richieste di squalifica e le motivazioni. Entro il termine massimo di dieci giorni le Contrade hanno la facolt\u00e0 di presentare memorie difensive (dette \"discolpe\"); la Giunta Comunale, esaminate le motivazioni dei Deputati della Festa e la difesa delle Contrade, delibera sulle squalifiche entro il 30 novembre di ogni anno, in modo inappellabile. Tutte le punizioni per le Contrade vengono comunicate al Magistrato delle Contrade.\nLe sanzioni previste per i fantini sono due: l'ammonizione e la squalifica per uno o pi\u00f9 Palii, anche a tempo indeterminato. Il procedimento \u00e8 analogo a quello previsto per le Contrade: dopo la Relazione dei Deputati della Festa, il fantino ha dieci giorni di tempo per presentare proprie memorie difensive. Entro il 30 novembre la Giunta Comunale adotta la propria delibera, contro la quale non \u00e8 previsto ricorso. Anche le squalifiche ai fantini vengono comunicate al Magistrato delle Contrade.\nStoria.\nLa prima squalifica a una Contrada nella storia del Palio di Siena \u00e8 datata 20 agosto 1945: venne irrogata alla e , in seguito al Palio straordinario dedicato alla fine della seconda guerra mondiale (detto il \"Palio della Pace\", nonostante sia stato uno dei Palii pi\u00f9 violenti di sempre). La venne squalificata perch\u00e9 decise di ritirarsi dopo due mosse annullate, che l'avevano vista scattare nettamente in testa, il , in seguito al comportamento dei contradaioli al termine del Palio: i brucaioli infatti strapparono il drappellone dopo la vittoria ai propri danni subita dal . Tuttavia la sanzione, che prevedeva una squalifica per tutto l'anno 1947, venne annullata tra aspre polemiche il 24 aprile 1946.\nBisogna arrivare all'agosto 1966 per la prima effettiva squalifica a una Contrada: ne subirono le conseguenze il , squalificato per un Palio dopo alcuni incidenti provocati dai contradaioli nel corso della terza prova, e ancora una volta la , squalificata per due Palii perch\u00e9 riconosciuta responsabile di invasione di pista. Non vi furono squalifiche fino al 1973 (un Palio per l'), ma a partire dal 1979 la frequenza divenne quasi di almeno una sanzione l'anno fino al 2002 (fanno eccezione il triennio 1984-1987 e il 1998, periodi senza alcun provvedimento). La squalifica pi\u00f9 pesante mai inflitta a una Contrada \u00e8 stata comminata all' dopo il Palio del 16 agosto 2002: la Contrada di Camollia venne sospesa per 4 Palii, scontati poi dall'agosto 2003 al luglio 2005. Il motivo \u00e8 legato al pestaggio dei contradaioli al termine della corsa, ai danni del fantino della Giuseppe Pes detto \"il Pesse\", accusato di non aver rispettato alcuni accordi presi in precedenza. Sei degli aggressori vennero anche arrestati.\nNel 1877 la squalifica tocc\u00f2 ad un fantino: Angelo Romualdi detto \"Girocche\" venne sospeso per due anni perch\u00e9, secondo la relazione dell'epoca: \nNel 1896 Ansano Giovannelli detto \"Ansanello\" sub\u00ec anch'egli 2 anni di squalifica, per non aver corso i tre giri previsti dal regolamento. Il fantino si rese infatti protagonista di un celebre tradimento ai danni della propria Contrada (la ): alla terza curva del Casato si ferm\u00f2 improvvisamente, fece passare la rivale , scese da cavallo e si consegn\u00f2 ai Carabinieri.\nIl primo fantino squalificato a vita fu Angelo Innocenti, che al debutto in Piazza il 2 luglio 1877 sub\u00ec questa pesante squalifica. Nonostante l'annullamento della mossa, il fantino continu\u00f2 da solo i tre giri di piazza; gli ocaioli reclamarono il Palio, che fu invece annullato e non assegnato, anche a causa dei tumulti che seguirono. Stessa sorte tocc\u00f2 a Ermanno Menichetti detto \"Popo\", sospeso nel luglio 1908 per aver tentato di impedire il passaggio alla terza curva di San Martino del fantino dell' (che comunque non vinse). Analoga squalifica ci fu per Guido Duchi detto \"Martellino\" nel 1909 (ostacol\u00f2 il fantino della ) e a Edoardo Furi detto \"Randellone\" nel 1928 (prese le redini del cavallo di un'altra Contrada durante la \"mossa\").\nDal dopoguerra sono molti i fantini squalificati, principalmente per irregolarit\u00e0 e disordini creati durante la \"mossa\". La sanzione pi\u00f9 pesante \u00e8 stata inflitta a Franco Casu detto \"Spirito\", e a Maurizio Farnetani detto \"Bucefalo\"; i due subirono 20 Palii di squalifica, rispettivamente nell'agosto 1996 e 1997. Il primo, al momento della partenza del Palio, trattenne Massimo Coghe detto \"Massimino\" dal giubbetto, impedendogli di fatto di correre; il secondo, ostacol\u00f2 Luigi Bruschelli detto \"Trecciolino\".\nStatistiche.\nVittorie per Contrada.\nDi seguito la tabella con il riepilogo delle vittorie, suddivise per secoli; sono indicate le vittorie ufficiali per il Comune.\nLe cuffie delle Contrade.\nLa contrada che non vince il Palio da pi\u00f9 tempo assume il titolo di \"nonna\" e su di essa grava la \"cuffia\". Quando la \"nonna\" torna alla vittoria, allora si utilizza il termine \"scuffiare\" per indicare il fatto di essersi tolta questo titolo indesiderato e di averlo passato a un'altra contrada. Nella storia del Palio di Siena solamente due contrade non hanno mai portato la \"cuffia\": l' e la .\nDi seguito sono elencate tutte le \"cuffie\" della storia con la data del loro passaggio.\nFantini pi\u00f9 vittoriosi.\nSono due i fantini che detengono il maggior numero di vittorie al Palio di Siena. Si tratta di Francesco Santini meglio noto come \"Gobbo Saragiolo\" e \ndi Mattia Mancini detto \"Bastiancino\": entrambi vinsero 15 volte. \"Bastiancino\" vinse in nove contrade differenti, tra il 1759 e il 1779; il \"Gobbo Saragiolo\" conquist\u00f2 i propri successi dal 1823 al 1853.\nCon 14 vittorie seguono tre fantini: Pavolo Roncucci detto \"Pavolino\" (cui le fonti storiche non sono tuttavia unanimi nell'attribuire tale numero di vittorie), Niccol\u00f2 Chiarini detto \"Caino\" e Andrea Degortes detto \"Aceto\"; quest'ultimo \u00e8 il primo tra i fantini dell'era moderna (\"Pavolino\" corse infatti nel Seicento, \"Caino\" nella prima met\u00e0 dell'Ottocento). I fantini con 13 successi sono cinque: Isidoro Bianchini detto \"Dorino\" (che detiene il primato di 5 Palii vinti consecutivamente), Pietro Locchi detto \"Paolaccino\", Mario Bernini detto \"Bachicche\", Angelo Meloni detto \"Picino\" e Luigi Bruschelli detto \"Trecciolino\".\nVi sono altri fantini con pi\u00f9 di 10 vittorie. A Giuseppe Galardi detto \"Pelliccino\" e Simone Mastacchi detto \"Mone\" sono attribuite tuttavia un numero di vittorie molto incerto e discordante, poich\u00e9 attivi in Piazza del Campo ben prima del 1692, anno in cui per la prima volta vennero redatti i verbali delle vittorie dai cancellieri di Biccherna; Francesco Ceppatelli detto \"Tabarre\" \u00e8 stato 11 volte vincente; Tommaso Felloni detto \"Bigg\u00e9ri\" centr\u00f2 10 successi.\nControversie sulla sicurezza equina.\nDa diversi anni, il Palio \u00e8 oggetto di alcune proteste da parte delle associazioni animaliste. Tali proteste riguardano soprattutto gli incidenti di gara che provocano rovinose cadute e che, in alcuni casi, hanno portato alla morte del cavallo.\nI calcoli sulla percentuale di incidenti causati dal Palio variano a seconda di chi li effettua. Secondo la Lega Anti Vivisezione, dal 1970 al 2007 sono morti complessivamente 48 cavalli, pari - secondo la LAV - alla media di un cavallo morto all'anno. Per contro, altri conteggi evidenziano che nella media delle corse disputate andrebbero considerati non solo i due Palii all'anno, ma anche le batterie di selezione dei cavalli e le corse di prova. Secondo quest'ultimo calcolo, i cavalli impiegati dal 1970 al 2004 sarebbero stati 1950, per un totale di 879 corse sul tufo di Piazza del Campo: la media di cavalli abbattuti sarebbe quindi del 2,05%.\nUn altro dato da considerare \u00e8 che molte norme che regolano la salvaguardia degli animali sono state sviluppate e attuate soltanto a partire dagli anni novanta. Negli ultimi decenni il Comune di Siena ha adottato una serie di misure per garantire la salvaguardia dei cavalli prima, durante e dopo la corsa. Tra i provvedimenti presi vi sono:\nTali misure vengono giudicate comunque insufficienti da alcune associazioni animaliste, che continuano a chiedere l'abolizione della gara. Proprio al riguardo, uno studio del 2010 condotto dall'Universit\u00e0 di Parma finalizzato alla comparazione delle patologie traumatiche dei cavalli da ippodromo e da corse storiche degli ultimi venti anni, ha permesso di verificare che non esiste differenza in termini percentuali tra incidenti nelle corse regolari e nelle corse storiche. In particolar modo, un'analisi approfondita degli ultimi quarant'anni del Palio di Siena ha permesso di scoprire che vi \u00e8 stata una riduzione percentuale di incidenti catastrofici: dal 2,20% di incidenti nel decennio 1970-79 allo 0,53% del decennio 2000-09.\nTerminologia.\nNel Palio \u00e8 in uso da tempo immemorabile una terminologia specifica per definire i diversi protagonisti o momenti della corsa. Di seguito, alcuni termini pi\u00f9 noti:\nFilmografia.\nIl Palio \u00e8 stato soggetto di diversi lungometraggi, sia a carattere documentaristico che come cornice narrativa di storie, tra i quali:\nBibliografia.\nIl primo libro interamente dedicato al Palio di Siena venne pubblicato nel 1842 dalla tipografia senese \"Dell'Ancora\", dal titolo \"La corsa dei fantini in Siena\", ad opera di Giuseppe La Farina. Tre anni pi\u00f9 tardi, il conte Antonio Hercolani diede alle stampe \"Storia e costumi delle Contrade di Siena\", un volume che assunse una rilevante importanza storica: fu infatti adottato dal Comune di Siena per la compilazione dell\"'Albo delle vittorie\".\nDi seguito, una parziale bibliografia delle pubblicazioni paliesche, in ordine di data."}
{"id": "44613", "revid": "83531", "url": "https://it.wikipedia.org/wiki?curid=44613", "title": "Mitologia azteca", "text": "La mitologia azteca venne sviluppata dagli Aztechi. Gli Aztechi erano originariamente una delle trib\u00f9 nahua e quando arrivarono alla valle del Messico, portarono con loro le proprie divinit\u00e0. Il pi\u00f9 importante era Huitzilopochtli, il cui nome, tradotto letteralmente, significa \"il colibr\u00ec del sud\", espressione che, secondo Laurette S\u00e9journ\u00e9, nel linguaggio esoterico nahuatl si pu\u00f2 tradurre come \"l'anima del guerriero che viene dal Paradiso\".\nNella valle del Messico, o valle del Anahuac, gli Aztechi cercarono di incorporare la cultura e le divinit\u00e0 delle civilizzazioni pi\u00f9 avanzate che avevano trovato al loro arrivo con quelle delle civilt\u00e0 pi\u00f9 antiche, come quella dei Toltechi. Da questa fusione nacquero Tlaloc, Tezcatlipoca e Quetzalcoatl. Non v'\u00e8 dubbio che alcuni capi aztechi, come \"Tlacaelel\", modificarono la storia per poter portare le proprie divinit\u00e0 tribali, Huitzilopochtli, allo stesso livello della maggior parte delle divinit\u00e0 nahua. Man mano che gli Aztechi cominciarono a conquistare altri popoli, furono accettati nuovi dei e le loro storie vennero intrecciate a quelle delle divinit\u00e0 che gi\u00e0 veneravano.\nStudiosi come Miguel Le\u00f3n-Portilla suggeriscono che, all'epoca della conquista, gli Aztechi stessero attraversando una fase di sincretismo, durante la quale tutti gli dei venivano considerati semplici espressioni della potenza di una divinit\u00e0 principale, Ometeotl/Omecihuatl. Questa \u00e8 una semplice ed antica coppia di dei, i cui nomi significano letteralmente \"Signore due, Signora due\", che per\u00f2 vengono solitamente tradotti come \"nostro signore/signora della dualit\u00e0\", implicando un dio con caratteristiche maschili e femminili. Questo dio \u00e8 molto pi\u00f9 antico della civilizzazione nahua e secondo alcune leggende sarebbe l'origine di tutti gli dei. Il popolo non lo conosceva, ma nelle classi pi\u00f9 elevate si manifestava una specie di culto nei suoi confronti. Altri nomi col quale veniva definito: \"Il signore di ci\u00f2 che \u00e8 vicino\", \"L'inventore di se stesso\" e Tonacatecuhtli (Il Signore della nostra carne)."}
{"id": "44614", "revid": "2730", "url": "https://it.wikipedia.org/wiki?curid=44614", "title": "Nuovo Messico", "text": "Il Nuovo Messico (in inglese \"New Mexico\"; in spagnolo \"Nuevo M\u00e9xico\"; in navajo \"Yoot\u00f3 Hahoodzo\") \u00e8 uno Stato federato del sud-ovest degli Stati Uniti. La sua capitale \u00e8 Santa Fe, mentre la citt\u00e0 pi\u00f9 popolosa \u00e8 Albuquerque. Considerato uno degli Stati delle Montagne Rocciose, \u00e8 il 5\u00ba per grandezza e il 36\u00ba per popolazione tra i 50 Stati dell'Unione. \u00c8 detto \u00ablo Stato spagnolo d'America\u00bb, poich\u00e9 mentre giuridicamente il Nuovo Messico non ha nessuna lingua ufficiale, lo spagnolo \u00e8 di uso corrente accanto all'inglese. \u00c8 inoltre lo stato con la pi\u00f9 alta percentuale di ispanici di qualunque altra parte degli Stati Uniti, mentre la religione cattolica \u00e8 quella pi\u00f9 diffusa nello stato, perch\u00e9 i suoi abitanti sono sia discendenti di coloni spagnoli, sia di immigrati dal Messico, Centro e Sud America. Lo Stato ha anche la 2\u00aa pi\u00f9 alta percentuale di nativi americani (dopo l'Alaska), oltre al 4\u00b0 pi\u00f9 alto numero totale degli stessi (dopo California, Oklahoma, Arizona), principalmente di etnia navajo, pueblo e apache.\nLa demografia e la cultura dello Stato sono uniche, per le forti influenze ispaniche e dei nativi americani; entrambe si riflettono nella bandiera dello Stato: i colori sono rosso e oro, presi dalla bandiera della Spagna, e vi \u00e8 raffigurato l'antico simbolo del Sole degli indigeni zia, parte dell'etnia pueblo.\nGeografia fisica.\nLa superficie totale dello stato \u00e8 di (poco pi\u00f9 del territorio italiano, che \u00e8 di , circa).\nIl Nuovo Messico confina, per un tratto di , a sud con il Messico; a est e a sud-est con il Texas (103\u00ba meridiano) e Oklahoma; a ovest confina con l'Arizona (109\u00ba meridiano).\nIl 33\u00ba parallelo delimita la linea di confine settentrionale con il Colorado.\nIn un solo punto tocca lo Utah, nei pressi del San Juan River.\nIl punto nel quale Nuovo Messico, Colorado, Arizona, e Utah convergono viene chiamato \"Four Corners\" (\"Quattro angoli\").\nIl paesaggio del Nuovo Messico spazia dai grandi deserti alle alte cime innevate. Nonostante sia ritenuto nell'immaginario comune una zona molto arida, il Nuovo Messico possiede anche estensioni significative di foreste, soprattutto verso nord.\nIl Rio Grande attraversa completamente lo stato da nord a sud, mentre il Wheeler Peak \u00e8 la cima pi\u00f9 alta con i suoi metri.\nClima.\nIl clima del Nuovo Messico \u00e8 generalmente semi-arido e arido, anche se ci sono zone dal clima continentale e alpino, e il suo territorio \u00e8 in gran parte coperto da montagne, altopiani e deserti. Durante i mesi estivi le temperature diurne possono superare i ad altitudini inferiori ai metri. Lo Stato riceve inoltre una discreta quantit\u00e0 di neve, principalmente nelle sue altitudini pi\u00f9 elevate in montagna.\nOrigini del nome.\nQuando il Messico divent\u00f2 indipendente dalla Spagna, nel 1821, del suo territorio faceva parte anche il territorio del Nuovo Messico, da secoli parte del Vicereame della Nuova Spagna. Il territorio venne ceduto agli Stati Uniti solo dopo il 1848, al termine di una guerra con gli Stati Uniti, e due anni dopo venne stabilito il Territorio del Nuovo Messico, che originariamente comprendeva anche pi\u00f9 della met\u00e0 dell\u2019Arizona, parte del Colorado e del Nevada, e che divent\u00f2 uno stato dell\u2019unione con i suoi confini ridotti solo nel 1912.\nSuddivisione amministrativa.\nLo Stato \u00e8 suddiviso in 33 contee.\nStoria.\nIl Nuovo Messico ha il suo centro nella valle del Rio Grande, nucleo storico della sistemazione degli spagnoli e della conquista del popolo Pueblo, trib\u00f9 di Nativi americani che vivevano in piccole cittadine lungo il Rio Grande e nelle vicinanze come ad Acoma. Nel 1540, il \"conquistador\" spagnolo Francisco V\u00e1zquez de Coronado si avventur\u00f2 nei territori dell'attuale Nuovo Messico in cerca delle favolose sette citt\u00e0 d'oro di Cibola. La colonizzazione spagnola di fatto cominci\u00f2 nel 1598 con la fondazione dei centri di San Juan e poi di Santa Fe nel 1605. Altri centri fondati nel corso del XVII secolo furono Albuquerque e Acoma. Tuttavia, gran parte della regione fu abbandonata dagli europei a causa della vasta rivolta degli indiani Pueblos del 1680.\nL'incorporazione negli Stati Uniti avvenne con un processo graduale. L'angolo nord-orientale venne acquistato dalla Francia nel 1803 (come parte dell'acquisto della Louisiana). La parte rimanente dell'attuale Nuovo Messico fu, poi, interamente rivendicata dalla colonia spagnola della Nuova Spagna e dallo Stato che da essa nacque, dopo il 1810: la Repubblica del Messico.\nL'annessione di questa parte di territorio negli Stati Uniti avvenne in tre fasi; la parte a est del Rio Grande venne rivendicata dalla repubblica separatista del Texas, al momento della secessione dal Messico, nel 1836; questo territorio venne trasferito al governo federale dal Texas nel 1850. Gran parte del territorio occidentale (a ovest del Rio Grande) venne ceduta dal Messico, con il trattato di Guadalupe Hidalgo, al termine della guerra messicano-statunitense, nel 1846. Con l'occupazione di Santa Fe, il territorio fu annesso nel 1848. L'angolo sud occidentale dello stato (lo \"sperone\") venne ceduto dal Messico nel 1853; gli Stati Uniti acquistarono, per 10 milioni di dollari, i territori a sud del fiume Gila.\nIl Territorio del Nuovo Messico fu creato il 9 settembre 1850; fu unito al Colorado, fino al 1861, e all'Arizona, fino al 1863. Secondo i termini del 'compromesso del 1850', la schiavit\u00f9 vi era legale, ma non prese particolarmente piede.\nDapprima alleato ai confederati durante la guerra civile americana, dal 1862 pass\u00f2 con gli unionisti.\nLa met\u00e0 orientale del territorio divenne lo Stato del Nuovo Messico, ammesso nell'Unione, come 47\u00ba membro, il 6 gennaio 1912. La parte occidentale venne ammessa, separatamente, come 48\u00ba Stato con il nome di Arizona, il 14 febbraio 1912.\nIl Nuovo Messico \u00e8 la sede di due laboratori nazionali, 'Sandia' e Los Alamos.\nLa prima bomba atomica venne fatta detonare nel poligono di Alamogordo, in una zona del deserto 'Jornada del Muerto', il 16 luglio 1945.\nLegge e governo.\nLa costituzione del 1912 determina la forma di governo dello Stato.\nIl 18 marzo 2009, l'allora governatore Bill Richardson ha firmato la legge che abolisce la pena di morte nel Nuovo Messico, dopo il voto del Senato la settimana prima, diventando cos\u00ec il 15\u00ba stato ad abolire la pena, anche se l'abrogazione non \u00e8 retroattiva per i crimini capitali commessi prima della sua entrata in vigore. Dal 1976 ad agosto 2004 si era registrata una sola esecuzione. La nuova governatrice Susana Martinez (ex procuratore distrettuale) ha promesso in campagna elettorale che, qualora fosse stata eletta, si sarebbe battuta con tutte le forze affinch\u00e9 la pena capitale nel Nuovo Messico venisse ripristinata il prima possibile.\nIl luogotenente governatore \u00e8 John Sanchez, eletto nel 2010 come la Martinez. Ambedue sono stati rieletti nel 2014. Il Nuovo Messico ha avuto pi\u00f9 governatori di qualsiasi altro stato degli Stati Uniti.\nTurismo.\nLe aree di interesse geografico e panoramico nel Nuovo Messico includono il White Sands National Monument, il Capulin Volcano National Monument, il Carlsbad Caverns National Park, la riserva nazionale di Valles Caldera e il Gila wilderness.\nEconomia.\nIl prodotto interno lordo del Nuovo Messico nel 2010 era di 79,7 miliardi di dollari. Il reddito pro capite nel 2007 era di , che valeva il 43\u00ba posto negli USA. Nel 2005 la percentuale di persone al di sotto della soglia di povert\u00e0 era del 18,4%. A partire dall'aprile 2012, il tasso di disoccupazione dello Stato era del 7,2%. La produzione agricola consiste in bestiame, prodotti caseari, fieno, \"nursery stocks\", noci americane (\"noce pecan\") e peperoncini. La produzione industriale consiste in equipaggiamento elettrico, petrolio e prodotti del carbone, trattamento del cibo, stampe e pubblicazioni e prodotto di pietra, vetro e argilla. Il Nuovo Messico \u00e8 il terzo produttore di petrolio greggio e gas naturale degli Stati Uniti d'America. Nel 2006 il Nuovo Messico ha rappresentato il 3,4% del petrolio greggio, 8,5% del gas naturale secco, e il 10,2% dei liquidi di gas naturale prodotti negli Stati Uniti. L'accesso all'acqua \u00e8 un problema cronico del sud ovest degli Stati Uniti; per risolvere il problema, una diga raccoglie le acque del Rio Grande a nord di Las Cruces. L'economia del Nuovo Messico \u00e8 fortemente legata al governo e alle spese militari, con propriet\u00e0 federali quali i laboratori nucleari di Los Alamos e gli spazi dedicati ai test di missili e veicoli spaziali a White Sands che rappresentano una buona fonte di guadagno per l'economia locale. Nonostante l'impatto delle numerose agevolazioni, molte comunit\u00e0 del Nuovo Messico, in particolare le aree rurali con prevalenza di Nativi Americani e Ispanici, sono economicamente sottosviluppate.\nSociet\u00e0.\nEvoluzione demografica.\nNel censimento del 2000 il Nuovo Messico contava abitanti. La popolazione \u00e8 cresciuta del 20,1% () rispetto alla cifra del 1990. Secondo il censimento del 2000:\nIl 42,1% della popolazione (circa abitanti) \u00e8 di origine ispanica o latina. Il 7,2% della popolazione risulta avere meno di 5 anni, il 28% meno di 18, l'11,7% 65 o pi\u00f9. Le donne consistono in circa il 50,8% della popolazione.\nIn molte comunit\u00e0 del Nuovo Messico settentrionale, la popolazione ispanica \u00e8 formata da discendenti dei colonizzatori spagnoli che si stabilirono nella regione nel XVII e XVIII secolo, e in alcuni villaggi isolati si parla ancora uno spagnolo antico, uguale a quello dei primi coloni. Nella parte meridionale dello Stato, la popolazione di origine ispanica \u00e8 per la maggior parte giunta dal Messico nel corso del XX secolo. I Nativi Americani consistono in Indiani Pueblo, alcuni dei quali vivono in comunit\u00e0 risalenti a prima della colonizzazione europea, e in trib\u00f9 Navajo e Apache, entrambi di origine athapascana. La presenza di diverse comunit\u00e0 di antichi Nativi Americani, la duratura influenza spagnola e messicana e la diversit\u00e0 degli insediamenti Anglo-Americani nella regione, che andavano da agricoltori-pionieri e allevatori prima della creazione dello Stato a famiglie di militari in epoche successive, rendono il Nuovo Messico uno Stato particolarmente eterogeneo.\nCitt\u00e0.\nLa citt\u00e0 pi\u00f9 popolosa \u00e8 Albuquerque, seguita da Las Cruces.\nTutte le altre sono sotto i abitanti.\nDa una stima del 2018 queste sono le prime 10 citt\u00e0 per numero di abitanti:\nAltre citt\u00e0 importanti:\nReligione.\nReligiosamente, la popolazione \u00e8 cos\u00ec suddivisa:\nCultura.\nCollege e universit\u00e0.\nInteressante il fatto che fino alla fine del XIX secolo l'educazione pubblica era praticamente assente nello Stato; ancora nel 1888 non esisteva alcuna scuola superiore pubblica."}
{"id": "44615", "revid": "2075278", "url": "https://it.wikipedia.org/wiki?curid=44615", "title": "Animazione", "text": "Lanimazione \u00e8 una tecnica che crea la percezione di movimento tramite immagini proposte allo spettatore in rapida successione temporale.\nL'effetto di percezione del movimento \u00e8 possibile, stando agli ultimi studi fisiologici e neurologici sulla percezione, grazie al meccanismo della \"short-range apparent motion\", ossia \"movimento apparente a corto raggio\". (Contrariamente a un mito duro a morire, l'animazione e pi\u00f9 in generale il cinema e il video, non sono basati sulla cosiddetta persistenza della visione o sul \"fenomeno phi\", che sono concetti antiquati e fraintesi, nati rispettivamente nel diciannovesimo secolo e all'inizio del ventesimo secolo.)\nL'animazione viene solitamente prodotta mediante disegni animati o animazioni a passo uno. Gli \"animatori\" sono le figure professionali che si dedicano alla creazione di animazioni.\nLe animazioni, disegnate su carta, oppure prodotte con la computer grafica, possono essere fruite tramite una vasta gamma di metodi. A partire dal semplicissimo flip-book (un blocchetto di fogli), ai macchinari del precinema, alla pellicola cinematografica, al video, sino ai sistemi digitali di ogni tipo oggi in commercio.\nPercezione del movimento.\nLa percezione del movimento tramite l'animazione si produce, esattamente come per i film, mediante la rapida successione di immagini che, superando il tempo di percezione dell'occhio umano (approssimabile al valore di , ovvero 10 Fps), restituisce la percezione di un apparente movimento.\nLa frequenza di successione delle immagini si misura in fotogrammi al secondo (Fps); il valore minimo accettabile di \"fps\" era considerato in passato di 12, al quale per\u00f2 l'immagine pu\u00f2 presentare un effetto non fluido e continuo, per questo motivo in seguito si \u00e8 preferito considerare come minimo naturale 16 fotogrammi al secondo. Invece i valori standard di \"fps\" sono: 24, per il Cinema; 25, per i sistemi televisivi europei (PAL), 29,97 per il sistema televisivo (NTSC).\nTecniche.\nNel corso della storia sono state utilizzate varie tecniche per realizzare l'animazione di immagini; si presentano qui le principali.\nAnimazione tradizionale.\nLa animazione tradizionale \u00e8 la tecnica classica dei disegni animati, chiamata anche cell animation; i \"cell\" sono fogli di rodovetro, fogli lucidi sintetici di acetato, usato per sovrapporre le parti da animare a quelle fisse.\nPasso uno.\nNota a livello internazionale come \"stop-motion\". Questa tecnica anzich\u00e9 impiegare disegni eseguiti a mano, utilizza delle fotografie realizzate su un modellino/pupazzo, di qualunque natura o materiale, che viene movimentato dagli animatori fra una fotografia e l'altra. Il fatto di coinvolgere dei reali oggetti fisici, e non degli oggetti disegnati manualmente, ha permesso l'uso di questa tecnica anche nella comune cinematografia, per la quale ha rappresentato la prima fonte di effetti speciali. Alcune delle tecniche elencate sotto si distinguono pi\u00f9 per i materiali usati che per la differente metodica.\nAnimazione computerizzata.\nAnche l'animazione al computer ha sviluppato diverse tecniche e varianti, unite principalmente proprio dall'utilizzo del computer.\nAnimazione 2D.\nLe immagini sono create e/o modificate nel computer usando grafica bitmap o grafica vettoriale. La lavorazione al computer include e integra tutte le varie tecniche manuali, come la sovrapposizione, il morphing, lo onion skin, e il rotoscopio.\nAnimazione 3D e tecniche di rendering.\nLe forme animate nascono come modelli tridimensionali composti da poligoni, per poi essere manipolate da un animatore attraverso il rigging, un vero e proprio sistema di ossa che permette il movimento del personaggio e che pu\u00f2 essere realizzato con varie tecniche. Quindi il solido viene rivestito con delle texture per creare la somiglianza con vari materiali. Infine il solido viene posto in una scenografia (a volte creata con la tecnica del Matte painting) anch'essa creata in 3D e il tutto viene illuminato. Questa tecnica \u00e8 giunta ad uno stadio molto avanzato, ed \u00e8 oggi impiegata per la realizzazione degli effetti speciali nei film live-action e per la creazione di interi lungometraggi, come ad esempio fanno i Pixar Animation Studios, lo studio DreamWorks Animation, lo studio Sony Pictures Animation.\nMotion capture.\nIl Motion capture permette, attraverso speciali tute dotate di sensori e in un ambiente monitorato da ricevitori e telecamere, di registrare i movimenti realizzati da attori reali comprese le espressioni facciali. Questi movimenti vengono poi adattati sui modelli digitali che assumono dei movimenti e un'espressivit\u00e0 molto pi\u00f9 realistica e precisa, rispetto ad un'animazione manuale realizzata con il rigging. Questa tecnica di ultima generazione viene molto utilizzata per gli effetti speciali nei film live-action (come Jurassic World, dove la motion capture \u00e8 stata utilizzata per le animazioni dei dinosauri impersonati da attori reali), pi\u00f9 raramente nelle animazioni dei videogiochi e quasi mai nei lungometraggi animati.\nAltro.\nAltri tipi di animazione sono:\nFestival.\nVari sono i festival dedicati all'animazione di immagini:"}
{"id": "44617", "revid": "1568601", "url": "https://it.wikipedia.org/wiki?curid=44617", "title": "Rio Grande (fiume Stati Uniti d'America)", "text": "Il Rio Grande (chiamato R\u00edo Bravo o, formalmente, il R\u00edo Bravo del Norte in Messico) \u00e8 un fiume che nasce nelle Montagne San Juan del Colorado, scorre attraverso la valle di San Luis, poi a sud nel Nuovo Messico toccando Albuquerque e Las Cruces, fino a El Paso, Texas, sul confine messicano.\nCorso del fiume.\nIl fiume nasce nelle Montagne Rocciose dalla catena dei monti San Juan in Colorado. Si origina da numerosi ruscelli all'interno della Foresta Nazionale del Rio Grande nei pressi del Monte Canby. Nella parte superiore del suo corso il fiume scorre in un canyon attorniato da foreste di abeti rossi e pioppi tremuli sino a sfociare nella larga valle di San Juan.\nIl fiume attraversa la vallata desertica scorrendo in direzione sud lasciando a est la catena Sangre de Cristo entrando nello stato del Nuovo Messico e intagliando la vallata del White Rock Canyon.\nDirigendosi verso sud il fiume giunge a El Paso alla quota di 1140 m s.l.m e da l\u00ec per 2 000 km segner\u00e0 il confine fra gli Stati Uniti e il Messico. A valle di El Paso il fiume percorre un lungo e ripido canyon perdendo rapidamente di quota, riceve prima il Rio Conchos da destra proveniente dal Messico e il fiume Pecos in sinistra idraulica proveniente dalla catena del Sangre de Cristo.\nCon lo scendere di quota il fiume passa da una zona di steppa relativamente fredda a climi sempre pi\u00f9 aridi e caldi, attraversando in sequenza altri tre canyon nel Parco Nazionale di Big Bend prima di entrare nella pianura costiera dove il fiume termina il suo corso sfociando nel Golfo del Messico dopo aver bagnato le citt\u00e0 messicane di Reynosa e Matamoros.\nRegime idrologico.\nIl Rio Grande \u00e8 lungo 3 051\u00a0km (quasi 200\u00a0km pi\u00f9 del Danubio) e raccoglie le acque di un bacino idrografico vasto 471\u00a0900\u00a0km\u00b2. Per lunghezza, \u00e8 il quarto fiume dell'America settentrionale e il terzo degli Stati Uniti.\nA dispetto delle dimensioni ragguardevoli del bacino imbrifero le portate medie d'acqua sono molto modeste a causa della aridit\u00e0 e delle elevate temperature che caratterizzano buona parte dei territori che attraversa. Il fiume risulta inoltre impoverito da numerosi prelievi idrici per scopi irrigui che vengono eseguiti lungo il suo corso. Anche la portata media del fiume varia da zona a zona: nella parte bassa del corso, fra Piedras Negras e Eagle Pass la portata media del fiume \u00e8 di 68 m3/s, mentre nella stessa sezione il fiume \u00e8 rimasto in secca completa pi\u00f9 volte. Per contro le piene del fiume per quanto rare possono essere rovinose quanto imponenti: la portata massima registrata nella sezione in esame \u00e8 stata registrata durante l'alluvione del 1865 ed \u00e8 stata stimata in 27 000 m3/s. In prossimit\u00e0 della foce, presso Matamoros il regime idrologico del fiume \u00e8 governato dalla diga del lago artificiale Falcon posta circa 360 km a monte. La portata media si riduce a 25 m3/s, mentre anche in questa sezione capita frequentemente che il fiume resti in secca completa.\nAffluenti.\nGli affluenti del Rio Grande sono numerosi, ma spesso molti di essi si presentano come corsi d'acqua intermittenti e a carattere temporaneo. Fra gli affluenti permanenti principali si ricordano nell'alto corso il Rio Puerco e il Rio Chama, nel tratto dove il Rio Grande segna il confine fra Stati Uniti e il Messico, il fiume riceve dagli Stati Uniti il Pecos, l'affluente pi\u00f9 lungo, anche se povero di acque e nel basso corso il Devils River, mentre dal lato del Messico riceve nel medio corso il Rio Conchos, mentre in prossimit\u00e0 della foce riceve il Rio Salado e il Rio San Juan.\nFunzione di confine.\nDalla citt\u00e0 di El Paso alla foce nel Golfo del Messico il fiume segna il confine tra gli Stati Uniti e il Messico fin dal 1845. La citt\u00e0 di El Paso rappresent\u00f2 per pi\u00f9 di due secoli l'unico valico terrestre (ponte) sul fiume Rio Grande per accedere dal Messico al Texas. "}
{"id": "44619", "revid": "125414660", "url": "https://it.wikipedia.org/wiki?curid=44619", "title": "Dmitrij I Aleksandrovi\u010d", "text": "Nel 1277, essendo morto Vasilij senza lasciare eredi (fratelli o figli) Dmitrij ottiene lo \"jarlik\" per salire sul trono di Vladimir. Nel 1280 impegnato ad attaccare Novgorod non si reca dal khan Tuda-Mangu per ottenere la conferma della sua posizione.\nA causa di ci\u00f2 Dmitrij viene privato dello \"jarlik\" a favore del fratello Andrea.\nNel 1281 si reca dal Khan Nogai, avversario di Tuda-Mangu khan, da cui riceve nuovamente lo \"jarlik\" per il Principato di Vladimir che rioccupa, dopo aver sconfitto il fratello, nel 1283.\nAlla sua morte il trono di Vladimir torna al fratello Andrea ma il principato perde d'importanza nei confronti di quello Mosca e pertanto si considera il primo Gran Principe di Mosca come successore politico di Dmitrij I."}
{"id": "44621", "revid": "287204", "url": "https://it.wikipedia.org/wiki?curid=44621", "title": "Stazione di smistamento", "text": "Una stazione di smistamento (o scalo di smistamento) \u00e8 un impianto ferroviario nel quale avviene la scomposizione dei treni merci in arrivo e la composizione dei treni merci in partenza allo scopo di smistare i carri verso la destinazione prefissata.\nGli scali di smistamento si trovano usualmente nei grandi nodi ferroviari posti nei punti di confluenza di pi\u00f9 linee ferroviarie. Molto spesso essi cadono nel comprensorio urbano di grandi citt\u00e0 industriali o portuali.\nDisposizione degli scali di smistamento.\nIl piazzale ferroviario \u00e8 composto usualmente dei seguenti fasci e parti di binari che vengono percorsi in successione dai carri smistati per l'esecuzione della manovra:\nNegli scali di smistamento senza fascio-partenze i treni partiranno dal fascio direzioni.\nLa grande maggioranza degli scali di smistamento \u00e8 del tipo passante con un unico sistema di smistamento (scalo di smistamento semplice o unidirezionale). Negli scali molto grandi talvolta due o pi\u00f9 sistemi di smistamento (scalo di smistamento doppio o bidirezionale, in genere un sistema per ogni direzione principale del scalo). Soprattutto in Italia esistono anche alcuni scali di smistamento del tipo di testa, cio\u00e8 non passanti, costituiti da binari morti che terminano contro dei paraurti.\nStazioni di smistamento in Italia.\nIn Italia non esistono stazioni di smistamento bidirezionali ma solo unidirezionali. Le maggiori, tutte fornite di freni di rotaia, sono nell'ordine quelle di (con indicazione del numero dei binari nel fascio direzioni):\nScali di smistamento in Europa e nel mondo.\nNelle vicinanze di Zurigo c'\u00e8 uno scalo a 64 vie in localit\u00e0 Spreitenbach a nord-ovest della citt\u00e0.\nIl pi\u00f9 grande d'Europa \u00e8 quello di Maschen, a sud di Amburgo, Germania, con due sistemi di smistamento (di 64 e 48 binari nei fasci direzioni).\nIl pi\u00f9 grande scalo di smistamento del mondo \u00e8 quello di Bailey Yard vicino alla citt\u00e0 e al fiume di North Platte in Nebraska, Stati Uniti, anch'esso con due sistemi di smistamento (di 64 e 50 binari nei fasci direzioni).\nAbbandono degli scali di smistamento.\nA causa della riduzione del trasporto merci su rotaia a carro singolo, in favore di quello su gomma e di quello detto a \"treno completo\" e/o mediante container, oggi molti scali di smistamento sono stati chiusi.\n. Ugualmente \u00e8 avvenuto in Italia per buona parte degli scali."}
{"id": "44644", "revid": "647919", "url": "https://it.wikipedia.org/wiki?curid=44644", "title": "Dumbella", "text": ""}
{"id": "44645", "revid": "1714743", "url": "https://it.wikipedia.org/wiki?curid=44645", "title": "Andrea III di Vladimir", "text": ""}
{"id": "44665", "revid": "125754765", "url": "https://it.wikipedia.org/wiki?curid=44665", "title": "Festival cinematografici", "text": "Lista dei festival cinematografici di tutto il mondo, organizzati per continente e nazione."}
{"id": "44666", "revid": "256896", "url": "https://it.wikipedia.org/wiki?curid=44666", "title": "Festival del Cinema di Venezia", "text": ""}
{"id": "44667", "revid": "2225", "url": "https://it.wikipedia.org/wiki?curid=44667", "title": "Cannes Film Festival", "text": ""}
{"id": "44670", "revid": "2373", "url": "https://it.wikipedia.org/wiki?curid=44670", "title": "Pino mugo", "text": ""}
{"id": "44672", "revid": "198277", "url": "https://it.wikipedia.org/wiki?curid=44672", "title": "I predatori dell'arca perduta", "text": "I predatori dell'arca perduta (\"Raiders of the Lost Ark\") \u00e8 un film d'avventura americano del 1981 di Steven Spielberg e scritto da Lawrence Kasdan, basato su una storia di George Lucas e Philip Kaufman, nonch\u00e9 capostipite della tetralogia cinematografica di Indiana Jones.\nDal 2000 il film viene commercializzato col titolo Indiana Jones e i predatori dell'arca perduta (\"Indiana Jones and the Raiders of the Lost Ark\"), seguendo la denominazione degli altri capitoli della serie.\n\u00c8 stato il film con il maggior incasso del 1981, guadagnando circa 330,5 milioni di dollari in tutto il mondo. \u00c8 stato anche un successo di critica, ricevendo elogi per la sua versione moderna del film seriale, la sua azione e avventura non-stop e il cast, in particolare Ford, Allen e Freeman. Il film \u00e8 stato nominato per diversi premi e, tra gli altri, ha vinto cinque Premi Oscar, sette Saturn Awards e un Premio BAFTA.\n\"I predatori dell'arca perduta\" \u00e8 ora considerato uno dei pi\u00f9 grandi film mai realizzati e ha avuto un impatto duraturo sulla cultura popolare, generando una serie di imitatori su diversi media e ispirando altri registi. La Biblioteca del Congresso degli Stati Uniti lo ha selezionato per la conservazione nel National Film Registry nel 1999.\nTrama.\nPer\u00f9, 1936. Il professore di archeologia Henry Walton Jones, Jr., pi\u00f9 noto come Indiana Jones, \u00e8 sulle tracce di un antico idolo della fertilit\u00e0, conservato in un tempio immerso nella giungla. Superati i molti trabocchetti e ostacoli insieme alla sua guida Satipo, riesce finalmente a impossessarsi della statuetta. Satipo si rivela per\u00f2 indegno della fiducia del professore, poich\u00e9 ruba l'idolo per tenerselo tutto per s\u00e9, ma muore nel tentativo di scappare, trafitto da una delle tante trappole. Indy, appena uscito dalla grotta con l'oggetto tra le mani, viene sorpreso dal rivale Ren\u00e9 Belloq, un archeologo/mercenario francese, che riesce a impossessarsene, mentre Jones \u00e8 costretto alla fuga, inseguito dai pericolosi indios Hovitos, alleati dello stesso Belloq.\nTornato all'Universit\u00e0 di Princeton, Indiana, unitamente al collega e amico Marcus Brody, riceve la visita di due agenti dell'Intelligence, che spiegano loro che i nazisti sono a un passo dal recuperare la mitica Arca dell'Alleanza, contenente frammenti delle tavole dei dieci comandamenti dettati da Dio a Mos\u00e8. I tedeschi sono convinti dell'immenso potere che essa pu\u00f2 conferire, ma per raggiungerla devono mettere le mani sull'amuleto di Ra, custodito da Abner Ravenwood, vecchio amico di Jones nonch\u00e9 professore di archeologia ora sparito in Nepal. L'oggetto, posto su una speciale asta (l'Asta di Ra) in un plastico nella citt\u00e0 di Tani, scomparsa da secoli sotto una tempesta di sabbia durata un anno, avrebbe riflesso la luce mattutina rivelando l'ubicazione del \"Pozzo delle Anime\", la sala dove giace l'Arca.\nRaggiunto il paese asiatico, Jones incontra Marion, la figlia di Ravenwood (con la quale in passato ha avuto una relazione), che convince a cedergli il medaglione. Interviene per\u00f2 un gruppo di nazisti, capeggiati dal sinistro Arnold Ernst Toth, pezzo grosso della Gestapo, che cerca di rubare il medaglione e incendia la locanda di Marion, la quale decide cos\u00ec di seguire Indiana nella sua ricerca.\nGiunti in Egitto, scoprono dall'amico Sallah che la citt\u00e0 Tanis \u00e8 stata riportata alla luce da Belloq, ora collega dei nazisti comandati dal sadico Colonnello Herman Dietrich e dal gi\u00e0 nominato Toth. Marion viene poi rapita da un gruppo di nazisti, che muoiono dopo l'esplosione del loro camion. Indiana crede che Marion sia morta, ma \u00e8 stata invece consegnata a Belloq dai nazisti quale ricompensa. Jones nel frattempo s'infiltra negli scavi in corso, riuscendo a scoprire il luogo dove \u00e8 sepolto il Pozzo delle Anime. Sceso nel pozzo, lo scopre pieno zeppo di serpenti e di cadaveri. Sul punto di recuperare l'Arca, intervengono ancora i nazisti che gliela sottraggono, e Toth getta Marion nel Pozzo delle Anime su richiesta di Dietrich e contro la volont\u00e0 di Belloq. Jones e Marion non s'arrendono e riescono a scappare prima che l'Arca venga trasportata via con un aereo, distruggendolo e costringendo i nazisti a ricorrere a un trasporto su ruota.\nIndy riesce a eludere di nuovo i soldati nazisti che scortano l'Arca su un camion, e dopo un interminabile inseguimento s'impossessa dell'Arca. Una volta che ne ha preso possesso, Indiana riesce a imbarcarsi su una nave di pirati comandati dal capitano Simon Katanga, amico di Sallah, che per\u00f2 l'indomani viene abbordata e ispezionata dall'equipaggio di un U-Boot tedesco. I nazisti riprendono cos\u00ec possesso dell'Arca e consegnano Marion a Belloq. Indiana invece si \u00e8 nascosto, ma Katanga, per salvarlo, dichiara di averlo ucciso. Indiana riesce cos\u00ec a imbarcarsi sul sommergibile che trasporta l'Arca fino a un'isoletta a nord di Creta, dove Belloq \u00e8 intenzionato a compiere un rituale ebraico per controllare la veridicit\u00e0 della reliquia, prima di portarla al cospetto di Adolf Hitler. Indiana si camuffa da soldato nazista e minaccia Belloq di far saltare l'arca pur di liberare Marion. Conoscendo la sua curiosit\u00e0 da archeologo, Belloq non cede al bluff.\nCatturati e legati a un palo, Jones e Marion assistono all'apertura dell'Arca, che rivela il suo contenuto, ossia della polvere. Improvvisamente l'Arca libera tuttavia una forza ultraterrena che fa esplodere le munizioni delle armi e mette fuori uso le apparecchiature elettriche dei tedeschi. Belloq viene avvolto dal \"fuoco divino\" che fulmina tutti i soldati e uccide orribilmente Toth, Dietrich e lo stesso Belloq, che si disintegra. Indiana e Marion si salvano chiudendo gli occhi. Il cielo sopra all'isola si spalanca, risucchiando tutti i nazisti e il \"fuoco divino\" per poi rientrare dentro l'arca che si richiude. Quando il cielo si richiude, Jones e Marion si ritrovano liberi dalle corde che li imprigionavano.\nTornato a Washington con Marion, Jones \u00e8 furibondo per come l'esercito neghi loro l'Arca e la possibilit\u00e0 di studiarla, in quanto gi\u00e0 nelle mani di \"qualificati studiosi\", mentre in realt\u00e0 viene rinchiusa in una cassa, marchiata e inserita tra migliaia di altre casse identiche, in uno sconfinato magazzino che raccoglie il materiale top secret.\nProduzione.\nIndiana Jones prende il nome dal cane di razza alaskan malamute di George Lucas. Nel terzo film si scoprir\u00e0 che anche il cane del dottor Jones si chiamava Indiana.\nPer il personaggio di Indiana Jones originariamente George Lucas propose di chiamarlo \"Indiana Smith\", tuttavia Steven Spielberg detestava questo nome, pensava suonasse davvero male, allora Lucas disse: \u00abChiamalo Indiana Jones o come ti pare, il film \u00e8 tuo ora\u00bb. Tom Selleck fu il primo attore scelto per il ruolo di Indiana Jones, ma dovette rifiutare poich\u00e9 aveva firmato un contratto in esclusiva per la serie televisiva \"Magnum, P.I.\".\nPer il ruolo di Marion erano state inizialmente pensate Amy Irving e Debra Winger. Per il ruolo di Belloq Steven Spielberg avrebbe invece voluto o Giancarlo Giannini o Jacques Dutronc, ma poich\u00e9 nessuno dei due sapeva parlare in inglese il ruolo fu affidato a Paul Freeman.\nNel cast compaiono, in piccoli cameo, il responsabile degli effetti speciali Dennis Muren (che lavorer\u00e0 ancora, in futuro, con Spielberg) nei panni della spia nazista che insegue Indy in aereo (sta leggendo la rivista \"Life\") e il produttore Frank Marshall (regista di \"Alive\" e di \"Aracnofobia\") come pilota dell'Ala Volante tedesca.\nDistribuzione.\nData di uscita.\nEsce nelle sale cinematografiche statunitensi il 12 giugno 1981 in copie, mentre in Italia per il 22 ottobre dello stesso anno. Viene poi rieditato nei cinema italiani nel 1984, poco prima dell'uscita nelle sale del secondo capitolo della saga, \"Indiana Jones e il tempio maledetto\".\nEdizione italiana.\nIl primo doppiaggio italiano del film fu eseguito presso la International Recording con la partecipazione della C.D. e diretto da Renato Izzo su dialoghi di Alberto Piferi e Letizia Ciotti Miller. Il 2 ottobre 2009 il film fu trasmesso su Sky Cinema 1 con un nuovo doppiaggio eseguito dalla Cast Doppiaggio e diretto da Massimiliano Alto sugli stessi dialoghi del primo. Il ridoppiaggio, effettuato per la creazione di una traccia audio surround 5.1, ha sostituito nella commercializzazione e trasmissione televisiva del film il primo doppiaggio, il quale \u00e8 stato comunque incluso nelle edizioni home video come traccia alternativa.\nAccoglienza.\nIncassi.\nIl film \u00e8 stato il maggior incasso stagionale negli Stati Uniti, con $ 209.562.121 (a fronte di un costo di produzione di $ 18.000.000), eguagliando il miglior incasso dell'anno precedente, \"L'Impero colpisce ancora\". Distribuito nuovamente nelle sale il 16 luglio 1982, in una stagione dominata dal successivo film di Spielberg, \"E.T. l'extra-terrestre\", ha incassato altri $ 21.437.879, ha avuto un'ulteriore uscita il 25 marzo 1983, per altri $ 11.374.454, e un'ultima nel luglio del 2012 con $ 3.125.613, raggiungendo un incasso totale in patria di $ 248.159.971.\nHa incassato $ 141.766.000 in altri territori, arrivando a un totale mondiale di $ 389.925.971, divenendo il film col maggiore incasso del 1981.\n\u00c8 diventato uno dei quattro film con il maggior incasso del periodo, una lista dominata da Lucas e Spielberg con \"L'impero colpisce ancora\", \"Lo squalo\" e \"Guerre stellari\".\nCritica.\n\"I predatori dell'arca perduta\" \u00e8 stato rilasciato con il plauso generale della critica e del pubblico.\nSu Rotten Tomatoes ha un indice di gradimento del 96% sulla base di 85 recensioni, con una valutazione media di 9,5/10; il consenso critico del sito recita: \"Con scene di bravura, umorismo sornione e azione da brivido, \"I predatori dell'arca perduta\" \u00e8 uno dei film di avventura pi\u00f9 consumati di tutti i tempi.\" Su Metacritic ha una media ponderata di 85/100 sulla base di 16 recensioni, che indicano \"acclamazione universale\". \nIl National Board of Review l'ha inserito fra i migliori dieci film del 1981. Il \"New York Times\" lo ha inserito nella sua lista dei 1000 migliori film di sempre. Nel 1999 \u00e8 stato scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'ha inserito al sessantesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al sessantaseiesimo posto. Nel 2001 l'ha inserito al 10\u00ba posto nella sua lista dei cento migliori film thriller statunitensi di tutti i tempi (che comprende film d'azione, noir, horror e di fantascienza). Il personaggio Indiana Jones occupa il 2\u00b0 posto nella classifica dei cento migliori eroi cinematografici.\nIl critico Vincent Canby ha definito il film un \"classico istantaneo\" e uno dei film americani pi\u00f9 divertenti ed eleganti mai realizzati. Lo ha descritto come aver perfezionato i vecchi film seriali nella loro forma pi\u00f9 perfetta per un pubblico moderno. Roger Ebert lo ha definito una serie di avventure \"senza fiato e incredibili\" ispirate e celebrative delle storie dell'infanzia raccontate nei fumetti e nei film. Ha concluso che il film ha avuto successo nel suo singolare obiettivo di intrattenere, creando un'avventura epica sulla scia di \"Guerre stellari\", dei film di James Bond e di \"Superman\". Scrivendo per \"The Hollywood Reporter\", Arthur Knight ha detto che un flusso costante di emozioni ha mantenuto il film in movimento a un ritmo costante. Scrivendo per \"Variety\", Stephen Klain ha definito il film \"entusiasmante intrattenimento per evasione\". Ha continuato dicendo che il film ha bilanciato con successo azione, commedia e suspense con mitologie mistiche. Michael Sragow lo ha descritto come \"l'ultimo matin\u00e9e d'azione del sabato\". Gene Siskel ha detto che era divertente come potrebbe essere un \"film commerciale\", il tipo di film che rende i bambini entusiasti del cinema. Richard Schickel lo ha definito un ritorno alla forma per Spielberg, dimostrando una competenza che non si vedeva dai tempi de \"Lo squalo\". Pauline Kael \u00e8 stata critica nei confronti del film, dicendo che Lucas e Spielberg avevano pensato come venditori, nel creare un film che avrebbe attirato le masse pi\u00f9 ampie. Kael ha detto per\u00f2 che \"I predatori\" \u00e8 un aggiornamento sofisticato di serial pi\u00f9 vecchi, evitando i clich\u00e9 con un montaggio intelligente, era troppo concentrato sul superamento di ogni precedente spettacolo d'azione a scapito della caratterizzazione o della progressione della trama. Ha ritenuto che il fallimento di \"1941\" avesse reso Spielberg troppo cauto e le scene hanno evidenziato che stava correndo e non ottenendo la migliore ripresa possibile come nel suo lavoro precedente. Dave Kehr ha detto che la corsa costante tra i calci piazzati sembrava monotona. Ha anche criticato la storia per aver permesso all'eroe di scegliere di salvare l'Arca per il suo interesse romantico in pi\u00f9 occasioni, credendo che rendesse Indiana Jones difficile da sostenere.\nIl cast principale \u00e8 stato generalmente ben accolto. Ebert ha detto che i personaggi divertenti e insoliti hanno elevato il film al di l\u00e0 di un semplice risultato tecnico. Ha descritto la performance di Ford come un personaggio taciturno e testardo sulla scia di Humphrey Bogart in \"Il tesoro della Sierra Madre\", ma con la capacit\u00e0 di ridere di se stesso. Klain ha detto che la performance di Ford \u00e8 stata \"avvincente\", segnando un importante momento clou della carriera. Canby ha descritto Ford e Allen come entrambi \"accattivanti e resilienti\". Ebert ha detto che Allen conferisce a Marion una durezza affascinante. Knight apprezz\u00f2 che Marion non fosse diventata idiota quando la stella maschile era in pericolo. La sua recensione ha concluso che il personaggio era la definizione di attivista. Sragow ha detto che le prestazioni fisiche di Allen l'hanno resa quasi uguale a Ford e la sua vitalit\u00e0 ha fornito un contrasto positivo alle prestazioni impassibili di Ford. Kael \u00e8 stato critico nei confronti di molte interpretazioni del cast, ritenendo che fossero artificiose e pesantemente sceneggiate. Tuttavia, ha elogiato Freeman per aver continuato la sua esibizione dopo che una mosca gli \u00e8 strisciata in bocca; Freeman scherzosamente l'ha definita la migliore recensione della sua carriera. Klain defin\u00ec Toht di Lacey uno degli stereotipi nazisti pi\u00f9 offensivi visti nel cinema dalla seconda guerra mondiale. Tuttavia, ha elogiato le esibizioni di Rhys-Davies ed Elliott.\nDiversi revisori hanno individuato l'apertura dell'Arca come uno dei migliori effetti speciali del film. Knight ha affermato che gli artisti degli effetti meritavano un \"riconoscimento speciale\" per il loro lavoro. Canby lo descrisse come uno spettacolo visivo come \"abbagliante\" come l'epilogo di \"Incontri ravvicinati del terzo tipo\" di Spielberg. Ebert ha detto che l'acrobazia dell'inseguimento su camion era la migliore che avesse mai visto, prima di quelle in film come \"Bullitt\" (1968) e \"Il braccio violento della legge\" (1971). Aljean Harmetz, Klain e Siskel hanno affermato che la valutazione PG del film, il che significa che qualsiasi bambino potrebbe vederlo senza supervisione, era troppo indulgente per un film cos\u00ec spaventoso pieno di una variet\u00e0 di morti sullo schermo. Una valutazione intermedia tra PG e R, PG-13, non sarebbe stata introdotta fino al 1984, in parte una risposta alla violenza del prequel del film, \"Indiana Jones e il tempio maledetto\". \u00c8 stato riferito che alcuni bambini hanno subito incubi in seguito.\nAnalisi tematica.\nIl film pu\u00f2 essere interpretato come una fantasia ebraica sulla punizione dei nazisti per l'Olocausto. Spielberg \u00e8 ebreo e l'Arca \u00e8 un manufatto ebraico descritto come contenente i Dieci comandamenti tramandati al popolo ebraico da Dio. Nelle descrizioni bibliche, l'Arca \u00e8 una scatola di legno placcata d'oro che deve essere portata con dei pali perch\u00e9 \u00e8 troppo sacra per essere toccata. Sebbene il regime nazista perseguitasse il popolo ebraico, nel film doveva usare un manufatto ebraico per soggiogare il mondo; tuttavia, l'artefatto era troppo puro e sacro per essere toccato e rifiutato attivamente distruggendo il loro simbolo blasonato sulla cassa di trasporto dell'Arca lasciando la cassa stessa illesa. Alla fine, distrugge anche le forze naziste che lo aprono. I nazisti sono fermati dall'intervento letterale del potere divino che lascia illesi i protagonisti percepiti.\nIn un'altra scena, Jones cade sotto un camion in movimento quando il suo ornamento del cofano, un logo Mercedes, si spezza, deridendo il coinvolgimento di Mercedes nell'aiutare i nazisti. Elizabeth Hirschman identific\u00f2 elementi del metafisico, credendo che la ricerca eroica standard fosse compensata dall'importanza religiosa dell'Arca, un elemento di credenza giudaico-cristiana. L'immagine di Dio \u00e8 intrinsecamente dalla parte del bene, e la distruzione dei cattivi nazisti traccia parallelismi con Yahweh che visita le piaghe in Egitto per aver ridotto in schiavit\u00f9 gli israeliti."}
{"id": "44674", "revid": "2912", "url": "https://it.wikipedia.org/wiki?curid=44674", "title": "Il tempio maledetto", "text": ""}
{"id": "44675", "revid": "125960921", "url": "https://it.wikipedia.org/wiki?curid=44675", "title": "Indiana Jones e il tempio maledetto", "text": "Indiana Jones e il tempio maledetto (\"Indiana Jones and the Temple of Doom\") \u00e8 un film d'avventura del 1984 diretto da Steven Spielberg. \u00c8 il secondo capitolo del franchise di Indiana Jones, un prequel del film \"I predatori dell'arca perduta\", con Harrison Ford che riprende il ruolo del protagonista. Dopo l'arrivo in India, gli abitanti disperati di un villaggio chiedono a Indiana Jones di trovare una pietra mistica e salvare i loro figli da un culto Thuggee che pratica la schiavit\u00f9 infantile, la magia nera e i rituali di sacrificio umano in onore della dea Kali. \nNon volendo presentare nuovamente i nazisti come cattivi, George Lucas, produttore esecutivo e co-sceneggiatore, ha deciso di considerare questo film come un prequel.\nIl film \u00e8 stato un successo finanziario, ma le recensioni iniziali sono state contrastanti, criticando i suoi elementi pi\u00f9 oscuri, la forte violenza e il sangue. Tuttavia, l'opinione critica \u00e8 migliorata col tempo, citando l'intensit\u00e0 e l'immaginazione del film. In risposta ad alcune delle sequenze pi\u00f9 violente del film, e con simili lamentele su \"Gremlins\", Spielberg ha suggerito alla MPAA di modificare il suo sistema di classificazione, cosa che ha fatto entro due mesi dall'uscita del film, creando un nuova classificazione PG-13. Ha vinto il Premio Oscar ai migliori effetti speciali.\nUn sequel, \"Indiana Jones e l'ultima crociata\", segu\u00ec nel 1989.\nTrama.\nShanghai, 1935. In un night club il professor Indiana Jones, archeologo e avventuriero, sta conducendo una trattativa con il gangster Lao Che. Quando l'accordo pare concluso, Indiana capisce di essere stato avvelenato: a caccia dell'antidoto in mano a Lao, prende in ostaggio Willie Scott, la cantante del locale, (nonch\u00e9 donna del gangster) scappando assieme a lei grazie all'aiuto del piccolo Shorty. I tre riescono a raggiungere un aereo e a lasciare il paese, ma i piloti del velivolo, al soldo di Lao, li lasciano precipitare sulle montagne indiane.\nSalvatisi dall'impatto, vengono accolti da una trib\u00f9 di ind\u00f9 ridotta in miseria in seguito al furto di Sivalinga, la pietra sacra che da secoli proteggeva il loro villaggio. L'anziano spiega che il furto \u00e8 stato compiuto dai Thugs adoratori della malvagia dea Kali, che sta riacquistando potere insieme al decaduto palazzo di Pankot dove si \u00e8 instaurato un nuovo maharaja. Gli abitanti avevano molto pregato il dio Siva di ricevere aiuto, e quando vedono Jones lo credono il loro salvatore. Deviando sulla strada per Delhi, i tre giungono a Pankot dove vengono accolti da un giovane maharaja, che dichiara di non avere nulla a che fare con la sorte del povero villaggio. Durante la notte per\u00f2 Indiana viene attaccato da un adepto e, trovato un passaggio segreto nella camera da letto di Willie, s'inoltra nei sotterranei dove sorge il Tempio del Male. Qui assiste a un sacrificio umano, fatto in nome della dea Kali.\nQuando gli adepti se ne sono andati, Indiana recupera le pietre sacre, ma sente delle grida e scopre che i bambini spariti dal villaggio vengono schiavizzati per lavorare nelle miniere alla ricerca delle altre pietre sacre. Accecato dalla rabbia, l'archeologo si fa scoprire, venendo fatto prigioniero cos\u00ec come Willie e Short. Indiana viene drogato con il sangue della dea Kali, sotto il cui malefico influsso si accinge a sacrificare Willie alla divinit\u00e0, ma Shorty riesce a farlo tornare in s\u00e9. Una volta liberatosi dei seguaci di Kali, cerca di affrontare il malvagio stregone Mola Ram, il capo del culto, che per\u00f2 scappa. Liberati i bambini, Indy, Willie e Shorty fuggono attraverso i binari della miniera, che lo stregone allaga, tentando di fermarli.\nI tre giungono su di un pericolante ponte sospeso sopra un fiume, dove vengono accerchiati. Mola Ram gli intima di ridargli le pietre sacre, minacciando Shorty e Willie. Indiana combatte contro il malvagio sacerdote ed escogita allora uno stratagemma, facendo crollare il ponte e facendo precipitare Mola Ram che per\u00f2 si aggrappa. Dopo una lotta sui resti del ponte ormai caduto, anche Mola Ram precipita venendo divorato dai coccodrilli, grazie all'intervento del capitano Blumburt e dell'esercito britannico, Jones, Willie e Shorty vengono salvati e possono riconsegnare la pietra sacra al villaggio.\nProduzione.\nPre-produzione.\nFin dalle prime discussioni riguardo a Indiana Jones, George Lucas espresse l'intenzione di produrre una trilogia e richiese da parte di Steven Spielberg l'impegno a dirigere tre film. Il primo episodio della saga, \"I predatori dell'arca perduta\" (1981), era uscito nelle sale cinematografiche solo da un paio di settimane quando si cominci\u00f2 a progettarne il sequel, che poi di fatto si rivel\u00f2 essere un prequel, essendo ambientato un anno prima del precedente film.\nNon esisteva un soggetto gi\u00e0 pronto, ma c'erano diverse sequenze ideate per \"I predatori\" e non utilizzate per sovrabbondanza di materiale, da poter recuperare, in particolare quelle del rafting sul fiume e dell'inseguimento in miniera. Lucas pens\u00f2 che per differenziarsi dal primo film, questo dovesse avere un tono pi\u00f9 cupo, riproponendo in maniera analoga il rapporto fra \"Guerre stellari\" e il successivo \"L'Impero colpisce ancora\", e scelse quindi come tema il sanguinario culto della dea Kali da parte della setta dei Thugs. Ma, per sua stessa ammissione, fu probabilmente influenzato dall'essere in un periodo negativo dal punto di vista personale, impegnato nel proprio divorzio, e il risultato finale fu pi\u00f9 \"dark\" delle intenzioni, per quanto questo non si fosse evidenziato durante le riprese.\nPer la stesura della sceneggiatura coinvolse Willard Huyck e Gloria Katz, che avevano gi\u00e0 scritto per lui \"American Graffiti\" e che erano appassionati e conoscitori dell'India. A controbilanciare la cupezza complessiva, ci si pot\u00e9 permettere di iniziare il film con una sequenza d'apertura musical, un'idea di Lucas in omaggio a un vecchio desiderio di Spielberg, e di giocare con un generale \"goofy humour\", un umorismo piuttosto grossolano, rappresentato dalla scena del banchetto, per il quale vennero immaginate le peggiori pietanze possibili, da quella dei cunicoli pieni di insetti e da quella della stanza con il pavimento e il soffitto ricoperti di spuntoni, quest'ultima la preferita dell'intero film per il regista.\nRiprese.\nIl film fu girato dal 18 aprile all'8 settembre 1983, per gli interni agli Elstree Studios, in Gran Bretagna, come gi\u00e0 il precedente \"I predatori dell'Arca perduta\", e per gli esterni in Sri Lanka, nei pressi della citt\u00e0 di Kandy, dov'erano gi\u00e0 state girate delle sequenze di \"Il ponte sul fiume Kwai\" (1957) di David Lean, con particolare soddisfazione di Spielberg. La scelta fu fortunata anche perch\u00e9 per l'impegnativa realizzazione del ponte sospeso fu possibile utilizzare i molti tecnici e ingegneri gi\u00e0 presenti in zona per la costruzione di una grande diga.\nL'intenzione originaria di girare in India (e di utilizzare Forte Amber di Jaipur per ricreare Pankot) fu abbandonata in seguito ai frustranti tentativi per ottenere la necessaria approvazione del copione da parte del governo indiano, particolarmente suscettibile verso qualsiasi critica alla propria nazione.\nCome accade anche negli altri tre film della saga, nei titoli di testa il logo della Paramount Pictures (una montagna) si trasforma in una scena reale, in questo caso il motivo scolpito su un gong di bronzo; nella prima e terza pellicola diventava invece una vera montagna, mentre nel quarto capitolo diventa una montagnola di terra eretta da un cane della prateria.\nCome Indiana Jones, due personaggi portano il nome di un cane realmente esistito. Short Round (Jonathan Ke Quan) infatti porta il nome del cane dello sceneggiatore Willard Huyck, mentre Willie Scott (Kate Capshaw) porta il nome del cane dello stesso Steven Spielberg.\nCast.\nHarrison Ford, in forma perfetta per affrontare un ruolo che richiedeva apparisse a torso nudo per un'ampia parte del film, malgrado l'ampio utilizzo di controfigure sub\u00ec un infortunio fisico (com'era gi\u00e0 accaduto durante le riprese del primo film della saga, quando si ruppe i legamenti crociati della gamba sinistra), un'ernia del disco causata dal combattimento corpo a corpo nella camera da letto del palazzo di Pankot. Grazie a un intervento ben riuscito, malgrado una procedura medica controversa, e a un rapido recupero, la lavorazione del film non ne fu danneggiata.\nDopo l'idea iniziale di riproporre il personaggio di Marion, si decise di presentare un personaggio femminile diverso per ogni episodio della trilogia. Spielberg scelse per interpretare il ruolo della cantante Willie Scott la quasi esordiente Kate Capshaw, che gli sembrava avere l'energia giusta per il personaggio. In effetti, pur non amando molto questo film rispetto agli altri capitoli della saga, Spielberg lo considera degno di essere stato realizzato anche solo per avergli permesso di conoscere la Capshaw, che nel 1991 divenne sua moglie.\nIn piccoli camei appaiono George Lucas (nel ruolo di un missionario), Dan Aykroyd (in quello dell'imbarcatore all'aeroporto), e Steven Spielberg (in quello di un turista all'aeroporto).\nDistribuzione.\nEsce nelle sale cinematografiche statunitensi il 23 maggio 1984 in copie, mentre in Italia per il 27 settembre dello stesso anno.\nAccoglienza.\nIncassi.\n\u00c8 stato il terzo incasso stagionale negli Stati Uniti con dollari, dietro a \"Beverly Hills Cop - Un piedipiatti a Beverly Hills\" e \"Ghostbusters - Acchiappafantasmi\", senza riuscire a superare la soglia dei duecento milioni di dollari come il pi\u00f9 fortunato \"I predatori dell'arca perduta\". A livello mondiale, ha incassato complessivamente dollari, divenendo l'episodio della saga che, globalmente, ha raccolto meno al botteghino.\nCritica.\nIl film ha ricevuto recensioni contrastanti alla sua uscita a causa del tono molto pi\u00f9 oscuro rispetto al suo predecessore, ma nel corso degli anni la ricezione del film \u00e8 passata a un tono pi\u00f9 positivo.\nIn risposta ad alcune delle sequenze pi\u00f9 violente del film e con lamentele simili su \"Gremlins\", Spielberg ha suggerito che la Motion Picture Association of America (MPAA) alterasse il suo sistema di classificazione, cosa che ha fatto entro due mesi dall'uscita del film, creando una nuova classificazione PG-13 (vietato ai minori di 13 anni non accompagnati). \u00c8 il film di Indiana Jones meno apprezzato da Spielberg.\nSu Rotten Tomatoes il film ha una percentuale di gradimento dell'85%, con un voto medio di 7,2 su 10 basato su 66 recensioni. Il consenso critico del sito recita \"Potrebbe essere troppo oscuro per alcuni, ma \"Indiana Jones e il tempio maledetto\" rimane uno spettacolo di avventura geniale che mette in mostra una delle migliori squadre di registi di Hollywood in forma vintage\". Su Metacritic il film ha una valutazione di 57 su 100, basato su recensioni di 14 critici, che indicano \"recensioni contrastanti o medie\".\nRoger Ebert ha assegnato al film una valutazione a quattro stelle, definendolo \"il film d'avventura pi\u00f9 allegramente eccitante, bizzarro, sciocco e romantico dai tempi di \"I predatori\", ed \u00e8 un vero e proprio elogio dire che non \u00e8 tanto un sequel quanto un pari. \u00c8 piuttosto un'esperienza.\" Colin Covert di \"Star Tribune\" ha definito il film \"pi\u00f9 sciocco, oscuramente violento e un po' stupido, ma comunque molto divertente.\" Pauline Kael, scrivendo su \"The New Yorker\", ha affermato che \"nessuno ha mai fuso emozioni e risate nel modo in cui Spielberg fa qui\" e ha affermato che il film era \"la commedia fisica pi\u00f9 piacevole che abbia mai visto negli ultimi anni.\" Dave Kehr ha dichiarato: \"Il film non tradisce alcun impulso umano superiore a quello di un bambino di dieci anni che cerca di disgustare la sua sorellina facendole penzolare un verme morto in faccia\". Ralph Novak di \"People\" si \u00e8 lamentato: \"Le pubblicit\u00e0 che dicono 'questo film potrebbe essere troppo intenso per i bambini pi\u00f9 piccoli' sono fraudolente. Nessun genitore dovrebbe permettere a un bambino di vedere questo film traumatizzante; sarebbe una forma cinematografica di abuso sui minori. Anche Harrison Ford \u00e8 obbligato a schiaffeggiare Quan e ad abusare di Capshaw. Non ci sono eroi collegati al film, solo due cattivi: i loro nomi sono Steven Spielberg e George Lucas\". \"The Observer\" lo descrisse come \"un affare sottile, arcigno e sgraziato\". \"The Guardian\" l'ha riassunto come \"una serie di due ore di sequenze di inseguimenti non troppo accuratamente collegate... sedersi sul bordo del tuo sedile ti d\u00e0 il sedere dolorante ma anche un cervello intorpidito\". Leonard Maltin ha dato al film solo 2 stelle su 4, dicendo che il film \"fa soffrire di mal di testa\" e \"non ci d\u00e0 mai la possibilit\u00e0 di respirare\", e rimproverando le \"gag disgustose\".\nColin Greenland ha affermato che \"\"I predatori\" hanno avuto l'arguzia e la leggerezza del tatto per non prendersi troppo sul serio. \"Il tempio maledetto\" inizia bene, ma si perde prontamente in una clamorosa presunzione. Non mi importa se supera \"I predatori\". Mi ha disgustato.\" Kate Capshaw ha definito il suo personaggio \"non molto pi\u00f9 di una stupida bionda urlante\". Steven Spielberg disse nel 1989 \"Non ero affatto contento di \"Il tempio maledetto\". Era troppo oscuro, troppo sotterraneo e troppo orribile\". Di positivo, ha citato l'incontro con la sua futura moglie. Lucas, che aveva divorziato da Marcia Lucas, ha attribuito l'oscurit\u00e0 del film ai suoi problemi di relazione, ma riguardo al film ha detto: \"Adoro il film, ha solo un tono leggermente pi\u00f9 cupo e non \u00e8 divertente come il primo\".\nNel 2014, \"Time Out\" ha intervistato diversi critici cinematografici, registi, attori e stuntman per elencare i loro migliori film d'azione. \"Indiana Jones and il tempio maledetto\" compare al 71\u00b0 posto in questa lista.\nAltri media.\nDal film venne tratto nel 1985 il videogioco arcade \"Indiana Jones and the Temple of Doom\", convertito anche per numerose piattaforme domestiche.\nDel film \u00e8 stata realizzata nel 1990 una parodia Disney dal titolo \"Paperinik e il tempio indiano\", analogamente alla storia \"Paperinik e l'arca dimenticata\" che era ispirata al primo film della serie, \"I predatori dell'arca perduta\".\nSequel.\nIl film successivo fu \"Indiana Jones e l'ultima crociata\". Non ci sono comunque collegamenti nella trama con i due film precedenti e i personaggi qui introdotti non sono mai ricomparsi."}
{"id": "44677", "revid": "78273", "url": "https://it.wikipedia.org/wiki?curid=44677", "title": "Indiana Jones e i predatori del'arca perduta", "text": ""}
{"id": "44678", "revid": "228587", "url": "https://it.wikipedia.org/wiki?curid=44678", "title": "L'ultima crociata", "text": ""}
{"id": "44679", "revid": "125961176", "url": "https://it.wikipedia.org/wiki?curid=44679", "title": "Indiana Jones e l'ultima crociata", "text": "Indiana Jones e l'ultima crociata (\"Indiana Jones and the Last Crusade\") \u00e8 un film d'avventura del 1989 diretto da Steven Spielberg, da una storia co-scritta dal produttore esecutivo George Lucas. \u00c8 il terzo capitolo del saga di Indiana Jones. Harrison Ford riprende il ruolo del protagonista, mentre Sean Connery interpreta suo padre.\nDopo la reazione mista con \"Indiana Jones e il tempio maledetto\", Spielberg ha scelto di abbassare il tono oscuro e la violenza nella puntata successiva. Durante i cinque anni tra \"Il tempio maledetto\" e \"L'ultima crociata\", lui e il produttore esecutivo Lucas hanno esaminato diverse sceneggiature prima di accettare quella di Jeffrey Boam. Le location delle riprese hanno compreso Spagna, Italia, Germania Ovest, Giordania, Regno Unito e Stati Uniti.\nTrama.\nIndiana Jones, come gi\u00e0 fece quando era giovane scout manifestando la sua futura vocazione, sottrae al trafficante di reperti Panama la croce d'oro di Coronado per donarla al museo della sua universit\u00e0 diretto dell'amico Marcus Brody. Viene quindi contattato dal miliardario Walter Donovan affinch\u00e9 lo aiuti nella ricerca del Santo Graal, interrotte dalla misteriosa sparizione dell'archeologo incaricato: proprio suo padre Henry Jones Sr.\nJones riceve il diario sul Graal del padre per posta da Venezia, dove si dirige con Marcus e riprende le ricerche insieme alla dottoressa Elsa Schneider, incontrando l'opposizione dei membri della Confraternita della Spada Cruciforme guidati da Kazim, ma riuscendo a scoprire che il Graal \u00e8 custodito nell'antica citt\u00e0 di Alessandretta. Riesce poi a liberare il padre tenuto prigioniero dai nazisti, che vogliono impossessarsi del suo diario, dopo aver scoperto che Donovan e la Schneider sono loro complici.\nIndy, Henry, Marcus e il loro amico Sallah, giunti in modo rocambolesco nell'antico tempio di Alessandretta, vengono di nuovo catturati dai tedeschi guidati da Donovan, convinto che il calice possa donare la vita eterna. Questi ferisce mortalmente Henry per costringere Indy a recuperare il Graal, che pu\u00f2 salvare la vita al padre. Usando le indicazioni del diario, Jones supera le tre trappole mortali che difendono il Graal e seguito da Donovan ed Elsa incontra il cavaliere crociato che custodisce la coppa sacra da 700 anni, insieme ad altre tra le quali, chi vorr\u00e0 averla, dovr\u00e0 scegliere a rischio della vita.\nElsa, ormai ravveduta, indica intenzionalmente una coppa sbagliata a Donovan, che subito dopo aver bevuto muore disfacendosi. Jones porta il vero calice al padre, guarendolo all'istante. Elsa ignora l'avvertimento del cavaliere che il Graal non debba superare il confine del tempio, scatenando un terremoto in cui muore nel tentativo di afferrare il calice. Indiana vorrebbe a sua volta recuperarlo rischiando la vita, ma \u00e8 convinto dal padre a desistere rispettandone la sacralit\u00e0. Dopo l'addio al cavaliere, Indy, Henry, Marcus e Sallah fuggono dal tempio cavalcando verso il tramonto.\nProduzione.\nIn questo capitolo della serie viene svelata la \"nascita\" di alcune caratteristiche peculiari di Indiana Jones. Si scopre che la fobia per i serpenti di Indy non \u00e8 innata. Nelle sequenze iniziali che mostrano il giovane Indiana Jones, infatti, quest'ultimo ne scaccia via tranquillamente uno dal corpo del suo amico terrorizzato, esclamando: \u00ab\u00e8 solo un serpente!\u00bb. Tuttavia, poco dopo Indy precipiter\u00e0 in una vasca piena di serpenti (nel tentativo di scappare su un treno in corsa): questo episodio \u00e8 la causa scatenante del suo ribrezzo per i rettili (questa scena, comunque, \u00e8 ambientata nel 1912, ma nell'episodio \"Africa 1909\" delle \"Avventure del giovane Indiana Jones\", Indiana scappa da un serpente dicendo: \u00abun serpente! Io odio i serpenti!\u00bb).\nNella successiva scena in cui il giovane Indy scappa sul treno, egli tenta di domare un leone con una frusta, seppur in modo un po' impacciato: la stessa arma diventer\u00e0, in seguito, la sua amica pi\u00f9 fidata. \u00c8 nel tentare questa manovra disperata che si ferir\u00e0 al mento, rivelando l'origine della sua cicatrice (segno di riconoscimento dello stesso Harrison Ford). Si scopre inoltre che il suo modo di vestire \u00e8 simile a quello del ladro della croce che, pur essendo suo nemico, ne ha riconosciuto il valore regalandogli il suo cappello. Infine, solo in questo terzo film della serie si scopre che il vero nome di Indiana \u00e8 \"Henry Jones Junior\", o semplicemente \"Junior\" (un accenno alla vicenda \u00e8 stato fatto in \"Indiana Jones e il tempio maledetto\", quando Indy dice: \u00ab\"Indiana\" \u00e8 il mio nome d'arte\u00bb); nella finzione \"Indiana\" \u00e8 il nome del cane che il protagonista aveva quando era ragazzino, mentre nella realt\u00e0 era quello del cane di George Lucas.\nLa scelta di Sean Connery quale interprete del padre di Indy non fu casuale: Spielberg e Lucas vollero infatti omaggiare l'attore scozzese, dato che in molte occasioni i due registi hanno avuto modo di affermare che il \"vero\" padre di Indiana Jones \u00e8 James Bond. Da notare comunque il fatto che tra Sean Connery e Harrison Ford ci siano soltanto 12 anni di differenza.\nSia Gregory Peck che Jon Pertwee erano stati presi in considerazione come seconda scelta per il ruolo del professor Henry Jones nel caso Connery avesse rifiutato, mentre per la parte del cavaliere crociato custode del Graal si pens\u00f2 per breve tempo a sir Laurence Olivier, ma la scelta si rese impossibile a causa dei gravi problemi di salute che affliggevano l'attore. La Croce di Coronado, che il giovane Indy tenta di recuperare nelle scene iniziali, \u00e8 l'unico oggetto riportato alla luce dal celebre archeologo nel corso della tetralogia che sia totalmente inventato.\nLocation.\nLe scene iniziali vennero girate presso il parco nazionale degli Arches, nello Utah. Per la sequenza del treno invece si utilizz\u00f2 la Cumbres and Toltec Scenic Railroad, una linea ferroviaria a scartamento ridotto lunga 103 chilometri che corre tra New Mexico e Colorado.\nA Venezia viene ritratta la Chiesa di San Barnaba come sede dell'entrata delle catacombe dove riposa uno dei cavalieri. Si tratta come detto nel film di una chiesa sconsacrata (precisamente nel 1810, durante il dominio napoleonico) ma nella realt\u00e0 non \u00e8 adibita a biblioteca, bens\u00ec ospita una mostra con ricostruzioni di macchine di Leonardo da Vinci. Le scene della biblioteca vennero registrate in uno studio: le ricostruzioni delle catacombe sono altres\u00ec frutto di fantasia, dato che notoriamente la citt\u00e0 lagunare non ne possiede. Per le riprese dell'incontro con Elsa, dell'inseguimento in barca e delle rivelazioni di Kazim sul nascondiglio di Jones Senior, la troupe ottenne il controllo totale e l'interdizione ai turisti del Canal Grande dalle sette del mattino all'una del pomeriggio.\nIl castello di Brunwald raffigurato \u00e8 in realt\u00e0 il castello di B\u00fcrresheim, situato nei pressi di Mayen in Renania; gli interni invece vennero ricreati e registrati in studio.\nLa Repubblica di Hatay \u00e8 veramente esistita per pochi mesi tra il settembre 1938 e il giugno 1939, quindi nel lasso di ambientazione del film; la bandiera mostrata nella pellicola \u00e8 per\u00f2 inventata. La facciata del nascondiglio del Graal \u00e8 l'El Khasneh al Faroun in Giordania, mentre le scene raffigurate all'interno vennero anche queste registrate in studio a Londra.\nDistribuzione.\nIl film \u00e8 uscito nelle sale statunitensi il 24 maggio 1989, mentre in Italia il 6 ottobre dello stesso anno.\nAccoglienza.\nIncassi.\nA fronte di un budget di 48 000 000 $, il film \u00e8 stato un successo: ha incassato negli Stati Uniti e in Canada pi\u00f9 altri 277 000 000 $ a livello internazionale, per un totale mondiale di 474 171 806 $. Nonostante la concorrenza con \"Batman\" (che lo super\u00f2 nel Nord America), \"Indiana Jones e l'ultima crociata\" \u00e8 il film col maggiore incasso del 1989.\nCritica.\nIl film \u00e8 stato accolto con recensioni per lo pi\u00f9 positive. Dopo la reazione mista con \"Indiana Jones e il tempio maledetto\", Spielberg ha scelto di attenuare il tono oscuro e la violenza nella puntata successiva; inoltre, il regista ha citato \"L'ultima crociata\" come il suo film preferito della saga di Indiana Jones.\nSu Rotten Tomatoes ha una percentuale di gradimento dell'88%, con un voto medio di 7,9 su 10 basato su 72 recensioni. Il consenso dei critici del sito web recita: \"Pi\u00f9 leggero e pi\u00f9 comico del suo predecessore, \"Indiana Jones e l'ultima crociata\" restituisce la serie alla vivace avventura seriale de \"I predatori\", aggiungendo un doppio atto di dinamite tra Harrison Ford e Sean Connery\". Metacritic ha calcolato un punteggio medio ponderato di 65 su 100 sulla base di 14 recensioni, indicando \"recensioni generalmente favorevoli\". Il pubblico intervistato da CinemaScore ha dato al film \"A\" come voto medio su una scala da A+ a F.\nJay Boyar dell\"'Orlando Sentinel\" ha affermato che mentre il film \"manca della novit\u00e0 de \"I predatori\" e del ritmo senza fiato de \"Il tempio maledetto\", \u00e8 stato un divertente capitolo della serie\". Peter Travers di \"Rolling Stone\" ha osservato che il film era \"il pi\u00f9 selvaggio e spiritoso Indy di sempre\". Richard Corliss di \"Time\" e David Ansen di \"Newsweek\" lo hanno elogiato, cos\u00ec come Vincent Canby del \"New York Times\".\n\"Anche se sembra avere il modo di un film di serie B di un'era precedente magicamente ricostituito, \"L'ultima crociata\" \u00e8 un originale accattivante\", ha scritto Canby, definendo la rivelazione che Jones aveva un padre che non era orgoglioso di lui una \"sorpresa comica\". Canby credeva che mentre il film non corrispondeva ai due precedenti nel ritmo, aveva comunque \"sequenze esilaranti fuori dal comune\" come l'inseguimento al treno del circo. Ha anche detto che Spielberg stava maturando concentrandosi sulla relazione padre-figlio, una chiamata ripresa da McBride in \"Variety\". Roger Ebert ha elogiato il sequenza raffigurante Jones nei panni di un Boy Scout con la croce di Coronado, paragonandolo allo \"stile illustrativo apparso nelle riviste di avventura per ragazzi degli anni '40\". Disse che Spielberg \"deve aver sfogliato i suoi vecchi numeri della rivista \"Boys' Life\"... la sensazione di poter inciampare in avventure sbalorditive semplicemente facendo un'escursione con la tua truppa Scout. Spielberg illumina la scena con i colori forti e basilari delle vecchie riviste pulp.\" \"The Hollywood Reporter\" ha ritenuto che Connery e Ford meritassero le nomination agli Oscar.\n\u00c8 stato stroncato da Andrew Sarris in \"The New York Observer\", David Denby in \"New York\", Stanley Kauffmann in \"The New Republic\" e Georgia Brown in \"The Village Voice\". Jonathan Rosenbaum del \"Chicago Reader\" ha definito il film \"senza anima\". Il \"Washington Post\" ha recensito il film due volte. La (prima) recensione di Hal Hinson il giorno dell'uscita del film \u00e8 stata negativa, descrivendola come \"quasi tutti inseguimenti ed esposizione noiosa\". Sebbene abbia elogiato Ford e Connery, ha sentito che l'esplorazione del film del personaggio di Jones ha portato via il suo mistero e che Spielberg non avrebbe dovuto cercare di maturare la sua narrazione. Due giorni dopo, Desson Thomson ha pubblicato una (seconda) recensione positiva elogiando l'avventura e l'azione del film, nonch\u00e9 la profondit\u00e0 tematica della relazione padre-figlio.\nEspedienti narrativi.\nLa relazione di un figlio con il padre separato \u00e8 un tema comune nei film di Spielberg, tra cui \"E.T. l'extra-terrestre\" e \"Hook - Capitan Uncino\".\nIl tema dell'esplorazione che vede uniti padre e figlio e l'uso di immagini religiose \u00e8 analoga ad altri due film del 1989, \"Star Trek V - L'ultima frontiera\" e \"L'uomo dei sogni\". Scrivendo per il \"New York Times\", Caryn James ha ritenuto che la combinazione di questi film riflettesse le preoccupazioni della New Age, dove l'adorazione di Dio era equiparata alla ricerca dei padri, e che n\u00e9 Indiana n\u00e9 suo padre siano preoccupati di trovare il Graal o sconfiggere i nazisti, ma piuttosto entrambi cerchino il rispetto professionale l'uno dell'altro. James ha anche notato che la madre di Indiana non appare nel prologo, essendo ritratta come gi\u00e0 morta prima dell'inizio degli eventi del film.\nVideogiochi.\nDa questo film vennero tratti tre videogiochi, i primi due della LucasArts:"}
{"id": "44680", "revid": "115017666", "url": "https://it.wikipedia.org/wiki?curid=44680", "title": "Modalit\u00e0 protetta", "text": "In informatica, la modalit\u00e0 protetta \u00e8 una delle modalit\u00e0 in cui pu\u00f2 funzionare una CPU con architettura x86, a partire dal processore intel 80286 (i286). Questa modalit\u00e0 di funzionamento consente al software di sistema di utilizzare funzionalit\u00e0 quali memoria virtuale, paginazione (o \"paging\") e multi-tasking sicuro progettati per aumentare il controllo del sistema operativo sul software applicativo.\nStoria.\nL'Intel 8086, il predecessore del 286, era originariamente progettato con un bus indirizzi a 20 bit. Ci\u00f2 consentiva al processore di accedere a 220 byte di memoria, equivalenti a 1 megabyte. All'epoca, 1 megabyte era considerato una quantit\u00e0 relativamente grande di memoria, quindi i progettisti dell'IBM riservavano i primi 640 kilobyte per l'uso da parte delle applicazioni e del sistema operativo e i restanti 384 kilobyte per il BIOS (Basic Input / Output System) e memoria per le periferiche.\nQuando il costo della memoria diminu\u00ec e l'uso della memoria and\u00f2 aumentando, la limitazione di 1 MB divenne un problema significativo. Intel per risolvere questa e altre limitazioni introdusse il 286."}
{"id": "44681", "revid": "1893", "url": "https://it.wikipedia.org/wiki?curid=44681", "title": "Modo protetto", "text": ""}
{"id": "44682", "revid": "729019", "url": "https://it.wikipedia.org/wiki?curid=44682", "title": "Modalit\u00e0 reale", "text": "La modalit\u00e0 reale \u00e8 una delle possibili modalit\u00e0 di funzionamento permesse dalle CPU Intel. L'8086 e l'8088 possono funzionare solamente in questa modalit\u00e0. In modalit\u00e0 reale \u00e8 possibile indirizzare solamente 1 MB di RAM e non c'\u00e8 supporto per il multitasking, per la memoria virtuale e soprattutto per la memoria protetta. Vi \u00e8 invece qualche possibile vantaggio di velocit\u00e0 di esecuzione. Tutti i processori Intel x86 partono in modalit\u00e0 reale perch\u00e9 \u00e8 l'unica supportata dal BIOS per passare eventualmente in seguito in modalit\u00e0 protetta. Il sistema operativo MS-DOS opera nativamente con il processore in modalit\u00e0 reale, cos\u00ec come la fase di bootstrap. Nulla vieta di usare in modalit\u00e0 protetta dei programmi in DOS, purch\u00e9 esista un memory manager. Ad esempio, un programma eseguito dal prompt dei comandi sotto Windows 3.x, 95 o 98 verr\u00e0 eseguito in modalit\u00e0 protetta."}
{"id": "44683", "revid": "124867080", "url": "https://it.wikipedia.org/wiki?curid=44683", "title": "Mike Leigh", "text": "Ha ricevuto diversi riconoscimenti internazionali per i numerosi film da lui girati. Nella sua opera prevalgono i toni dimessi e le storie semplici di persone spesso appartenenti alla classe popolare. Le sue pellicole sono solitamente ambientate a Londra.\nBiografia.\nNasce in una piccola localit\u00e0 industriale nei pressi di Manchester dove dimostra un precoce interesse per l'arte visuale, anche per l'influenza del nonno, emigrato russo di religione ebraica, che possedeva un laboratorio di fotografia. Il primo interesse del Mike Leigh ragazzo \u00e8 il teatro nel quale si cimenta nel paese natale fino a quando decide di trasferirsi a Londra per proseguire gli studi.\nA Londra frequenta la Royal Academy of Dramatic Arts e pi\u00f9 tardi la London Film School dove studia disegno, pittura, scenografia e recitazione. In seguito entrer\u00e0 a far parte di diverse compagnie teatrali, attivit\u00e0 nella quale rimarr\u00e0 occupato per tutti gli anni sessanta.\nNel 1971 realizza il primo lungometraggio, che ottiene subito un riconoscimento al Festival di Locarno, ma non incontra un significativo riscontro di pubblico. Negli anni successivi Leigh gira diversi cortometraggi per la televisione affinando il suo stile e facendosi un nome nel settore. Ma \u00e8 solo alla fine degli anni ottanta che ritorna al cinema con \"Belle speranze\".\nDa questo momento in poi diventa un regista di riferimento del cinema inglese con le prove di grande intensit\u00e0 offerte da film come \"Naked - Nudo\", \"Segreti e bugie\" e \"Il segreto di Vera Drake\", film che lo designano come uno dei massimi esponenti del realismo inglese."}
{"id": "44689", "revid": "2188864", "url": "https://it.wikipedia.org/wiki?curid=44689", "title": "Spritz", "text": "Lo spritz \u00e8 un \"long drink\" aperitivo alcolico veneto a base di prosecco, un bitter amaricante e seltz. Dal 2011 \u00e8 un cocktail ufficiale della IBA.\nStoria.\nL'origine dello spritz \u00e8 ricondotta all'usanza delle truppe dell'Impero austriaco di stanza nel Regno Lombardo-Veneto di allungare i vini locali, di elevata gradazione alcolica, con seltz o acqua frizzante. Da qui l'origine del nome, che si vuole derivare dal verbo tedesco austriaco \"spritzen\", che significa \"spruzzare\", cio\u00e8 compiere il gesto di allungare il vino con l'acqua frizzante. Di tale usanza, diffusasi in breve tra la popolazione locale e conservatasi pressoch\u00e9 inalterata anche in Friuli-Venezia Giulia e in Trentino, rimane eco anche presso gli anziani di altre localit\u00e0 del Nord.\nCome cocktail lo spritz nasce presumibilmente tra gli anni venti e trenta del Novecento tra Venezia e Padova, quando si pens\u00f2 di unire a tale usanza l'Aperol (prodotto padovano nato nel 1919) o il Select (prodotto dai fratelli veneziani Pilla). Diviene popolare prima a Venezia e a Padova e, a partire dagli anni settanta, in tutto il Veneto, mentre dal 2011 \u00e8 ufficializzato dalla IBA prima con la denominazione di \"spritz veneziano\", poi semplicemente come \"spritz\". Lo spritz veneziano originale \u00e8 fatto col Select, l'unico bitter che era disponibile a Venezia all'epoca della diffusione dello spritz.\nLa sua notoriet\u00e0 a livello nazionale \u00e8 avvenuta tramite la pubblicit\u00e0 dell'Aperol che a inizio 2008 ha avviato una campagna pubblicitaria, favorendone cos\u00ec la diffusione anche nel resto d'Italia e all'estero.\nComposizione.\nIngredienti.\nLo spritz si prepara con un vino bianco frizzante (solitamente prosecco), un bitter come Aperol, Campari o Select (che conferisce al cocktail un colore rosso/arancio) e una spruzzata di acqua frizzante o seltz. Altri liquori usati possono essere il Cynar o la China Martini.\nLa ricetta veneziana prevede:\nLa ricetta veneta prevede:\nLa ricetta ufficiale IBA prevede:\nPreparazione.\nPer preparare lo spritz si versa in un bicchiere \"old-fashioned\" contenente del ghiaccio, in ordine: aperol, prosecco e infine soda, guarnendo quindi con mezza fetta d'arancia.\nDal 2015, nel retroetichetta della bottiglia dell'Aperol, viene indicato il bicchiere da vino con stelo ideale per la preparazione dell'Aperol Spritz.\nVarianti.\nEsiste lo Spritz preparato con il Campari al posto dell\u2019Aperol, mentre gli altri ingredienti rimangono invariati.\nUn\u2019altra versione \u00e8 lo \"spritz bianco\", preparato con solo prosecco ed acqua frizzante, senza l'aggiunta di bitter.\nNei locali veneti troviamo anche lo spritz misto (al posto della quantit\u00e0 di Aperol viene messo sia il Campari che il Cynar)."}
{"id": "44709", "revid": "671029", "url": "https://it.wikipedia.org/wiki?curid=44709", "title": "Arma alludente", "text": "In araldica, si definiscono armi alludenti o armi simboliche, le armi che contengono delle figure che, per il loro nome o per la loro immagine, evocano dei fatti notevoli, pi\u00f9 o meno gloriosi, leggendari o amplificati, pertinenti al possessore di tali armi. Da alcuni araldisti sono considerate le armi pi\u00f9 nobili.\nAlcuni esempi:\nUn altro tipo di armi alludenti riguarda l'evocazione di tratti fisici o morali del possessore (composte dagli stessi interessati, le loro allusioni sono quasi sempre delle autoglorificazioni, spesso benevole). L'utilizzazione molto diffusa di figure prestigiose, come il leone, fa s\u00ec che la loro sola presenza non possa far parlare di armi alludenti.\nAlcuni esempi:\nQuesto termine non \u00e8 un termine della blasonatura (non \u00e8 citato nella lettura del blasone).\nDa non confondere con arma parlante."}
{"id": "44711", "revid": "1516566", "url": "https://it.wikipedia.org/wiki?curid=44711", "title": "Arma parlante", "text": "Definizione.\nIn araldica si definiscono armi parlanti quei simboli, rappresentati su alcuni stemmi, che contengono delle figure che, per il loro nome o per la loro immagine, richiamano pi\u00f9 o meno direttamente il nome (talora la funzione) del possessore di tali blasoni. \nIl richiamo al nome pu\u00f2 avvenire in vari modi:\nNella terminologia araldica inglese si \u00e8 mantenuto il termine \"canting arms\" derivato dalla lingua latina \"cantare\"."}
{"id": "44713", "revid": "1305772", "url": "https://it.wikipedia.org/wiki?curid=44713", "title": "Brisura", "text": "Una brisura \u00e8 un elemento che modifica un blasone ereditato. \u00c8 utilizzata per distinguere figli primogeniti, cadetti o bastardi e per distinguere la natura di concessione dell'arme stessa. In Italia si \u00e8 preferito, per un certo periodo di tempo, il termine \"spezzatura\". \nLe brisure pi\u00f9 impiegate sono: \nLe brisure pi\u00f9 frequenti in Francia sono la bordatura, il lambello o ancora la barra. In Inghilterra, esiste tutta una gerarchia di brisure che indicano il rango all'interno della famiglia. Cos\u00ec il primogenito brisa obbligatoriamente con un lambello.\nUn blasone \"brisato\" dovrebbe essere letto inizialmente ignorando la brisura, e poi terminando con \"brisato da...\". Questa regola per\u00f2 \u00e8 applicata solo per le grandi famiglie, in quanto presuppone una enorme conoscenza storica da parte del blasonatore che deve poter distinguere, ad esempio, il caso di un lambello utilizzato come brisura da quello di un lambello utilizzato come normale figura dello scudo.\nCos\u00ec la blasonatura del Loiret \"d'azzurro alla divisa ondata d'argento accompagnata da tre gigli d'oro, il tutto sormontato da un lambello d'argento.\" dovrebbe divenire: \"d'azzurro alla divisa ondata d'argento accompagnata da tre gigli d'oro, brisato da un lambello d'argento in capo.\"\nTalora la brisura indica lo stato di bastardigia del titolare dello stemma. Frequente \u00e8 il controbastone, ma si trova anche il semplice \"filetto di bastardigia\", di colore nero.\nLa brisura assume frequentemente il valore di elemento distintivo tra i discendenti di una famiglia. In questo caso le brisure devono essere disegnate di dimensioni ridotte rispetto al normale, per poterle distinguere dai carichi normali. Non risulta vi siano differenze tra queste brisure in base al loro smalto. \nLa brisura (cadency) nel Regno Unito.\nNel Regno Unito gli elementi impiegati nelle brisure (\"marks of cadency\") necessarie per distinguere i vari rami di una famiglia seguono norme ben precise; solo la famiglia reale segue regole analoghe ma diverse. Le brisure non si applicano alle figlie femmine perch\u00e9, con la sola eccezione della casa reale, sono tutte uguali e quindi portano tutte l'arma del genitore (ivi comprese le eventuali brisure che gli spettano).\nLa prima generazione.\nSecondo le regole stabilite all'epoca di Edoardo III, ogni figlio, secondo l'ordine di nascita, brisa l'arma del genitore con questa sequenza:\nLa seconda generazione.\nOgni figlio, secondo l'ordine di nascita, carica la brisura dell'arma del genitore con quella che gli spetta secondo la sequenza. La casa del terzo figlio della prima generazione, ad esempio, vedr\u00e0 i suoi figli caricare la stella a cinque punte con un lambello, poi con un crescente, poi con una seconda stella a cinque punte e cos\u00ec via.\nL'unica anomalia che si pu\u00f2 notare \u00e8 quella per cui il primo figlio della prima casa pu\u00f2 presentare un lambello di cinque gocce invece del lambello di tre gocce caricato di un altro lambello di tre gocce.\nLe brisure nella famiglia reale.\nI figli e le figlie del sovrano portano tutti un lambello d'argento di tre gocce. Quello del Principe di Galles, primo figlio, non presenta altre brisure, mentre quelli degli altri principi sono caricati con croci, gigli, cuori o altre figure. I principi e le principesse, figli dei precedenti, portano un lambello di cinque gocce caricato secondo lo schema suindicato. Queste brisure sono portate, oltre che sull'arma, anche sui cimieri e sui supporti.\nLa brisura nel Portogallo.\nUn esempio \u00e8 quello degli infanti del Portogallo, nei cui stemmi \u00e8 sempre presente un lambello d'oro di tre pendenti con le seguenti modifiche:\nLa brisura in Italia.\nSebbene non tutte le famiglie italiane abbiano utilizzato nei secoli delle brisure precise, rimane tradizione l'uso di almeno otto brisure:\nLe stesse regole si applicano per il figlio primogenito, secondogenito, terzogenito, quartogenito, quintogenito, sestogenito, settimogenito e naturale del secondogenito e cos\u00ec via. Nel caso della sovrapposizione di due figure identiche, viene mutato il colore o la brisura viene dimezzata con due colori diversi. Tali regole si applicano anche per le armi femminili, sempre nel rispetto dell'ordine di nascita.\nBibliografia.\nVedi la Bibliografia sull'araldica"}
{"id": "44716", "revid": "767487", "url": "https://it.wikipedia.org/wiki?curid=44716", "title": "Aumento (araldica)", "text": "In araldica, gli aumenti possono essere di qualsiasi natura: una pezza, una figura, pi\u00f9 raramente una partizione. Nella maggior parte dei casi si tratta di un capo o di un cantone.\nUn caso frequente di aumento si trova nei blasoni di molte citt\u00e0 francesi che hanno nel loro stemma un capo d'azzurro caricato da tre gigli d'oro, detto \"capo di Francia\" e dato in aumento alle citt\u00e0 \u00abfedeli\u00bb al re.\nUn blasone \u00abaumentato\u00bb dovrebbe essere letto ignorando dapprima l'aumento, e terminando poi con \"aumentato da\u2026\". Questa regola non \u00e8 praticamente mai applicata, nemmeno nel caso delle grandi casate.\nCos\u00ec la blasonatura del Lionese dovrebbe essere \"Di rosso al leone d'argento, aumentato del capo di Francia\"; la blasonatura abituale \"Di rosso al leone d'argento, al capo cucito d'azzurro caricato da tre gigli d'oro\" senz'altro corretta, non tiene conto dell'evoluzione onorifica (l'aumento introduce qui una situazione apparentemente scorretta -\"smalto su smalto\"-: il termine \u00abcucito\u00bb indica che l'\"anomalia\" \u00e8 riconosciuta).\nNell'araldica italiana il termine \u00abaumento\u00bb di norma non viene utilizzato e si preferisce parlare, ad esempio \u2013 nel caso di un capo, di \u00abcapo di concessione\u00bb. Ci\u00f2 comporta l'unificazione della blasonatura in una forma che prevede la citazione del capo come ultimo elemento.\nIn Scozia, l\"'aumento\" pi\u00f9 frequente \u00e8 quella della \"doppia orlatura fiorita e contrafiorita di gigli di rosso su campo d'oro\", che \u00e8 la caratteristica pi\u00f9 visibile delle armi reali. \nNel Sacro Romano Impero della Nazione Germanica, l'imperatore concedeva frequentemente le sue armi (\"d'oro, all'aquila bicefala di nero\") in occasione dell'innalzamento di un territorio in ducato o principato.\nNell'araldica aragonese, le armi reali \"d'oro, a quattro pali di rosso\" sono talora concesse a personaggi, o cittadine o territori, fedeli al re. Esempi di queste concessioni si trovano negli stemmi delle Province di Catanzaro, Lecce e Reggio Calabria."}
{"id": "44718", "revid": "15756", "url": "https://it.wikipedia.org/wiki?curid=44718", "title": "Ornamenti esteriori dello scudo", "text": "La scienza del blasone si estende anche all'esterno del campo dello scudo, che pu\u00f2 ricevere degli ornamenti esteriori. Lo scudo pu\u00f2 essere in particolare sormontato da una corona o da un elmo, circondato dai collari degli ordini cui appartiene il titolare delle armi, sostenuto da figure, chiamate \"tenenti\" quando si tratta di esseri umani, \"supporti\" quando si tratta di animali e \"sostegni\" quando si tratta di oggetti inanimati. L'insieme pu\u00f2 essere posto su una \"terrazza\" o uno \"zoccolo\".\nLe armi sono spesso accompagnate da \"divise\" che sono situate al di sotto dello scudo, quali il \"Dieu et mon droit\" dei sovrani britannici, e/o le \"grida di guerra\" che si pongono al di sopra dello scudo, come il \"Montjoie Saint-Denis\" dei re di Francia. Infine le armi possono essere circondate da un tessuto, detto \"padiglione\" se risale al di sopra dello scudo oppure \"mantello\" se si limita a contornarlo.\nQuesti ornamenti esteriori sono spesso dei simboli che indicano le funzioni del titolare delle armi (arma di dignit\u00e0). Cos\u00ec in Francia, i grandi ufficiali della Corona portano dei \"sostegni\" specifici del loro incarico, come i due bastoni decorati di gigli dei Marescialli. Allo stesso modo i \"padiglioni\" sono riservati ai sovrani, e i \"mantelli\", in Francia e nel Regno Unito perlomeno, ai pari. Si \u00e8 tentato anche di stabilire una gerarchia tra le corone e gli uomini a seconda del grado della gerarchia nobiliare ma ci\u00f2 \u00e8 divenuto realmente importante solo nell'epoca attuale.\nA.\nAbate.\nGli abati regolari portano lo scudo sormontato a destra da una mitria vista di fronte ed accollato a sinistra da una croce posta in palo, rivolta a sinistra. Le badesse hanno uno scudo a losanga con una croce, ma senza la mitria. I priori ed i canonici di basiliche titolari di privilegi e gli abati commendatari (quelli cio\u00e8 che hanno il titolo di abate, ma non vivono nel convento) hanno un \"cappello di nero accompagnato da una cordelliera di tre nappe dello stesso\". I priori portano in aggiunta un bordone posto in palo dietro lo scudo.\nGli abati mitrati portano sullo stemma il cappello vescovile di colore verde con sei nappe per ogni lato.\nAccollato.\nLe armi possono essere accollate ad insegne di forma allungata: bastone da maresciallo, scettro, mano di giustizia, stendardo, croce da processione, croce da abate, bastone pastorale.\nAmmiraglio.\nIn Francia gli ammiragli portano un elmo d'argento posto in maest\u00e0 graticolato di nove pezzi, con la visiera, il bordo e le teste dei rivetti d'oro. Lo scudo degli ammiragli \u00e8 accollato da due ancore in decusse, con le travi desinenti in gigli.\nIl generale delle galee porta lo scudo accollato ad un'ancora d'oro a tre bracci, con la trave gigliata. Il vice ammiraglio porta un'ancora d'argento in palo, sempre con la trave gigliata.\nArcivescovo.\nGli arcivescovi hanno \"un cappello di verde con una cordelliera di dieci nappe dello stesso\". Lo scudo \u00e8 accollato ad una croce da processione a doppia traversa. Quando l'arcivescovo \u00e8 un primate, lo scudo \u00e8 posto su una croce da processione da cardinale.\nB.\nBadessa.\nIn molti paesi una cordelliera che circonda lo scudo a losanga accollato ad un pastorale rivoltato.\nBanderuola.\nPiccolo pezzo di stoffa fissato ad un'asta. Nastro sul quale compare una divisa o un grido di guerra. Sinonimo di listello.\nBanderese.\nDetto di un volo costituito non da ali ma da piccole bandiere.\nBandiera.\nDrappo fissato ad un'asta. La bandiera pu\u00f2 consistere di uno scudo banderese, cio\u00e8 di forma quadrata.\nBarone.\nIn Francia i baroni hanno uno scudo sormontato da un elmo d'argento, posto di tre quarti, graticolato di cinque pezzi. I baroni dell'impero francese portano un quartier franco a sinistra di rosso, caricato con una figura d'argento, un tocco di velluto nero, con un bordo rialzato di controvaio, con un pennacchio di tre piume d'airone d'argento, e quattro lambrecchini d'argento. Nel Regno Unito, i baroni hanno uno scudo sormontato da una corona formata di perle.\nBaronetto.\nVedi cavaliere. Il titolo di baronetto \u00e8 similare a quale di cavaliere, ma ereditario.\nC.\nCardinale.\nI cardinali hanno un \"cappello di rosso con una cordelliera di quindici nappe dello stesso\". Lo scudo \u00e8 accollato ad una croce da processione trifogliata d'oro.\nI protonotari apostolici hanno un cappello con nappe nere. I patriarchi hanno un cappello simile ma di verde e con nappe verdi.\nCappello.\nGeneralmente riservato agli ecclesiastici, ha un bordo largo ed \u00e8 accompagnato da una cordelliera il cui colore, ed il numero delle nappe (dette anche ghiande o fiocchi) indica il rango del religioso.\nVedi anche cordelliera, abate, vescovo, arcivescovo, cardinale.\nCartoccio.\nCornice, o insieme di volute, che talvolta circonda lo scudo, secondo la fantasia del disegnatore.\nCavaliere.\nNell'araldica dell'impero francese i cavalieri portano un'insegna su una pezza onorevole di rosso: una stella per gli appartenenti alla Legion d'Onore, o un anelletto. Nel Regno Unito, i cavalieri ed i baronetti (cavalieri ereditari) hanno uno scudo sormontato da un elmo di ferro posto di fronte, con visiera aperta.\nCimato.\nLo scudo si dice cimato da una figura (generalmente un copricapo) che lo sormonta. Lo scudo \u00e8 detto sormontato da una figura come ornamento esteriore. \u00c8 un attributo dell'elmo sormontato da una figura di animale.\nCimiero.\nOrnamento che costituisce la parte superiore dell'elmo. Figura posta sul timbro dell'elmo che sormonta lo scudo con le armi. Quando una figura che compare nelle armi vi si presta, \u00e8 spesso ripresa nel cimiero.\nL'elmo appuntito in alto pu\u00f2 essere ornato da un pennacchio. Quello con la sommit\u00e0 piatta pu\u00f2 essere decorato in modo pi\u00f9 elaborato, con teste e colli di animali (un unicorno), busti o membra nascenti, ali (un volo o un semi volo), corna, piccole bandiere...\nIn origine, il cimiero ha una funzione militare: serve a rendere pi\u00f9 grande l'immagine di chi lo porta per meglio impressionare l'avversario. Diviene poi un ornamento da parata, destinato a colpire l'immaginazione degli spettatori prima dell'ingresso nel torneo, ma non adatto a resistere alla prova. Come elemento militare il cimiero \u00e8 stato abbandonato dopo il XVI secolo, ma \u00e8 rimasto come elemento decorativo delle armi.\nCollare.\nIl collare (o cordone) circonda lo scudo, con la croce dell'ordine che pende in basso. Il collare rappresenta l'ordine (o gli ordini) di cui \u00e8 membro il titolare dello stemma. Lo scudo si dice accollato dal cordone: \"D'azzurro pieno accollato al collare di San Michele\".\nConnestabile.\nIl connestabile porta un elmo da ufficiale, e porta in palo due spade rivolte in alto, tenute da mani che escono da una nuvola posta su una terrazza.\nConte.\nIn Francia i conti ed i visconti portano un elmo d'argento, posto di tre quarti, graticolato di sette pezzi. I conti dell'impero portano un quartier franco d'azzurro, caricato di una figura d'oro, un tocco di velluto nero, con un risvolto di contrarmellino, con cinque piume d'airone d'argento e quattro lambrecchini, due d'oro e due d'argento. I conti senatori hanno un mantello d'azzurro, rivestito di pelliccia bianca. Per conti nel Regno Unito, vede earl.\nCordelliera.\nLa cordelliera \u00e8 un cordone annodato che circonda lo scudo. Le cordelliere si differenziano per lo smalto ed il numero delle nappe, o ghiande, che sono sempre in un numero triangolare (uno, tre, sei, dieci o quindici). Le nappe sono ripetute su ciascun lato, ed il loro numero, indicato nella blasonatura, pu\u00f2 riferirsi a questo numero totale, invece che a quelle di un solo lato, come avviene nella maggior parte dei casi.\nLa cordelliera \u00e8 l'ornamento esteriore degli ecclesiastici (con il cappello) e delle vedove o delle nubili (che hanno una sola nappa). Vedi abate (per tre nappe), vescovo (per sei o dieci nappe), e cardinale (per quindici nappe), La cordelliera pu\u00f2 essere rappresentata con vari intrecci, generalmente dei nodi a otto.\nCorona.\nLa corona ha varie forme, ottenute variando il numero dei fioroni, in base alla gerarchia nobiliare. Tuttavia, la codifica delle corone rimane artificiale e non \u00e8 mai stata rigidamente rispettata. Quando utilizzata come figura in uno stemma, \u00e8 molto stilizzata.\nCorona astrale.\nCorona formata da ale e stelle, generalmente utilizzata per un squadrone d'un aeronautico militare.\nCorona murale.\nCorona formata da torri e da muri, generalmente impiegata per rappresentare l'autonomia di una citt\u00e0 libera.\nIn italia le corone murali vengono descritte nell'articolo 97 del regio decreto del 7 giugno 1943, numero 652:\nVi sono poi eccezioni quali le citt\u00e0 metropolitane, le quali hanno ornamenti esteriori spesso differenti.\nCorona navale.\nCorona formata da poppe e prore di navi, generalmente utilizzata per indicare un grande porto oceanico.\nCortina.\nTendaggi laterali del padiglione.\nCroce.\nInsegna allungata delle armi dei vescovi o degli abati, inclinata a destra in posizione normale.\nCroce da processione.\nCroce con due traverse. Insegna allungata, ornamento delle armi dei cardinali o dei primati.\nD.\nDelfino.\nIl Delfino \u00e8 l'erede del re di Francia. Porta un elmo da principe del sangue.\nDivisa.\nLa divisa ha la forma di una striscia di pergamena (listello) su cui \u00e8 scritta una divisa. La disposizione della divisa non \u00e8 significativa. Nelle varie rappresentazioni, pu\u00f2 circondare lo scudo come un cordone, essere posta in alto o in basso. In un armoriale, per facilitarne la rappresentazione sistematica, sar\u00e0 generalmente posta in basso.\nDrappo.\nPu\u00f2 essere un'orifiamma, un pennone, una bandiera, uno stendardo, un gonfalone.\nDuca.\nIn Francia, i duchi non sovrani portano un elmo d'argento posto di fronte e graticolato di nove pezzi, con gli elementi della visiera mobile, il bordo e la testa dei rivetti d'oro. I duchi sovrani portano lo stesso elmo dei principi sovrani. I duchi dell'impero portano un capo di rosso seminato di stelle d'argento, un tocco di velluto nero, con risvolto d'armellino con sette pennacchi d'argento, con il sostegno dei pennacchi d'oro e sei lambrecchini d'oro, il tutto posto su un mantello d'azzurro foderato di vaio.\nNel Regno Unito, i duchi non reali hanno uno scudo sormontato da un elmo d'argento, posto di tre quarti, con una griglia di sbarrette d'oro (come tutti i altri pari), e una corona formata di foglie di fragola.\nE.\nEarl.\nNel Regno Unito, earl \u00e8 l'equivalente di conte; la moglia d'un earl, comunque, \u00e8 chiamata contessa come nell'Europa. Un earl inglese o scozzese ha uno scudo sormontato da una corona formata di foglie di fragola alternate con perle montati su punte.\nEcclesiastico.\nLe insegne ecclesiastiche sono generalmente il cappello e la cordelliera. Il colore del cappello varia abitualmente con quello della cordelliera, a seconda della natura dell'incarico. Il numero delle nappe \u00e8 tanto maggiore quanto pi\u00f9 la dignit\u00e0 \u00e8 importante. Inoltre gli ecclesiastici che hanno un incarico pastorale portano lo scudo accollato su un'insegna ad asta: bordone, croce, croce da processione. Nell'araldica dell'impero gli ecclesiastici sovrappongono gli attributi di origine imperiale (tocco e pennacchio) e quelli ecclesiastici (cappello, cordone ed insegna).\n\u00c9cran.\nCimiero a forma di ventaglio, spesso guarnito di piume, palle, ... con i colori dello scudo.\nElmo.\nL'elmo, oltre a comparire come figura nello scudo, pu\u00f2 essere anche un ornamento esteriore dello stesso: come tale pu\u00f2 essere sormontato da una corona, cimato da un cimiero, ornato da lambrecchini.\nGli elmi possono essere posti di fronte (in maest\u00e0), di tre quarti o di profilo, e la loro ventaglia (griglia) ha un numero di sbarrette a seconda del rango del titolare.\nGli araldisti del XVII secolo tentarono di normalizzare il disegno degli elmi in funzione del titolo (come gentiluomo, barone, ...) ma la corrispondenza \u00e8 stata sempre alquanto teorica e rispettata con poco scrupolo.\nF.\nFoderato, fodera.\nAttributo associato al rivestimento di un lambrecchino, di un colmo, di un mantello. Vedere queste parole.\nG.\nGentiluomo.\nIn Francia, il nuovo nobile ha un elmo d'argento chiuso, posto di profilo e senza grigliatura. Il gentiluomo di terza generazione ha un elmo di profilo e una grigliatura con tre sbarrette. I gentiluomini di antica nobilt\u00e0 hanno un elmo posto di tre quarti ed una griglia con cinque sbarrette (come i baroni).\nGonfalone.\n(Vedi drappo).\nBandiera da processione sospesa ad un bastone perpendicolare all'asta, con tre code arrotondate. Il bordo del gonfalone non comprende la parte superiore che tocca il bastone.\nIl termine deriva dall'antico alto tedesco \"guntfano\", formato da \"gundja\", guerra, e \"fano\", drappo: stendardo sotto il quale si riunivano i vassalli convocati da un signore feudale. Il gonfalone fu insegna delle chiese patriarcali (quello della chiesa romana era di rosso con due chiavi d'argento passate in decusse). Divenne lo stendardo dei signori ecclesiastici. \u00ab D'oro al gonfalone di rosso, bordato di verde, che \u00e8 d'Alvernia \u00bb. Un gonfalone di rosso con tre anelli d'oro su un campo d'argento \u00e8 di Feldkirch (contea del Voralberg, Austria).\nGrido.\nGrido di riunione che compare in una lista al di sopra delle armi (diversamente dalla divisa, posta al di sotto). Il grido di guerra (slogan, in inglese) \u00e8 una interiezione destinata a riunire e incoraggiare i membri del partito e della truppa al servizio del titolare\nI.\nImperatore.\nIn Francia gli elmi degli imperatori sono identici a quelli dei re.\nImpero.\nL'araldica dell'impero (napoleonico) \u00e8 stata regolamentata con il decreto del 1\u00ba marzo 1808, che cre\u00f2 la nobilt\u00e0 dell'impero. Essa venne abolita con la caduta dell'impero nel 1814. La nobilt\u00e0 dell'impero era divisa in cinque gradi: principi, duchi, conti, baroni e cavalieri.\nContrariamente alla tradizione, l'araldica dell'impero inserisce le insegne del rango e della funzione nelle armi, e non solo negli ornamenti esteriori. Il grado \u00e8 rappresentato da un capo o da un quartier franco, ed inoltre \u00e8 indicato dal numero di pennacchi del tocco che sormonta lo scudo. Per i conti e i baroni il quartier franco \u00e8 caricato da una figura, generalmente d'oro, che indica la funzione:\nL.\nLambrecchini.\n(dal fiammingo \"lamper\", velo). Sono lunghe strisce di stoffa che partono dall'elmo e circondano lo scudo. I lambrecchini sono normalmente dello stesso colore delle armi che inquadrano. Il loro disegno \u00e8 un elemento decorativo in cui si pu\u00f2 esprimere tutto il talento del disegnatore e variano dalle forme pi\u00f9 semplici del Medioevo fino a quelle fiorite e intrecciate tipiche del Rinascimento. I lambrecchini rappresentano le cuffie di tessuto che venivano fissate all'elmo, ritagliate in strisce e che formavano lunghe ricadute, portate sugli elmi da scontro e da torneo sin dalla fine del XIII secolo.\nM.\nMantello.\nOrnamento esteriore, formato da un drappo colorato foderato d'armellino, che ricade attorno allo scudo. Il mantello pu\u00f2 essere disegnato a lato delle armi del titolare, oppure riprodurre i colori dello scudo. Il mantello \u00e8 un attributo dei sovrani (ed \u00e8 allora sormontato da un padiglione), o dei principi e duchi, o indica un incarico di rango elevato. Il mantello azzurro dei pari di Francia \u00e8 sormontato da un tocco con una ghianda d'oro cinto da una corona. Quello del cancelliere \u00e8 un drappo d'oro.\nMarchese.\nIn Francia, i marchesi portano un elmo d'argento; posto di tre quarti, con la griglia con nove sbarrette (due pi\u00f9 dei conti). Nel Regno Unito, i marchesi hanno uno scudo sormontato da una corona formata di foglie di fragola alternate con perle.\nMaresciallo.\nIn Francia, i marescialli e gli altri grandi ufficiali portano un elmo d'argento posto di fronte e con una griglia con nove sbarrette, con gli elementi della visiera mobile, il bordo e le teste dei rivetti d'oro. I marescialli portano due bastoni gigliati (bastone da maresciallo) posti in decusse dietro lo scudo. Anche il gran maestro di Francia porta due bastoni da maresciallo in decusse, ornati da una corona reale. Il decano dei marescialli porta a destra una spada rivolta in alto e a destra un bastone da maresciallo, posti in palo ai due lati dello scudo.\nMitria.\nLa mitria \u00e8 l'insegna dei vescovi e degli abati. \u00c8 un copricapo a due punte (che appaiono confuse in una nella vista di fronte), e due infule o strisce di tela, che ricadono sulle spalle. Le due punte e le due infule simboleggiano la conoscenza dei due Testamenti che deve essere posseduta dal pontefice. La mitria compare talora nello stemma: \u00ab D'azzurro, alla mitria d'argento, accompagnata da tre gigli d'oro, che \u00e8 di Santonge \u00bb. D'azzurro alla mitria d'oro: compare nelle armi di Toledo. D'argento, alla mitria e la croce d'oro: compare nelle armi di Andorra (per il vescovo di Urgel).\nO.\nOrifiamma.\nVedi drappo. \u00c8 detto anche orifiamma di San Dionigi.\nP.\nPadiglione.\nDrappo a forma di cupola che sormonta il mantello dei sovrani e dei principi dell'impero.\nPapa.\nLo scudo del papa \u00e8 sormontato da una tiara, e posto su due chiavi in decusse, quella in banda d'oro, l'altra d'argento. La cordelliera del papa \u00e8 d'oro con quindici nappe.\nPari.\nIl mantello d'azzurro dei pari di Francia \u00e8 sormontato da un tocco con una ghianda d'oro cinto da una corona. Tutti i pari del Regno Unito hanno lo stesso tipo d'elmo sopra loro scudi; un elmo d'argento, posto di tre quarti, con una griglia di sbarrette d'oro. Solo loro corone identificano loro ranghi.\nPastorale.\nSe \u00e8 posto nello scudo indica \"dignit\u00e0 ecclesiastica\", se invece \u00e8 accollato in palo dietro lo scudo indica il \"grado della carica prelatizia\".\nPatriarca.\nVedi cardinale.\nPennacchio.\nMazzo di piume che sormonta l'elmo. Il pennacchio ha i colori dello stemma, con i metalli rappresentati dal bianco. Il ciuffo di piume \u00e8 detto anche piumino.\nPennone.\nVedi drappo. Il nome, derivato per analogia dalle penne che guarnivano le frecce, veniva utilizzato per tutte le banderuole, pi\u00f9 lunghe che larghe, che venivano poste a decorazione delle aste. Successivamente fu impiegato per tutte le bandiere non quadrate, ma in tale funzione rimane un termine generico.\nPosto.\nModo in cui \u00e8 orientato un elmo: di fronte (detto anche in maest\u00e0), di tre quarti o di profilo.\nProtonotario apostolico.\nVedi cardinale.\nR.\nRe.\nIn Francia, gli elmi dei re e degli imperatori sono d'oro, posti di fronte, e senza griglia, o con una griglia di undici sbarrette. Il mantello dei sovrani \u00e8 sormontato da un padiglione. Nel Regno Unito, il re o la regina usa un elmo posto di fronte, d'oro con una griglia di sbarrette, sormontato dalla Corona di Sant'Edoardo.\nS.\nSostegno.\n\u00c8 un tenente che rappresenta una pianta o un altro oggetto inanimato.\nStendardo.\nVedi drappo.\nSupporto.\n\u00c8 un tenente che raffigura un animale.\nT.\nTenente.\nFa parte degli ornamenti esteriori dello scudo. Lo scudo \u00e8, quindi, sostenuto da tenenti. Si tratta di figure d'uomo, di animali reali o chimerici, di piante o altri oggetti posti ai fianchi dello scudo e che sembrano sostenerlo. I tenenti possono essere, a loro volta, sostenuti da una terrazza.\nCome regola generale, sono dette \"tenenti\" le figure umane, mentre si preferisce il termine \"supporto\" per le figure di animali e \"sostegno\" per i vegetali e gli oggetti inanimati.\nL'origine del termine sembra si possa trovare nella diffusa abitudine, nel corso di tornei e duelli, di far tenere gli scudi dei cavalieri da scudieri. Probabilmente, proprio per questo le armi degli ecclesiastici e delle donne non prevedono l'uso di tenenti.\nLa scelta dei tenenti \u00e8 libera. Tuttavia alcuni di essi sono consacrati dall'uso (ad esempio il leone e l'unicorno inglesi), mentre altri sono insegne di funzione.\nAnche i tenenti possono essere blasonati: in realt\u00e0 \"devono\" essere blasonati quando facciano parte della concessione dello stemma e non siano semplicemente un arricchimento estetico dovuto all'estro del disegnatore. Sono ormai anche da blasonare i tenenti utilizzati negli stemmi dei vari stati, anche perch\u00e9, in questi casi, i tenenti impiegati hanno una notevole valenza simbolica perch\u00e9 sono strettamente legati a elementi simbolici, storici o culturali dei singoli paesi.\nTerrazza.\n\u00c8 il suolo, rappresentato negli ornamenti esteriori, sul quale si trovano i tenenti: \u00abDi rosso pieno, tenuto da due selvaggi di carnagione su una terrazza di verde\u00bb.\nTiara.\nCopricapo specifico del Papa. La tiara deriva dal triregno, rappresentazione della triplice potest\u00e0 reale del sommo pontefice romano. \u00c8 un copricapo d'argento, a forma di cono ovoidale, circondato da tre corone d'oro.\nTimbro.\nOrnamento esteriore che sormonta lo scudo e pu\u00f2 assumere svariate forme: elmo col relativo cimiero, corona, cappello, tocco (per il primo impero), tiara (per il papa).\nTocco.\nCopricapo utilizzato dai pari di Francia al di sopra del mantello. Tale copricapo fu ripreso dalla nobilt\u00e0 dell'impero napoleonico, con un numero di piume variabile in funzione del rango e della dignit\u00e0 del titolare.\nTortil.\nCorona a forma di cerchio d'oro attorno al quale \u00e8 avvolta a spirale una collana di perle. \u00c8 la corona da barone.\nU.\nUfficiale.\nIn Francia i grandi ufficiali portano un elmo d'argento posto di fronte e con nove sbarrette, con gli elementi della visiera mobile, i bordi e le teste dei rivetti d'oro. Gli attributi variano a seconda dell'incarico dell'ufficiale:\nV.\nVentaglia.\nGriglia che chiude l'elmo: il numero delle sbarrette indica il grado del possessore.\nVescovo.\nI vescovi hanno un \u00abcappello di verde accompagnato da una cordelliera a sei nappe dello stesso\u00bb. Lo scudo \u00e8 accollato da una croce in palo per i vescovi propriamente detti. I superiori generali di un ordine religioso o di un'abbazia hanno ugualmente sei nappe ma un cappello nero, cos\u00ec come i vicari generali, gli abati ed i prevosti mitriati (quelli cio\u00e8 che hanno il rango di vescovo). Per i prelati di palazzo il cappello e il cordone sono viola. Gli abati protonotari hanno una cordelliera rossa con sei nappe sotto il cappello nero.\nVisconte.\nNel Regno Unito, i visconti hanno uno scudo sormontato da una corona formata di perle, ma pi\u00f9 numerosi che degli baroni. Vedi anche conte."}
{"id": "44719", "revid": "2149620", "url": "https://it.wikipedia.org/wiki?curid=44719", "title": "Blasonatura", "text": "In araldica, la blasonatura, nel suo significato principale, \u00e8 l'azione di descrivere, perfino decifrare i blasoni. Questa lettura \u00e8 eseguita secondo un ordine molto rigoroso, per cui in linea di principio a ogni blasone dato corrisponde uno e un solo testo. La pratica conferma abbastanza bene questo principio.\nIn senso pi\u00f9 ampio, la blasonatura descrive l'insieme delle armi. In questo caso, fatta eccezione per lo scudo, descritto obbligatoriamente per primo, l'ordine di elencazione \u00e8 pi\u00f9 variabile. \nAd esempio, lo stemma dell'Alsazia si blasona cos\u00ec: "}
{"id": "44720", "revid": "1282260", "url": "https://it.wikipedia.org/wiki?curid=44720", "title": "Regola di contrasto dei colori", "text": "In araldica, la suddivisione dei colori in tre gruppi non \u00e8 solo formale, ma \u00e8 giustificata dalla preoccupazione \u00abtecnica\u00bb di leggibilit\u00e0, espressa dalla regola detta \u00abdi contrasto dei colori\u00bb, che si esprime come:\nQuesta regola dovrebbe, pi\u00f9 correttamente, essere definita come \"Regola di contrasto degli smalti\", ma \u00e8 consuetudine mantenere la forma originaria di diretta derivazione francese, lingua in cui il termine \"couleur\" \u00e8 equivalente all'italiano \"smalto\".\nSe si considera la caratteristica dei metalli di avere aspetto chiaro, pallido e quella dei colori di avere aspetto deciso, profondo e intenso, la legge potrebbe essere formulata cos\u00ec: \nEccezioni.\n1. Eccezioni dovute alla \"composizione\".\n1. \u00c9breuil: \u00a0\u00a0\u00a0 2. Poitou-Charentes: \u00a0\u00a0\u00a0 3. Corsica: \n2. Eccezioni legate alla \"storia\".\n1. Lione: \u00a0\u00a0\u00a0 2. Artois: \n3. Eccezioni che sono di fatto delle \"trasgressioni\".\n1: Gerusalemme / G. di Buglione: \u00a0\u00a0\u00a0 2: Regno albanese: \nQuesti blasoni irregolari sono blasonati \"a inchiesta\" perch\u00e9 invitano a ricercare la ragione di questo strappo alle regole, ragione in genere gloriosa o perfino mitica (e dunque non verificabile)."}
{"id": "44721", "revid": "1932553", "url": "https://it.wikipedia.org/wiki?curid=44721", "title": "Falso Dimitri I di Russia", "text": "Il Falso Dimitri I () \u00e8 stato definito zar impostore e solitamente si ritiene che la sua reale identit\u00e0 fosse quella del monaco Grigorij Otrepev. Il vero Dmitrij fu con tutta probabilit\u00e0 assassinato a Ugli\u010d nel 1591.\nBiografia.\nControversia circa l'identit\u00e0.\nLa reale identit\u00e0 del Falso Dimitri I non \u00e8 completamente certa. Esistono diverse versioni che si basano su documenti e testimonianze dell'epoca, cui per\u00f2 non \u00e8 possibile dare piena attendibilit\u00e0; allo stesso tempo non \u00e8 da trascurare l'importanza di supposizioni e speculazioni formulate in merito.\nL'opinione maggiormente diffusa e accreditata \u00e8 quella secondo cui la vera identit\u00e0 del Falso Dimitri I sia quella di Grigorij Otrepev (nato Jurij Otrepev), un monaco fuggito dal monastero di \u010cudov presso il Cremlino attorno al 1601. Tale \u00e8 la versione che fu data originariamente da Boris Godunov, espressa in una sua lettera al Re di Polonia Sigismondo III. Parimenti, la lettera inviata dal Falso Dimitri I al patriarca Giobbe di Mosca, infiorita di termini ecclesiastici e osservazioni prossime alla confidenza, inducono a suffragare la precorsa identit\u00e0 monacale dello zar impostore.\n\u00c8 data anche la versione secondo cui, invece, colui che nella storia \u00e8 stato definito \"Falso Dimitri I\" fosse realmente Dmitrij figlio di Ivan IV, salvato dall'uccisione e portato al riparo in Polonia dove sarebbe poi stato cresciuto da gesuiti alle dipendenze del re polacco. Questa versione non \u00e8 molto diffusa ma \u00e8 stata supportata da illustri storici russi del XIX e XX secolo quali Suvorin e Kostomarov, ed \u00e8 avallata anche da alcuni studiosi attuali. Kostomarov a suo tempo argoment\u00f2 che \"Dmitrij era pi\u00f9 facile da salvare che da falsificare\". Elemento a favore di questa tesi sarebbe la naturalezza con cui, secondo alcuni che lo conobbero, egli si atteggiava a sovrano e perseguiva i propri fini, come se avesse piena coscienza di essere realmente figlio dello Zar. Viene inoltre affermato che la vecchia madre dello zarevic Marija Nagaja, alla vista del sedicente Dmitrij Ivanovi\u010d, lo ritenne davvero essere suo figlio. La asserita somiglianza con Dmitrij, del resto, d\u00e0 adito a una certa verosimiglianza della versione. La versione dell'autentico Dmitrij tuttavia \u00e8 considerata fumosa, contraddittoria e per molti versi infondata (nonostante altre testimonianze scritte del periodo).\nAltre versioni sono state proposte e sostenute, ma attualmente non godono quasi di alcun credito. Secondo lo storiografo di corte svedese Johan Widekindi, testimone del Periodo dei torbidi in Russia, il Falso Dmitrij I doveva essere, secondo l'opinione di molti, un valacco o un italiano al servizio del Re di Polonia. Stando invece alle memorie di un mercenario tedesco assoldato dai russi, tale Konrad Bussov, il Falso Dimitri era figlio illegittimo di Stefano I B\u00e1thory di Polonia. Secondo altre supposizioni ancora Dmitrij l'impostore era figlio di un qualche nobile o boiaro fuggito da Mosca, usato poi al fine di spodestare Boris Godunov, oppure era nient'altro che un figlio illegittimo di Ivan il Terribile. La maggior parte di queste versioni sono state accantonate.\nBiografia nota.\nL'aspirante Dmitrij compare in Polonia intorno al 1600 in qualit\u00e0 di domestico di un nobile polacco Adam Wi\u015bniowiecki. Secondo un racconto postumo, egli rivela per la rabbia la sua identit\u00e0 mentre il suo padrone lo sta schiaffeggiando. Dmitrij afferma in seguito che sua madre, la vedova dello zar Ivan IV, preconizzando il tentativo di assassinarlo, lo avrebbe affidato ad un medico che lo avrebbe nascosto in un monastero russo. Dopo la morte del medico, Dmitrij afferma di essersi trasferito in Polonia dove, dopo aver lavorato per breve tempo come maestro, entra al servizio di Wi\u015bniowiecki.\nMolti di coloro che hanno conosciuto lo zar Ivan IV affermano di vedere in Dmitrij una notevole somiglianza. Dmitrij mostra altres\u00ec di essere abile nel cavalcare, ha ampie conoscenze letterarie e parla sia russo che polacco. A prescindere dal credere o meno all'autenticit\u00e0 di Dmitrij, Adam Wi\u015bniowiecki ed altri nobili polacchi decidono di appoggiarlo contro Boris Godunov. Nel marzo 1604 Dmitrij \u00e8 ospite alla corte di Sigismondo III di Polonia a Cracovia. Il re apparentemente lo appoggia ma non gli promette alcun aiuto per conquistare il trono di Russia.\nQuando Boris Godunov viene a sapere della comparsa di un pretendente afferma che si tratta di un monaco fuggiasco di nome Grigorij Otrepev (nato Jurij Otrepev, Grigorij \u00e8 il nome acquisito al monastero), anche se non \u00e8 chiaro su quale base fondi la sua affermazione. Malgrado ci\u00f2 i sostenitori di Godunov incominciano a diminuire, specie quando tenta di diffondere delle dicerie contro l'avversario impostore. Alcuni boiari russi decidono, allo scopo di non pagare pi\u00f9 le tasse a Boris Godunov, di acclamare il Falso Dmitrij come zar.\nDmitrij raccoglie tutti i suoi seguaci, forma un piccolo esercito ed entra in territorio russo nel giugno del 1604. I nemici di Godunov, inclusi gruppi di cosacchi provenienti dal sud, si uniscono al suo esercito. Sulla strada di Mosca le forze di Dmitrij si scontrano due volte con i soldati dello zar; nella prima battaglia Dmitrij \u00e8 vincitore, ma nella seconda viene sconfitto.\nBoris Godunov muore improvvisamente il 13 aprile 1605 e suo figlio F\u00ebdor II sale al trono. Nei mesi che seguono l'esercito russo passa dalla parte di Dmitrij ed il 1\u00ba giugno F\u00ebdor e sua madre vengono prima imprigionati e poco dopo uccisi. Il 20 giugno Dmitrij entra a Mosca. Dmitrij tenta cos\u00ec di consolidare il suo potere visitando la tomba dello zar Ivan IV accompagnato dalla vedova Marija Nagaja, che afferma di riconoscerlo come figlio. Nello stesso momento Dmitrij chiede al patriarca Giobbe di incoronarlo zar, ricevendone il rifiuto. Il patriarca \u00e8 cos\u00ec costretto ad abbandonare il soglio. Il 30 luglio 1605 viene incoronato zar dal patriarca Ignazio con il nome di Dimitri I.\nNell'arco di pochi mesi gli appoggi al nuovo zar cominciano a vacillare, in parte per l'alleanza con la Polonia ed in parte per la necessit\u00e0 di riscuotere le tasse. Dmitrij annuncia l'intenzione di sposare una nobile polacca di religione cattolica, Marina Mniszech. Di norma, tutte le volte che uno zar russo aveva sposato una donna di altra fede religiosa, questa si era convertita alla fede ortodossa prima del matrimonio. \u00c8 probabile che Dmitrij, obbligato nei confronti dei suoi sostenitori polacchi, volesse cos\u00ec avallarne il tentativo di convertire la Russia al cattolicesimo. Per questa ragione viene annunciato che la sposa non si convertir\u00e0 al credo ortodosso. Questa decisione fa crescere lo scontento tanto nella Chiesa ortodossa russa, quanto tra i boiari e tra la popolazione russa.\nGli stessi boiari che hanno appoggiato Dmitrij contro Boris Godunov iniziano cos\u00ec a cospirare contro di lui. Il mattino del 17 maggio 1606, circa due settimane dopo il matrimonio, i congiurati entrano nel Cremlino. Dmitrij tenta di fuggire attraverso una finestra ma viene raggiunto e ucciso. Il suo corpo viene prima fatto a pezzi ed esposto, poi cremato e le ceneri mischiate a polvere da sparo e sparate verso la Polonia.\nIl regno del Falso Dimitri I dura meno di dieci mesi (tra il 1605 e il 1606) e Vasilij \u0160ujskij prende il suo posto come zar."}
{"id": "44722", "revid": "11266", "url": "https://it.wikipedia.org/wiki?curid=44722", "title": "Smalto (araldica)", "text": "Smalto \u00e8 un termine utilizzato in araldica per indicare colori, metalli e pellicce usati per colorare o rivestire sia il campo dello scudo sia le figure e le pezze poste su di esso. Il nome deriva dall'antico uso di porre sui sorcotti dei cavalieri medievali le figure dello stemma fatte con stagno battuto e smaltato di colori diversi. Inoltre si usa, non infrequentemente, in Italia, il campo di cielo.\nAlcuni autori usano il termine \"smalto\" per i soli \"colori\" ma, poich\u00e9 questi due termini non compaiono nella blasonatura, una simile differenza non ha conseguenze importanti.\nGli smalti obbediscono alla regola di contrasto dei colori.\nGli smalti possono essere resi in maniera monocromatica utilizzando dei tratteggi convenzionali. Inizialmente vennero utilizzati vari sistemi, diversi per nazione. Nel XVII secolo si afferm\u00f2 il cosiddetto \"metodo Pietrasanta\". Tale metodo era stato inventato dal francese Vulson de la Colombi\u00e8re intorno al 1600, fu per\u00f2 padre Silvestro da Pietrasanta a diffonderlo pubblicando a Roma nel 1637 il suo trattato \"Tesserae Gentilitiae\". Il sistema \u00e8 stato molto usato nell'epoca in cui la stampa a colori non esisteva (o era troppo costosa), cio\u00e8 fino a buona parte del XX secolo."}
{"id": "44724", "revid": "1516566", "url": "https://it.wikipedia.org/wiki?curid=44724", "title": "Metallo (araldica)", "text": "Nell'araldica i metalli sono due: oro ed argento. Gli altri, come il rame, il ferro, il bronzo, il piombo, ecc., sarebbero al naturale.\nI due metalli sono usualmente rappresentati con i due \u00ab colori \u00bb corrispondenti: giallo e bianco. In origine gli scudi erano di legno dipinto con una pittura \u00ab smaltata \u00bb \u2014 da cui gli smalti \u2014 talvolta coperto di metallo. \nI metalli obbediscono alla \"regola di contrasto dei colori\"."}
{"id": "44726", "revid": "1516566", "url": "https://it.wikipedia.org/wiki?curid=44726", "title": "Partizione araldica", "text": "Partizione \u00e8 un termine utilizzato in araldica per indicare le divisioni dello scudo in direzioni araldiche; \u00e8 superfluit\u00e0 francese dirle \"convenienti\" (\"convenienti partizioni\").\nSi definisce partizione anche la divisione regolare in pi\u00f9 zone geometriche di un campo, di un carico o di un elemento di una partizione preesistente. Le zone cos\u00ec definite si trovano sullo stesso livello (si considerano \u00abfianco a fianco\u00bb, a differenza di un carico che si considera \u00absovrapposto\u00bb).\nIl \"partito\" \u00e8 distintivo di parte guelfa, il \"troncato\" di parte ghibellina. Queste partizioni formano divisioni che possono a loro volta essere partite, anche pi\u00f9 volte. Abbiamo cos\u00ec partizioni composte quali il \"partito ripartito\", il \"partito di due e troncato di due\" e l\"'inquartato\". \nSe lo scudo \u00e8 diviso in tre campi uguali da due linee verticali parallele, si dice \"interzato in palo\"; se queste linee sono orizzontali, esso \u00e8 \"interzato in fascia\"; se le linee sono diagonali e scendono da destra a sinistra, lo scudo \u00e8 \"interzato in sbarra\", se scendono invece da sinistra a destra \u00e8 \"interzato in banda\". \nLe partizioni non sono soggette alla regola di contrasto dei colori.\nLa blasonatura pu\u00f2 rivelarsi molto complessa quando le linee di partizione abbondano, bench\u00e9 la regola sia molto semplice: ogni elemento (talvolta chiamato erroneamente \"quartiere\") prende un numero d'ordine secondo la regola di priorit\u00e0 \"l'alto prima del basso, il destro prima del sinistro\" e si legge come un blasone indipendente in quest'ordine. Si fa eccezione a questa regola, quando la partizione definisce pi\u00f9 quartieri uguali, che sono letti insieme dando la precedenza al primo che si incontra (esempio per il blasone 8: partito di 3 e troncato di 2, il 1, 7 e 12 d'azzurro; il 2 e 11 d'oro; il 3, 5, 8 e 10 di rosso; il 4 di verde; il 6 e 9 d'argento).\nQuando un quartiere \u00e8 a sua volta partizionato, la regola si applica in cascata, vale a dire che quando arriva il suo turno, un nuovo ordine sequenziale \u00e8 ridefinito al suo livello per i suoi quartieri. Per esempio se in una prima partizione che ha costituito 6 quartieri, il quarto \u00e8 a sua volta partizionato in 3, l'ordine di lettura sar\u00e0: 1, 2, 3, 4.1, 4.2, 4.3, 5, 6. Se appena i quartieri hanno qualche minimo carico, all'ascolto, si \u00e8 rapidamente perduti\u2026"}
{"id": "44731", "revid": "77358", "url": "https://it.wikipedia.org/wiki?curid=44731", "title": "OSNI", "text": ""}
{"id": "44733", "revid": "287204", "url": "https://it.wikipedia.org/wiki?curid=44733", "title": "Associazione bancaria italiana", "text": "LAssociazione bancaria italiana (ABI) (dal 1926 al 1943 \"Confederazione generale bancaria fascista\") \u00e8 un'associazione di settore, volontaria e senza finalit\u00e0 di lucro, del mondo bancario italiano: rappresentandone e cercando di tutelarne gli interessi, ma senza alcun potere esecutivo e decisionale nei confronti di alcuna banca. \nSeppur associate, le banche rimangono indipendenti e autonome rispetto all'ABI, che oltretutto \u00e8 completamente differente e slegata dalla Banca d'Italia (al contrario di ABI, esercita attivit\u00e0 di vigilanza sulle banche). Fra le attivit\u00e0 principali di ABI ci sono: organizzazione di studi e dibattiti sui temi bancari, attivit\u00e0 di informazione e assistenza tecnica nei confronti delle banche associate, organizzare convegni per gli associati. \nSi avvale anche di una sua societ\u00e0 chiamata ABIServizi, governata e gestita interamente da ABI: il lavoro di ABIServizi \u00e8 esclusivamente l'esercizio di attivit\u00e0 editoriali, tipografiche e di distribuzione (con esclusione della diffusione di quotidiani) di pubblicazioni, stampati, software, supporti magnetici ed elettronici, anche attraverso la vendita per corrispondenza. Inoltre ABIServizi presta servizio per l'organizzazione di convegni e seminari.\nHa la sua sede principale a Roma a Palazzo Altieri in piazza del Ges\u00f9 n.49. E sedi a Milano, in via Locatelli n.1 e Bruxelles, in Avenue Marnix, 30. \nStoria.\nL'Associazione bancaria italiana nacque a Milano il 13 aprile 1919. Il primo presidente fu, fino al 1926, il banchiere Luigi Della Torre, gerente della casa bancaria milanese Zaccaria Pisa. La nascita va collocata nel quadro dello sviluppo dell'associazionismo economico in generale e non soltanto creditizio che si verifica nel Paese tra la fine dell'Ottocento e i primi decenni del Novecento. Nel 1926, in seguito al sorgere dell'ordinamento corporativo, si costituisce la Confederazione generale bancaria fascista. Nel 1945, al termine del secondo conflitto mondiale, l'ABI si ricostituisce.\nCon gli anni, la caratteristica di rappresentanza di sistema si \u00e8 andata rafforzando, allargandosi all'intero mondo finanziario. Intanto il sistema bancario si \u00e8 profondamente trasformato. Negli anni novanta, la legge Amato e la privatizzazione, la seconda direttiva di coordinamento bancario con la banca universale, il Testo unico della finanza e il Testo unico bancario cambiano il quadro delle regole. Di qui la trasformazione in un sistema di banche per lo pi\u00f9 private e quotate, con un forte interesse all'apertura all'Europa e all'euro. In questo nuovo scenario all'ABI viene confermata la rappresentanza di tutti gli operatori bancari e finanziari.\nA partire dal 1997, l'ABI assume anche la rappresentanza sindacale diretta delle aziende del settore. Le viene anche riconosciuta la competenza a definire le linee unitarie relative ai rapporti di lavoro, alle politiche dell'occupazione, ai rapporti con le organizzazioni sindacali dei lavoratori di tutto il sistema, tranne che i contratti collettivi di lavoro stipulati dalla Federazione italiana delle banche di credito cooperativo.\nNel febbraio 2012, in seguito all'approvazione in Senato del decreto sulle liberalizzazioni del governo Monti, il comitato di presidenza, guidato da Giuseppe Mussari, si \u00e8 dimesso per protesta. L'oggetto del contendere \u00e8 stata l'imposizione dell'azzeramento delle commissioni in base al reddito del cliente.\nDal 2010 \u00e8 stata presieduta da Giuseppe Mussari, riconfermato nel 2012 e dimessosi il 22 gennaio 2013 a seguito dello scandalo Monte dei Paschi di Siena, di cui era stato presidente.\nDal 31 gennaio 2013 \u00e8 presieduta da Antonio Patuelli, presidente della Cassa di Risparmio di Ravenna.\nCaratteristiche.\nL'Associazione raggruppa quindi tutti gli operatori bancari e finanziari italiani. L'ABI rappresenta inoltre il sistema creditizio e finanziario italiano in tutte le sedi internazionali, tra cui la Federazione bancaria europea e la Federazione ipotecaria europea.\nEssa costituisce la voce di tutte le banche, piccole, medie e grandi, pur senza potere decisionale nei confronti di esse. \u00c8 anche l'espressione della finanza, delle societ\u00e0 di leasing e factoring, delle fiduciarie, delle societ\u00e0 di intermediazione mobiliare (SIM) e di quelle di gestione del risparmio (SGR).\nFunzioni.\nDa statuto, l'ABI promuove \"iniziative per la crescita ordinata, stabile ed efficiente del sistema bancario e finanziario, in un'ottica concorrenziale coerente con la normativa nazionale e dell'Unione europea\".\nL'associazione ha i seguenti obiettivi:"}
{"id": "44734", "revid": "1305772", "url": "https://it.wikipedia.org/wiki?curid=44734", "title": "Abi", "text": ""}
{"id": "44735", "revid": "2360", "url": "https://it.wikipedia.org/wiki?curid=44735", "title": "Pensionamento", "text": ""}
{"id": "44736", "revid": "518618", "url": "https://it.wikipedia.org/wiki?curid=44736", "title": "Coordinate bancarie", "text": "Le coordinate bancarie sono codici o diciture che permettono di identificare un rapporto di conto corrente esistente presso un istituto bancario. Uno dei documenti pi\u00f9 chiari per visualizzare i movimenti di conto corrente identificati con le coordinate bancarie \u00e8 il conto scalare.\nCaratteristiche generali.\nSolitamente per identificare in maniera univoca un conto in essere presso una qualunque banca sono necessarie due informazioni: la banca stessa (gruppo bancario e filiale) e il numero di conto corrente. Tuttavia data la scarsa praticit\u00e0 di riferire i nomi delle banche e la difficolt\u00e0 di immagazzinare tali informazioni nei sistemi informatici, sono stati creati una serie di codici identificativi.\nA partire dal 1\u00ba gennaio 2008, il codice IBAN (\"International Bank Account Number\"), ossia la codifica internazionale che identifica ciascun conto bancario utilizzato per i pagamenti transfrontalieri (es. bonifici), viene utilizzato anche per i pagamenti eseguiti in Italia, al posto delle tradizionali coordinate bancarie (codici ABI e CAB e numero di conto corrente). Il cambiamento \u00e8 legato all'istituzione dell'Area unica dei pagamenti in euro (\"Single Euro Payments Area\", SEPA): un'area geografica che comprende i Paesi della zona euro, pi\u00f9 i restanti stati membri dell'Unione europea, gli stati membri dell'EEA e dell'(EFTA), la Confederazione svizzera, il Principato di Monaco, dove \u00e8 possibile utilizzare la moneta unica europea per i pagamenti elettronici; sono stati successivamente ammessi all'area SEPA la Repubblica di San Marino e lo Stato della Citt\u00e0 del Vaticano. Anche il Regno Unito, dopo la Brexit, per il momento fa parte della SEPA.\nCoordinate bancarie italiane.\nNumero di conto corrente.\nIl numero di conto corrente \u00e8 un codice alfanumerico composto da dodici caratteri che identifica il conto corrente presso la filiale. Eventuali \"trattini\" (\"-\") o \"barre\" (\"/\") possono tranquillamente essere omessi nella formulazione dei codici nazionali o internazionali. Nel caso il codice sia pi\u00f9 corto di 12 caratteri, pu\u00f2 essere preceduto da una serie di zeri.\nCodice ABI.\nIl codice ABI (\"Associazione Bancaria Italiana\") \u00e8 un numero composto da cinque cifre e rappresenta l'istituto di credito. Ogni banca possiede un codice ABI che viene assegnato proprio dall'Associazione bancaria italiana.\nCodice CAB.\nIl codice CAB (\"Codice di Avviamento Bancario\") \u00e8 un numero composto da cinque cifre e rappresenta l'agenzia o specifica filiale dell'istituto di credito identificato dal codice ABI. Con l'accoppiata ABI e CAB quindi si pu\u00f2 gi\u00e0 facilmente identificare la banca (la specifica sede locale) dove risiede il conto corrente. Pu\u00f2 prevedere una sesta cifra (codice di controllo o codice efficienza sportello).\nCodice CIN.\nIl codice CIN (\"Control Internal Number\") \u00e8 composto da una sola lettera ed \u00e8 utilizzato come carattere di controllo: partendo dal codice ABI, dal CAB e dal numero di conto corrente, attraverso una serie di calcoli viene generato il CIN. La mancata corrispondenza del codice CIN indica un errore in uno dei suddetti campi, o nel codice CIN stesso. Per la sua funzione di semplice controllo talvolta pu\u00f2 essere tralasciato, e non \u00e8 comunque indispensabile nell'identificazione di un conto (anche se \u00e8 di aiuto in caso di errori).\nCodice BBAN.\nIl codice BBAN (\"Basic Bank Account Number\") \u00e8 un codice composto da non meno di 23 caratteri che identifica la \"coordinata bancaria nazionale\". \u00c8 definito per ogni nazione europea dalla rispettiva banca centrale con il solo vincolo di contenere al suo interno una serie di caratteri in grado di identificare la banca alla quale ci si riferisce. In Italia il BBAN \u00e8 lungo 23 caratteri ed \u00e8 composto da:\nPer le altre nazioni europee il formato pu\u00f2 variare.\nCoordinate bancarie internazionali.\nCodice BIC (o SWIFT).\nIl BIC (\"Bank Identifier Code\") \u00e8 un codice (codice SWIFT: \"Worldwide Interbank Financial Telecommunication\") utilizzato nei pagamenti internazionali per identificare la Banca del beneficiario secondo lo standard ISO 9362; \u00e8 disponibile praticamente per quasi tutte le banche del mondo e pu\u00f2 essere formato da 8 o da 11 caratteri alfanumerici.\nEsso \u00e8 utilizzato insieme al codice IBAN per trasferimenti di denaro mediante bonifico internazionale.\nPer verificare il codice SWIFT della propria Banca si pu\u00f2 consultare il sito ufficiale dell'organizzazione.\nSchema SWIFT/BIC:\nAAAABBCC[DDD]\nIl codice di una banca italiana \u00e8, ad esempio BLOPIT22.\nCodice IBAN.\nIl codice IBAN (\"International Bank Account Number\") \u00e8 definito a livello internazionale e consiste in:\nQuindi per l'Italia il codice IBAN \u00e8 lungo 27 caratteri (sempre maiuscoli e senza caratteri speciali). L'IBAN \u00e8 dedotto dal numero di conto corrente interno della banca e identifica univocamente un conto corrente a livello mondiale.\nQuindi partendo dagli esempi BBAN e IBAN qui sopra si ottiene il codice IBAN (in formato cartaceo):\nIT02 L123 4512 3451 2345 6789 012\nIl cosiddetto IBAN elettronico \u00e8 il formato IBAN con le cifre senza alcuno spazio tra di loro. \u00c8 quello che si deve utilizzare quando si fanno transazioni on line \n(da copiare e incollare nell'apposito campo dell'applicazione); nell'esempio precedente, il corrispondente IBAN elettronico diventa:\nIT02L1234512345123456789012\nDal 1\u00ba gennaio 2008 l'uso dell'IBAN \u00e8 diventato obbligatorio per i bonifici nazionali (in sostituzione delle coordinate bancarie ABI, CAB e numero di conto) e per quelli diretti nell'area SEPA.\nEsempi.\nNota Bene: kk rappresenta la chiave di controllo calcolata sulla base degli altri caratteri IBAN"}
{"id": "44737", "revid": "237256", "url": "https://it.wikipedia.org/wiki?curid=44737", "title": "Pafnuty Chebyshev", "text": ""}
{"id": "44738", "revid": "6923", "url": "https://it.wikipedia.org/wiki?curid=44738", "title": "Dimostrazione del postulato di Bertrand", "text": "In matematica, il postulato di Bertrand afferma che per ogni \"n\" \u2265 2 esiste un primo \"p\" tale che \"n\" &lt; \"p\" &lt; 2\"n\". La prima dimostrazione fu data da Pafnuty Chebyshev;\nPreliminari.\nSe formula_1 \u00e8 una successione di reali tali che formula_2, allora\nformula_3\ne anche\nformula_4\nDimostrazione.\nSiano\nformula_5\nformula_6\ndove formula_7 \u00e8 sempre un numero primo, ora\nformula_8\ne noto (vedi approssimazione di Stirling) che\nformula_9\nquindi\nformula_10\ne\nformula_11\nadesso in base a quanto scritto nei preliminari\nformula_12 formula_13\nformula_14 formula_15\ndalla (1) si ricava\nformula_16\ne sostituendo nella (2) si ottiene\nformula_17 formula_18\ndove l'ultima disuguaglianza vale per tutte le formula_19.\nora\nformula_20\ne sostituendo nella (3) tenendo conto che formula_21\nformula_22\nformula_23\ne infine\nformula_24\nil secondo membro per formula_25 \u00e8 sempre maggiore di 1 e poich\u00e9 il postulato di Bertrand \u00e8 verificato per tutti gli formula_26 la dimostrazione \u00e8 conclusa.\nDimostrazione di Paul Erd\u0151s.\nIndichiamo l'insieme dei numeri primi con formula_27 e definiamo:\nDimostrazione.\nDetto ci\u00f2 possiamo passare alla dimostrazione del postulato di Bertrand.\nSupponiamo per assurdo che ci sia un controesempio: un intero \"n\" \u2265 2 tale che non ci sia nessun numero primo \"p\" tale che \"n\" &lt; \"p\" &lt; 2\"n\".\nSe 2 \u2264 \"n\" &lt; 2048, allora uno dei numeri primi 3, 5, 7, 13, 23, 43, 83, 163, 317, 631, 1259 e 2503 (ognuno minore del doppio del precedente), che possiamo chiamare \"p\", soddisfer\u00e0 \"n\" &lt; \"p\" &lt; 2\"n\".\nDunque \"n\" \u2265 2048.\nPoich\u00e9 formula_40 \u00e8 il pi\u00f9 grande termine nella somma, abbiamo:\nDefiniamo formula_42 come il pi\u00f9 grande numero \"x\", tale che formula_43 divide formula_40.\nPoich\u00e9 \"n\"! ha formula_45 fattori di \"p\", otteniamo:\nDal momento che ogni termine formula_47 pu\u00f2 essere o uguale a 0 formula_48 oppure ad 1 formula_49 e tutti i termini con formula_50 sono 0, otteniamo:\nPer formula_52 abbiamo formula_53 o formula_54.\nformula_40 non ha fattori primi \"p\" tali che:\nOgni fattore primo di formula_40 \u00e8 dunque minore o uguale a formula_60.\nformula_40 ha al massimo un fattore di ogni primo formula_52. Poich\u00e9 formula_63, il prodotto di formula_64 su tutti gli altri primi vale al massimo formula_65. Dal momento che formula_40 \u00e8 il prodotto di formula_64 su tutti i primi \"p\", otteniamo:\nUsando il lemma formula_69:\nDato che abbiamo formula_71:\nInoltre formula_73 (in quanto formula_74):\nPassando ai logaritmi:\nSostituendo 22\"t\" al posto di 2\"n\":\nQuesto implica \"t\"&lt;6 e la contraddizione:\nDunque non \u00e8 possibile nessun controesempio al postulato."}
{"id": "44739", "revid": "290948", "url": "https://it.wikipedia.org/wiki?curid=44739", "title": "Sportello automatico", "text": "Lo sportello automatico, o cassa bancaria automatica e anche sportello automatico di banca, \u00e8 il sistema per il prelievo automatico di denaro contante dal proprio conto corrente bancario o postale attraverso l'uso di una carta di debito nei distributori collegati in rete telematica, anche fuori dagli orari di lavoro degli istituti di credito e in localit\u00e0 diverse dalla sede della banca presso cui si intrattiene il rapporto di conto corrente. Lo sportello automatico viene anche spesso indicato con l'acronimo di uso internazionale ATM (dall'inglese \"automated teller machine\").\nIn Italia vengono sistematicamente, ma impropriamente, chiamati bancomat per sineddoche dal nome del primo e pi\u00f9 grande circuito di prelievo che usa gli sportelli automatici. \"Bancomat\" \u00e8 infatti un marchio registrato di propriet\u00e0 del Consorzio Bancomat ed \u00e8 la denominazione commerciale che identifica uno dei circuiti di debito nazionale per il prelievo di denaro contante da sportello automatico nonch\u00e9 il pi\u00f9 conosciuto; altro circuito domestico \u00e8 il Postamat di Poste italiane, ma sono molto diffusi circuiti internazionali quali soprattutto Cirrus-Maestro e V-pay.\nStoria.\nIl primo sportello automatico fu sviluppato dalla societ\u00e0 inglese De La Rue e installato a Enfield il 27 giugno 1967 presso la banca Barclays. In Italia compare nel 1974 a Milano presso la Banca Popolare di Novara. Seguirono poi la Banca Popolare di Vicenza e la Banca nazionale dell'Agricoltura che furono la prime banche italiane a installare il \"Remote Teller\" della societ\u00e0 Burroughs. Tuttavia l'invenzione vera e propria \u00e8 oggetto di controversie addirittura fra tre inventori:\nIl modello inaugurato nel 1967 accettava soltanto \"voucher\" monouso, che venivano trattenuti dalla macchina. Per rendere pi\u00f9 difficili i furti, l'apparecchiatura funzionava con diversi principi, tra cui radiazioni e magnetismo a bassa coercitivit\u00e0 che veniva rimosso dal voucher in fase di lettura.\nNel 1965 venne sviluppata l'idea del \"codice numerico di sicurezza\" (PIN) elaborata dall'ingegnere inglese James Goodfellow, anch'egli titolare di alcuni brevetti in materia.\nDescrizione.\nIn estrema sintesi uno sportello automatico (ATM) \u00e8 suddiviso in 2 parti:\nLa struttura (elettromeccanica) di erogazione \u00e8 quella che presiede al prelievo e consegna del denaro (oppure alla distribuzione/ricezione di documenti). A parte essere eventualmente alloggiato in un vano interno apposito (ad accesso controllato) di un edificio o di una cabina, la struttura elettromeccanica ha anche l'importante funzione di protezione a tentativi di scasso specie quando l'ATM si affaccia direttamente all'esterno, senza altre protezioni/ostacoli.\nLa struttura (informatica) di elaborazione \u00e8 costituita da un computer industriale (o un monitor touchscreen e tastiere specifiche ma collegate ad un normale PC desktop) sul quale \u00e8 installato un comune sistema operativo. Sopra il sistema operativo gira l'applicazione ATM vera e propria: in pratica il programma informatico che interagisce con l'utente e con la rete della banca e che governa l'apparecchiatura.\nFunzionamento.\nIl sistema sfrutta per l'identificazione del richiedente una tessera plastificata (\"badge\") corredata di una banda magnetica e (solo in quelle pi\u00f9 moderne) di un microchip, che il cliente inserisce in un apposito lettore.\nLa tessera viene attivata digitando sulla tastiera del distributore un codice numerico di sicurezza (PIN), che deve essere mantenuto segreto dal possessore; questo viene criptato e se la stringa criptata corrisponde a quella memorizzata o ricalcolata sul calcolatore centrale l'operazione pu\u00f2 essere eseguita; diversamente, al terzo tentativo sbagliato la tessera viene \"catturata\" dal distributore e il servizio viene cautelativamente sospeso.\nCon il servizio \u00e8 inoltre possibile usufruire di altre operazioni connesse, come il pagamento di bollette, il versamento di contanti e assegni, la lettura del saldo, la stampa degli estratti conto o della lista dei movimenti e ricariche di telefoni cellulari; si possono inoltre effettuare pagamenti negli esercizi commerciali provvisti di POS.\nIl servizio, con la relativa tessera, \u00e8 fornito dalla maggior parte degli istituti bancari e ha costi e modalit\u00e0 di funzionamento variabili a seconda delle condizioni stabilite tra la banca e il cliente. I distributori possono appartenere anche a una banca diversa da quella presso cui il cliente ha il conto. Nella maggior parte dei Paesi Europei, la tessera \u00e8 fornita gratuitamente e i prelievi effettuati presso qualsiasi banca sono anche gratuiti.\nAttacchi.\nUna modalit\u00e0 di attacco \u00e8 l'installazione abusiva nella parte frontale dello sportello di dispositivi (skimmer) atti a registrare o teletrasmettere i codici contenuti nella banda magnetica delle carte inserite e quelli digitati dall'utilizzatore (mini telecamera). La disponibilit\u00e0 di questi due elementi consente di ricostruire (\"clonare\") una scheda magnetica contraffatta ma pienamente funzionante, con la quale \u00e8 possibile effettuare prelievi e altre operazioni sino a che l'utente o il sistema antifrodi dell'istituto bancario non provvedano alla sua disabilitazione.\nUn suggerimento che spesso viene fornito \u00e8 quello di celare all'atto della composizione il PIN digitato (ad esempio utilizzando la mano libera o un foglio di carta o il portafoglio o altro).\nUn'altra modalit\u00e0 di attacco \u00e8 l'applicazione di oggetti che impediscono l'uscita dei soldi oppure della carta, che vengono successivamente presi dal ladro. Si consiglia prima dell'uso di controllare che non ci siano oggetti insoliti sullo sportello; e nel caso che non escano i soldi o la carta, di non allontanarsi, di telefonare alla banca e alle forze dell'ordine dal posto, e di rifiutare l'aiuto di estranei.\nOttimizzazione della liquidit\u00e0.\nUn modello semplice e diffuso per calcolare la quantit\u00e0 di contante necessaria per un ATM, \u00e8 quello utilizzato per una politica di gestione delle scorte.\ndove:\nIl livello di servizio \u00e8 l'unica variabile sulla quale si pu\u00f2 agire. Un livello di servizio alto equivale a dimensionare sul picco della domanda, anzich\u00e9 sul valore medio dei prelievi, e soddisfare tutte le richieste di contante. Questa qualit\u00e0 del servizio aumenta per\u00f2 il costo/opportunit\u00e0 legato all'immobilizzo di liquidi, per le somme che la banca deve tenere nello sportello senza poterle prestare o investire."}
{"id": "44740", "revid": "1975536", "url": "https://it.wikipedia.org/wiki?curid=44740", "title": "Atm", "text": ""}
{"id": "44741", "revid": "393899", "url": "https://it.wikipedia.org/wiki?curid=44741", "title": "POS (dispositivo)", "text": "Un POS (dall'inglese \"Point of sale\", lett. \"punto di vendita\") o terminale di pagamento \u00e8 un dispositivo elettronico che consente di effettuare pagamenti mediante moneta elettronica, ovvero tramite carte di credito, di debito o prepagate.\nGeneralit\u00e0.\nNel contesto di utilizzo del POS, il creditore pu\u00f2 essere un esercente commerciale, un libero professionista, un artigiano, un ente della PA, un'impresa di servizi, uno spaccio aziendale, un coltivatore/allevatore, ecc. Il terminale \u00e8 collegato con il centro di elaborazione della banca o del gruppo di banche che offrono il servizio, affinch\u00e9 venga autorizzato ed effettuato il relativo addebito (in tempo reale o differito) sul conto corrente del soggetto abilitato e l'accredito sul conto dell'esercente.\nAttualmente, i terminali POS sono a tutti gli effetti dispositivi informatici in quanto, non solo possono essere connessi ad una rete LAN, ma hanno le classiche funzioni di programmazione e/o configurabilit\u00e0 di un mini computer. Infatti, alcuni modelli possono essere configurati per accettare altre tipologie di carte elettroniche. Il canale di comunicazione pi\u00f9 diffuso \u00e8 quello telefonico.\nOvviamente, come tutti i servizi bancari, l'esercente deve stipulare un contratto con la propria banca (contratto per servizio POS) di cui il dispositivo \u00e8 uno degli elementi. La classica vetrofania all'ingresso del locale e/o presso la cassa informa che l'esercente dispone di servizio POS.\nTipi di POS.\nPOS mobile e POS virtuale pi\u00f9 che pagamenti elettronici agevolano servizi di pagamenti digitali (telematici).\nSi noti che, ormai, i POS appena sopra il \"modello base\" di ciascun costruttore, dispongono di tutte queste forme di connessione in un unico dispositivo. Ad esempio, la tipologia GEM \u00e8 una versione che dispone di tre differenti modalit\u00e0 di comunicazione (modem, ethernet, GSM/GPRS) in modo da avere una linea di backup.\nUn comodo accessorio \u00e8 il tastierino numerico (connesso via filo al POS vero e proprio) sul quale si digita il PIN senza dover accedere alla tastiera dell'unit\u00e0 principale (infatti, \u00e8 commercializzato con il nome di \"PIN pad\"). Un altro tipico servizio, fornito nell'ambito del contratto, \u00e8 quello di poter interrogare i movimenti eseguiti accedendo ad una pagina web per ciascun terminale.\nSupporti.\nIl supporto materiale (la tessera di plastica) impiegabile in una transazione POS \u00e8 codificato con protocolli emanati dal mondo bancario e finanziario, definiti in modo tale da rendere ogni tessera univoca.\nIl trasferimento dei dati pu\u00f2 avvenire secondo tre diverse letture:\nDa diversi anni le tessere sono provviste di microchip, non presentante i noti problemi di usura o smagnetizzazione della banda magnetica nonch\u00e9 il vantaggio di essere dotato di protocolli di sicurezza ben maggiori. Inoltre, il microchip consente, in prospettiva, di ampliare la gamma di dati e servizi abilitati nelle transazioni mediante terminale POS.\nUtilizzando una carta in modalit\u00e0 contactless, sino a una certa somma (in Italia 25 \u20ac, saliti a 50 \u20ac dal 01/01/2021) non \u00e8 necessario inserire il PIN o firmare la ricevuta.\nUtilizzo e diffusione.\nSeppur storicamente nato nel commercio, in particolare nella Grande distribuzione organizzata, il POS si \u00e8 poi diffuso anche in altri settori. Pertanto, nella ristorazione e nell'intrattenimento, presso gli artigiani, negli studi professionali, nelle imprese con spaccio per la vendita ai privati, nel variegato mondo dei servizi, questo sistema di pagamento \u00e8 sempre pi\u00f9 presente. Quindi la dizione \"esercente\" non va intesa nel senso esatto del termine (ditta del commercio/distribuzione) ma significa, nel contesto di impiego del POS, un fornitore che ne \u00e8 dotato.\nMentre in alcune nazioni (il mondo anglosassone, il centro-nord Europa, i paesi asiatici) il POS si \u00e8 sostanzialmente affermato sul mercato dei pagamenti, come libera abitudine, anche per piccolissimi importi (anche inferiori a 10\u20ac), in altre invece, ove il contante \u00e8 maggiormente utilizzato, questo processo \u00e8 molto pi\u00f9 lento. In alcune (tra cui l'Italia), il governo ha emanato dei provvedimenti per imporre il POS come mezzo di pagamento disponibile.\nSecondo uno studio del gennaio 2013 di Banca d'Italia la media dei pagamenti elettronici dell'Eurozona sono 194 all'anno, contro i 74/anno dell'Italia.\nItalia.\nDal 30 giugno 2014 in Italia vi \u00e8 l'obbligo, su richiesta del cliente, per tutti (artigiani, commercianti, professionisti, sia come ditte individuali che imprese), a esclusione di benzinai, tabaccai e professionisti che non si rivolgono al consumatore, di mettere a disposizione il pagamento attraverso POS. Questo si traduce nel fatto che l'esercente \u00e8 tenuto ad accettare carte di credito, di debito (mediante, ad esempio, il circuito PAGOBANCOMAT oppure Maestro), carte di pagamento prepagate. Ci\u00f2 vale sia per clienti e committenti che siano persone fisiche (ovvero transazioni B2C) sia per clienti e committenti che siano aziende o ditte individuali (transazioni B2B).\nLa disposizione deriva dal Decreto-legge 30 dicembre 2013, n. 150, emanato dal Governo Monti, convertito, con modificazioni, dalla Legge 27 febbraio 2014, n. 15, (cosiddetto \"milleproroghe\"). Tale onere ha per\u00f2 delle limitazioni:\nCon le revisione 2014 del codice del consumo \u00e8 vietato ricaricare la transazione con commissioni, ad esempio le spese bancarie. Anche qualsiasi informativa preventiva (il classico cartello) \u00e8 del tutto illegittima e non autorizza l'esercente a operare in difformit\u00e0 del disposto di legge.\nDal 1\u00ba gennaio 2016, con l'entrata in vigore della Legge di Stabilit\u00e0 2016, il limite dei 30 \u20ac \u00e8 stato ridotto. Infatti, la legge n. 208/2015 prevede ai commi 900 e 901, in materia di pagamenti elettronici:\na) l'abbassamento della soglia a 5 \u20ac al di sopra della quale si ha diritto a pagare con la moneta elettronica;\nb) l'introduzione di una disposizione volta a contenere i costi di utilizzo dei POS, con la previsione che gli stessi non possano essere superiori a quelli che il beneficiario avrebbe sostenuto per l'accettazione di analoghi pagamenti in contanti;\nc) l'emanazione di disposizioni sanzionatorie per i soggetti che non rispettano la norma.\nUn decreto legislativo approvato dal governo l'11 dicembre 2017, in recepimento della direttiva UE 2015/2366 sui servizi di pagamento nel mercato interno (cosiddetta PSD 2 \u2013 Direttiva sui servizi di pagamento entrata in vigore il 13 gennaio 2018), apport\u00f2 diverse novit\u00e0 (riduzione di commissioni, divieto di ricarico per utilizzo POS, commissioni specifiche per i micropagamenti): tuttavia le sanzioni, per rifiuto o non disponibilit\u00e0 del servizio, non furono ancora introdotte.\nNell'aprile 2018 il Consiglio di Stato bocci\u00f2 definitivamente la legge (che non era mai stata accompagnata dai decreti attuativi), per complessi motivi giuridici, sulle sanzioni per mancata disponibilit\u00e0 del POS. Pertanto, pur esistendo di fatto l'obbligo normativo a dotarsi di POS (successivamente confermato ed esteso, a partire dall\u20191 luglio 2020, a seguito dal decreto fiscale collegato alla legge di bilancio n. 124/2019), l'assenza di sanzioni ha reso la norma puramente teorica per coloro che, per vari motivi, non vogliono offrire questo servizio a clienti e avventori. Infatti, a dicembre 2019, nell'ambito della discussione della manovra fiscale 2020 (vedi sopra), il governo Conte ritir\u00f2 la proposta di applicare una multa di 30 \u20ac + 4% del valore della transazione rifiutata (da luglio 2020) per non disponibilit\u00e0 di POS.\nNel frattempo, per\u00f2, si sta timidamente diffondendo anche in Italia, specie tra le giovani generazioni o i pi\u00f9 abituati alla tecnologia telematica, l'impiego delle applicazioni installate su smartphone e tablet per effettuare i pagamenti digitali. Banche e societ\u00e0 finanziarie stanno proponendo soluzioni POS installabili come app, ovviamente da sottoscrivere in associazione ad un conto corrente.\nDato che esiste un obbligo di legge a dotarsi di POS, l'assenza o il non funzionamento del dispositivo \u00e8 un problema totalmente a carico dell'esercente, artigiano o libero professionista: il cliente, pur mantenendo un debito nei confronti del cessionario, pu\u00f2 rifiutarsi legittimamente di pagare in contanti immediatamente. Per la medesima ragione anche cartelli che informano di non accettare pagamenti tramite carta di credito e/o di debito (o li limitano sino ad un determinato importo) sono ovviamente illegittimi. Al di l\u00e0 dell'attuale assenza di sanzioni, si pu\u00f2 comunque segnalare il mancato rispetto dell'obbligo agli organi preposti nonch\u00e9 al circuito cui aderisce l'esercente (i contratti del servizio POS obbligano il cliente a non rifiutare se non per cause di forza maggiore l'utilizzo del dispositivo).\nColonnina automatica.\nAnche i distributori automatici incorporano, di regola, un'apparecchiatura POS (a parte quei casi in cui accettano solo contanti) specifica per queste applicazioni. In questi casi la tastiera e schermo sono adattati alla funzione propria di una colonnetta stabile per erogare carburante, distribuire bevande o cibo, fornire biglietti, pagare la tariffa del parcheggio o il pedaggio stradale, ecc...\nCircuiti di pagamento.\nCarte di debito:\nCarte di credito:\nIl punto di vendita.\nEsiste un'altra accezione del termine POS, sebbene non pi\u00f9 utilizzata, almeno in Italia. Infatti, originariamente, con il termine POS (detto, in questo caso, anche \"checkout\") si intendeva il luogo dove viene completata una transazione al dettaglio. In pratica si tratta del \"punto di vendita\" (da cui deriva il termine POS) in cui un cliente effettua un pagamento a un commerciante in cambio di beni o servizi. Il commerciante offre al cliente diverse possibili forme di pagamento come: contanti, assegni o carta di credito. Per effettuare il pagamento con moneta elettronica \u00e8 necessario il dispositivo POS.\nElementi dello scontrino.\nGli elementi mostrati sullo scontrino solitamente variano a seconda del modello di POS, ma si pu\u00f2 senz'altro asserire che alcuni di questi sono tipici e ricorrenti. Tra i pi\u00f9 importanti:"}
{"id": "44743", "revid": "1784748", "url": "https://it.wikipedia.org/wiki?curid=44743", "title": "Contante", "text": "Il denaro contante, anche detto denaro liquido, \u00e8 il denaro materialmente rappresentato da monete e banconote.\nDescrizione.\nPer effetto del riconoscimento ufficiale dell'entit\u00e0 (solitamente statale) che lo emette, il contante \u00e8 immediatamente spendibile e, per ordine e prestigio della banca emittente, deve essere universalmente accettato nel territorio di riferimento.\nIl contante viene contrapposto al denaro valutario, titolario, o in genere \"cartolare\", come assegni e cambiali, che rappresenta in forme fiduciarie il contante.\nPer questo motivo, in taluni campi del commercio il contante \u00e8 una forma di pagamento decisamente preferita, al punto da consentire l'applicazione di sconti. Non \u00e8 estranea a questa pratica la considerazione della minore visibilit\u00e0 fiscale delle transazioni eseguite, e di una pi\u00f9 generale riservatezza dei soggetti coinvolti.\nTracciabilit\u00e0 dei pagamenti.\nEsistono varie proposte tendenti a restringere l'utilizzo del contante attraverso misure legislative che spingano verso la tracciabilit\u00e0 dei pagamenti mediante l'uso di transazioni elettroniche, o introducendo una tassazione sui prelievi in contanti. Quest'ultima imposizione, anche se di lieve incidenza, potrebbe produrre un gettito elevato, proporzionato alla massa del contante prelevato. Ad esempio, in un sistema economico come l'Italia, i soli prelievi in contanti da sportelli automatici ammontano a una quota annuale di circa 142 miliardi di euro (dati 2010).\nUn'imposta del 5 per mille (1 euro su 200 di prelievo) produrrebbe un gettito di 700 milioni di euro sui soli contanti prelevati dagli sportelli automatici, compensando ampiamente l'ammanco di gettito (circa 150 milioni di euro) derivante dall'abolizione dei bolli su carte di credito e conti correnti. Il saldo positivo potrebbe essere usato per incentivare l'uso di strumenti alternativi e tracciabili in quelle categorie sociali, come pensionati e famiglie a basso reddito, che, tradizionalmente, vi fanno meno ricorso. In alcuni casi, sono state immaginate misure che ispirate ai meccanismi della Tobin Tax.\nMisure del genere sono state oggetto di un'inchiesta giornalistica del programma televisivo \"Report\", trasmessa da Rai Tre il 15 aprile 2012, nel pieno della crisi finanziaria ed economica che ha colpito l'Italia.\nNel mondo.\nItalia.\nRestrizioni all'uso del contante.\nIn seguito alle modifiche alla normativa antiriciclaggio, a partire dal 25 giugno 2008 qualsiasi pagamento in contanti non pu\u00f2 superare i 12.500 euro (D.L. n. 112/2008). Tale limite \u00e8 stato diminuito dal 31 maggio 2010 a 5 000 euro; il 13 agosto 2011 il limite \u00e8 stato fissato a 2 500 euro; il 6 dicembre 2011, il limite \u00e8 stato fissato a 1000 euro, mentre dal 2016 il limite \u00e8 salito a 3000 euro. Il limite dal 1 luglio 2020 \u00e8 diventato di 2 000 euro, da gennaio 2022 sar\u00e0 invece di 1 000 euro.\nSe l'importo da pagare \u00e8 uguale o superiore a 3000 \u20ac, il pagamento deve avvenire con assegno, bonifico o carta, cio\u00e8 tracciato attraverso il sistema bancario o postale.\nLa \"ratio\" della normativa va ricercata nella istituzione di misure per la prevenzione del riciclaggio di denaro proveniente da attivit\u00e0 illecite e per contrastare il fenomeno del cosiddetto \"pagamento in nero\", cio\u00e8 senza emissione di fattura. Si vedano i siti istituzionali per maggiori dettagli.\nL'Italia \u00e8 terzultima nell'Unione europea per uso di carte e bancomat. Gli italiani usano banconote e monete per l\u201986% della loro spesa. La media europea di uso di carte di credito, di debito e di altri strumenti \u00e8 del 74%. La Grecia \u00e8 all'ultimo posto. Tra il 2008 e il 2017 il contante in circolazione in Italia \u00e8 passato da 127,9 a 197,7 miliardi di euro, con un aumento del 3,8% solo nel 2017. Il valore delle banconote e delle monete in circolazione \u00e8 passato nel decennio dall\u20198,1% all\u201911,6% del PIL. Nello stesso periodo, la quantit\u00e0 di denaro prelevato agli sportelli bancomat \u00e8 aumentato dell'8,9% all\u2019anno, fino a raggiungere i 193,6 miliardi di euro.\nCresce parallelamente l'uso di pagamenti elettronici, saliti del 5,4% in media all\u2019anno dal 2008 in poi, fino ai 177,8 miliardi di euro nel 2016; All'anno vengono effettuati 43,1 acquisti con carte di pagamento. L'osservatorio Ambrosetti calcola che, allineandosi alla media europea dei pagamenti elettronici, l\u2019Italia potrebbe fare emergere 40 miliardi di economia sommersa e 4 miliardi di euro di gettito IVA. Settori strategici ad alto incasso come i supermercati e le stazioni di rifornimento, hanno una media di acquisti in contante tra il 70 e il 75% del totale.\nFinlandia.\nL\u2019esperienza finlandese nella lotta al contante ha decisamente portato dei risultati: la percentuale di pagamenti con carta di credito o di debito dei consumatori finlandesi nei negozi \u00e8 aumentata dal 30% nel 2000 all\u201981% nel 2018, mentre l\u2019uso del denaro si attesta ormai al 19%, secondo i dati della Banca di Finlandia. Per contro un dato allarmante arriva dalle stima di indebitamento dei cittadini, il non dover fisicamente avere a che fare con i contanti \u2013 utilizzando app o carte di credito -abbassa il livello di attenzione e consapevolezza rispetto alla spesa, spingendo al contempo le persone a non controllare con regolarit\u00e0 quanto resta sul proprio conto. Su 5,5 milioni di cittadini, in 390.000 (il 7% della popolazione) si trovano in sistematica morosit\u00e0."}
{"id": "44747", "revid": "122962641", "url": "https://it.wikipedia.org/wiki?curid=44747", "title": "Albo d'oro del singolare femminile dell'US Open", "text": "Albo d'oro.\nNella tabella sottostante sono riportati i risultati delle finali del singolare femminile del torneo US Open di tennis."}
{"id": "44748", "revid": "122967165", "url": "https://it.wikipedia.org/wiki?curid=44748", "title": "Albo d'oro del singolare maschile dell'US Open", "text": "Nella tabella sottostante sono riportati i risultati delle finali del singolare maschile del torneo US Open di tennis."}
{"id": "44749", "revid": "125359283", "url": "https://it.wikipedia.org/wiki?curid=44749", "title": "Dune (romanzo)", "text": "Dune \u00e8 un romanzo fantascientifico del 1965 di Frank Herbert. Vincitore del premio Nebula e del premio Hugo, i massimi riconoscimenti della narrativa fantascientifica, \u00e8 il primo dei sei romanzi che formano la parte centrale e originaria del ciclo di Dune. A questi si sono aggiunte, dopo la scomparsa dell'autore, altre serie ambientate nell'universo di Dune, scritte dal figlio Brian Herbert.\nOriginariamente pubblicato in due parti tra il 1963 e il 1965 sulla rivista \"Analog\" (ex \"Astounding Magazine\"), rispettivamente con i titoli di \"Dune World\" e \"The Prophet of Dune\", quindi apparso per la prima volta in volume nello stesso anno 1965 col suo titolo definitivo, il romanzo di Herbert \u00e8 la storia della sfida a sfondo ecologico tra la dinastia Atreides e quella Harkonnen per il controllo del pianeta Arrakis, una landa desertica, unico luogo di produzione, raccolta e raffinazione del \"Melange\" (o \"Spezia\"), una preziosissima sostanza fondamentale per la struttura della societ\u00e0 galattica per motivi che vengono descritti nel romanzo stesso e approfonditi nei libri successivi.\n\"Dune\" \u00e8 il romanzo che detiene il record di vendite nell'ambito del genere fantascientifico, con 12 milioni di copie.\n\"Dune\", e in generale l'intera serie di Herbert, hanno influenzato profondamente l'immaginario fantascientifico, a partire da \"Guerre stellari\". Per molti anni si \u00e8 ipotizzata una produzione cinematografica per \"Dune\" (vedi Jodorowsky a met\u00e0 degli anni '70), fino a che, con l'ingresso sempre pi\u00f9 importante degli effetti speciali nel cinema statunitense, nel 1984 \u00e8 stato infine prodotto un kolossal, \"Dune\", diretto da David Lynch, che ha cercato di condensare in 137 minuti l'intera vicenda del primo romanzo. A seguito del film \u00e8 stata prodotta una serie di videogiochi, mentre nel 2000 \u00e8 stata realizzata una miniserie televisiva, \"Dune - Il destino dell'universo\", che si proponeva di mantenersi pi\u00f9 aderente ai dettagli del romanzo rispetto al film, e che ha avuto un seguito nel 2002. Nel 2021 il regista Denis Villeneuve ha diretto \"Dune\", basato sulla prima met\u00e0 del romanzo.\nTrama.\nIl duca Leto Atreides, detto \"il Giusto\", \u00e8 un uomo di grande carisma che incarna i migliori ideali dell'omonima casa Atreides, ossia giustizia e fedelt\u00e0 ai propri subordinati. Grazie a queste qualit\u00e0, il duca riscuote grande popolarit\u00e0 fra le altre case nobiliari che formano il Landsraad, il consiglio che affianca l'imperatore nel governo. Inoltre, il duca, con l'aiuto dei suoi abili aiutanti Duncan Idaho, Gurney Halleck e il mentat Thufir Hawat, ha addestrato una forza combattente capace di competere in abilit\u00e0 con i temuti Sardaukar imperiali, per quanto numericamente molto pi\u00f9 piccola.\nPer queste ragioni, l'imperatore Shaddam IV, della casa Corrino, comincia a considerare il duca una minaccia al suo trono e decide che la casa Atreides deve essere distrutta. Non potendo ricorrere ad un attacco diretto, che scatenerebbe una rivolta di tutte le altre case, Shaddam decide di sfruttare una faida secolare fra gli Atreides e gli Harkonnen come copertura, con l'assistenza dell'astuto e crudele Barone Vladimir Harkonnen, capo dell'omonima casa.\nLo scenario per la trappola \u00e8 fornito dal pianeta Arrakis, detto \"Dune\" (da qui il titolo del libro). Arrakis \u00e8 un pianeta ostile coperto da un unico immenso deserto, con una scarsa popolazione nativa, i \"Fremen\", degli umani costretti a vivere di stenti aiutati solo dalle loro tute distillanti risparmiando ogni goccia d'acqua nei pochi rifugi protetti (i \"sietch\"). La superficie, priva di significativi rilievi e di mari, \u00e8 frequentemente spazzata dalle tempeste di Coriolis, micidiali uragani con venti anche di ottocento chilometri orari saturi di sabbia abrasiva. Nel deserto, inoltre, scorrazzano i vermi delle sabbie, gigantesche creature lunghe centinaia di metri, invulnerabili a quasi ogni arma umana e dotati di migliaia di denti cristallini capaci di ridurre in briciole qualsiasi materiale. Si vocifera, inoltre, che vi siano anche esemplari lunghi chilometri, tra cui persino il cosiddetto Verme Imperatore.\nMa nonostante la sua inospitalit\u00e0, Arrakis \u00e8 il pianeta pi\u00f9 importante della galassia in quanto \u00e8 l'unica fonte della pi\u00f9 preziosa merce dell'impero: la spezia (alias \"Melange\"), una sostanza psichedelica cristallina capace di donare la facolt\u00e0 di prevedere il futuro, oltre a dischiudere le potenzialit\u00e0 latenti della mente umana e allungare la vita. In particolare, la Spezia \u00e8 essenziale per permettere ai navigatori della Gilda spaziale il pilotaggio delle grandi astronavi che assicurano il commercio e la comunicazione fra i mondi dell'impero delle quali la Gilda stessa detiene il monopolio, motivo per cui sulla spezia si basa tutta l'economia della galassia. La sostanza \u00e8 altres\u00ec necessaria ai mentat (computer umani, unica forma di calcolatori permessi dopo il Jihad Butleriano) e alla sorellanza delle Bene Gesserit, per potenziarne rispettivamente i poteri psichici e le capacit\u00e0 di prescienza. Per queste ragioni, vista l'importanza del pianeta, Arrakis non appartiene a nessuna casa nobiliare, neppure a quella imperiale, e viene invece assegnato in gestione a una delle Case Maggiori dall'imperatore, secondo criteri che riflettono i complessi equilibri di potere dell'universo di Dune e che coinvolgono anche altre potenti organizzazioni, come le stesse Bene Gesserit. La gestione di Arrakis rappresenta quindi una grande responsabilit\u00e0 per un casato, che deve garantire ad ogni costo una costante produzione di Spezia, ma \u00e8 anche l'opportunit\u00e0 per accumulare immense ricchezze.\nIl libro \u00e8 diviso in tre parti, e al termine della storia contiene sei appendici (Ecologia di Dune, La religione di Dune, Relazione sui motivi e propositi delle Bene Gesserit, Almanacco Al-Ashraf, Terminologia dell'Impero, Carta di Dune), volte a meglio spiegare il contesto e gli antefatti della vicenda.\nPrima parte - Il pianeta delle dune.\nDa molti anni, Arrakis \u00e8 affidato al controllo degli Harkonnen, capitanati dal Barone Vladimir, che governano la popolazione con pugno di ferro, sfruttandola al limite della schiavit\u00f9. L'imperatore Shaddam, in complicit\u00e0 con lo stesso Barone Vladimir, annuncia il passaggio della gestione alla famiglia Atreides, che deve quindi trasferirsi in massa dal pianeta natale Caladan. La decisione ha una motivazione militare (ovvero allontanare gli Atreides dalla loro base di potere e costringerli a combattere su un terreno estraneo) ed un duplice scopo politico (ossia preparare la giustificazione per il successivo attacco Harkonnen e sviare i sospetti dall'imperatore). Pur consapevole della trappola che si sta organizzando contro di lui, Leto decide di obbedire onde non inimicarsi l'intero Landsraad (l'assemblea di tutti i nobili dell'impero) e pensando di aver tempo per riuscire a predisporre le difese necessarie, sperando pure di poter portare dalla propria parte i nativi Fremen del pianeta, un popolo duro e temprato dalle avversit\u00e0 del pianeta, perfettamente adattato alla vita nel deserto e diffidente verso gli estranei ai quali si mescolano raramente. A causa della loro esistenza segregata, le genti provenienti da altri mondi considerano i Fremen un popolo primitivo, soprattutto gli Harkonnen, che li hanno sempre trattati come animali da cacciare fino allo sterminio, cosa questa che ha generato nei Fremen un profondo odio nei loro confronti. Al contrario, il duca Leto e i suoi collaboratori sono al corrente di come i Fremen possiedano invece una cultura sofisticata e una tecnologia avanzata, esemplificata dalle famose tute distillanti che permettono agli umani di sopravvivere nel deserto per giorni senz'altra acqua che quella contenuta nel proprio corpo. Essi, inoltre, sono stati i primi a notare l'analogia fra l'asprezza delle condizioni ambientali di Arrakis e quelle di Salusa Secundus, il pianeta prigione dell'Imperatore dove vengono addestrati i terribili guerrieri Sardaukar, la sua guardia personale, reputati a ragione i migliori soldati della galassia. Tale analogia ha fatto sorgere in Leto l'idea che i Fremen potrebbero essere trasformati in una forza militare capace di rivaleggiare e persino superare le imbattibili truppe scelte dell'imperatore. Confidando in questa opportunit\u00e0, il duca si trasferisce su Arrakis col suo popolo, i suoi collaboratori e la sua famiglia, composta dalla concubina Lady Jessica e dal loro figlio Paul.\nA complicare ulteriormente la trama degli intrighi politici si aggiungono le particolari circostanze riguardanti la nascita del ragazzo che introducono nello scenario un ulteriore soggetto segretamente interessato alle vicende: Lady Jessica appartiene infatti alla sorellanza delle Bene Gesserit, un ordine millenario composto (per motivi fisiologici) da sole donne, il cui scopo ufficiale \u00e8 lo sviluppo del pieno potenziale della mente umana attraverso un rigido addestramento, che conferisce alle sue adepte straordinarie capacit\u00e0 di osservazione, ragionamento, memoria e manipolazione della mente. Inoltre, mediante la \"Voce\" (una particolare tonalit\u00e0 e cadenza dei suoni emessi), le sorelle Bene Gesserit possono controllare e manipolare la mente altrui; attraverso la psicologia possono controllare le proprie funzioni biologiche e perfino, nel caso delle Reverende Madri, avere accesso completo alle memorie genetiche di tutte le proprie antenate femmine. L'ordine del Bene Gesserit si \u00e8 dato il compito di conservare determinate \"linee genetiche\" tramite gli accoppiamenti (anche ai limiti degli incesti) al fine di selezionare determinati individui scelti geneticamente ad esclusivi scopi di eugenetica; il fine ultimo dell'ordine (motivo per cui gli accoppiamenti programmati, con le successive nascite, sono stati tenuti segreti per secoli), \u00e8 di ottenere lo \"Kwisatz Haderach\", un individuo di sesso maschile che per\u00f2 avr\u00e0 pi\u00f9 potere di una Reverenda Madre e avr\u00e0 accesso a tutte le memorie dei suoi antenati (non solo femminili, ma anche maschili). Per queste ragioni, alle scuole Bene Gesserit vengono affidate le figlie della pi\u00f9 alta societ\u00e0 imperiale, e le adepte stesse sono spesso scelte come compagne dalla nobilt\u00e0. Al programma di accoppiamenti partecipano le stesse adepte Bene Gesserit, e in special modo quelle che sono entrate a far parte delle Case Maggiori. Lady Jessica (che scoprir\u00e0 di essere figlia naturale del barone Vladimir Harkonnen, notoriamente omosessuale) faceva parte di un passo cruciale di tale programma in quanto avrebbe dovuto dare al duca Leto una figlia femmina. In seguito la ragazza avrebbe dato la sua mano a Feyd-Rautha Harkonnen, erede del barone Vladimir, ponendo fine alla faida prima che essa distruggesse una o entrambe le famiglie, il che farebbe perdere alla sorellanza due preziose linee genetiche. Jessica per\u00f2 disobbed\u00ec agli ordini per amore del duca, che desiderava un erede, e, data la capacit\u00e0 di controllo delle sue funzioni biologiche, concep\u00ec un figlio maschio, Paul. Questi \u00e8 la figura centrale dell'opera, un adolescente di grandi capacit\u00e0, addestrato dalla madre nelle tecniche Bene Gesserit e dagli uomini di suo padre, tra cui Gurney Halleck e Duncan Idaho nelle pi\u00f9 sofisticate tecniche militari.\nGiunti su Arrakis, gli Atreides si trovano di fronte al difficile compito di assumere il controllo del pianeta e rimettere in moto la produzione di spezia, tentando nel contempo di riorganizzare le proprie forze in vista dell'attacco che sanno inevitabile. Essenziale a questo scopo \u00e8 guadagnare il pi\u00f9 presto possibile la fiducia e l'aiuto dei Fremen, cosa che il duca inizia ad ottenere grazie al suo carisma e alle sue qualit\u00e0 umane. Ad aiutarli nella transizione c'\u00e8 Liet-Kynes, planetologo imperiale e \"Arbitro del Cambio\", titolo di colui che, in rappresentanza dell'imperatore, verifica che il passaggio di consegne fra due Case maggiori avvenga secondo le regole. Viene fuori che Kynes \u00e8 un capo Fremen, e, mentre collabora con gli Atreides, cerca di valutare se i nuovi padroni possano rappresentare un'opportunit\u00e0 oppure una minaccia per il suo popolo. Qui si apre una nuova parentesi: secoli prima, la Missionaria Protectiva, un'agenzia segreta del Bene Gesserit volta a creare mitologie e misteri fra le popolazioni della galassia, ha diffuso su Arrakis il mito della prossima venuta del salvatore che li avrebbe liberati dagli Harkonnen, chiamato Muad'ib (nome che in lingua Fremen vuol dire \"topo del deserto\", anche soprannominato Mahadi). La popolazione Fremen si accorger\u00e0 ben presto che Paul potrebbe essere il tanto atteso salvatore, in quanto moltissime delle sue azioni e delle cose che dice si rispecchiano nelle leggende che da secoli essi si tramandano (secondo le profezie, infatti, il Mahadi, \"Colui che ci guider\u00e0 al paradiso\", sarebbe giunto da un altro mondo, e sarebbe stato figlio di una Bene Gesserit). Non passer\u00e0 quindi molto tempo perch\u00e9 i Fremen si riferiranno a Paul definendolo il Lisan Al-Gaib, \"La voce dal mondo esterno\", altro nome per il loro messia.\nSfortunatamente, mentre Leto e i suoi sono impegnati alla scoperta dei tanti misteri e peculiarit\u00e0 di Dune, l'attacco Harkonnen giunge prima del previsto e, oltre a essere ben organizzato, si rivela assai pi\u00f9 massiccio di qualsiasi stima, con ben dieci legioni di soldati Harkonnen alle quali si mescolano, travestiti, parecchi Sardaukar. Il piano del barone Vladimir comprende inoltre un fattore che gli Atreides non sono stati capaci di anticipare, ossia la presenza fra di loro di un traditore, trattasi del dottor Yueh, il medico personale del duca, un uomo insospettabile in quanto soggetto al \"condizionamento imperiale\" Suk, una forma di condizionamento mentale che impedisce al soggetto di arrecare qualsiasi danno ad un altro essere umano e reputato irreversibile e infrangibile, tanto che i medici Suk sono autorizzati a curare persino l'imperatore. Eppure, gli Harkonnen riescono nell'impresa di piegare Yueh al loro volere sfruttando come arma di ricatto sua moglie, da loro catturata anni prima (e, in verit\u00e0, uccisa senza che il medico ne sapesse niente), e la fama delle terribili atrocit\u00e0 cui essi sottopongono i loro prigionieri. Al momento dell'attacco, Yueh disattiva lo scudo energetico che protegge il palazzo e narcotizza il duca Leto, Paul e Jessica. Privi di guida e di difesa, le truppe Atreides vengono decimate e gli Harkonnen riprendono il controllo del pianeta. Il duca e la sua famiglia vengono catturati, cos\u00ec come Thufir Hawat. Gurney Halleck riesce a fuggire con un piccolo gruppo di soldati e trova rifugio presso i contrabbandieri di spezia che da sempre vivono ai margini della societ\u00e0 di Dune (e che il duca Leto aveva deciso di lasciare in pace per usarli come via di fuga proprio in previsione di una situazione del genere), mentre Duncan Idaho, al momento dell'attacco, si trova invece presso una comunit\u00e0 Fremen, avendo guadagnato il rispetto del suo capo, ed \u00e8 impegnato a convincere questo popolo a schierarsi apertamente con gli Atreides. Vittorioso, il barone Harkonnen \"ricompensa\" Yueh rivelandogli di avere ucciso la moglie gi\u00e0 da tempo e facendolo uccidere dal suo consigliere Piter de Vries, un mentat deviato particolarmente sadico e vero autore del piano per la distruzione degli Atreides. Yueh aveva per\u00f2 a sua volta preparato una trappola per il barone: dopo aver neutralizzato Leto con un farmaco paralizzante, aveva impiantato in un suo dente una capsula di gas velenoso. Quando il barone, ucciso Yueh, si avvicina a Leto per rinfacciargli la sua vittoria, questi rompe la capsula liberando il gas, ma sbaglia i tempi e nel suo sacrificio riesce ad uccidere soltanto Piter de Vries ed alcuni soldati, mentre il Barone si salva.\nQuanto a Paul e Jessica, il barone medita di ucciderli per eliminare una volta per tutte i rivali Atreides, ma ci\u00f2 andrebbe contro i desideri dell'Imperatore, che non ha mai desiderato l'estinzione della famiglia (l'imperatore \u00e8 lontanamente imparentato con la famiglia Atreides), ma soltanto il ridimensionamento del loro potere. Visto l'uso diffuso nell'impero di \"veridiche\" (adepte Bene Gesserit particolarmente addestrate nell'arte di percepire se una persona stia mentendo), il barone ha bisogno di poter affermare di fronte all'Imperatore con assoluta sincerit\u00e0 di non essere stato responsabile (almeno direttamente) delle loro morti, perci\u00f2 ordina che vengano portati nel deserto e lasciati a morire. Paul e Jessica riescono tuttavia ad uccidere le loro guardie e a fuggire, e sull'ornitottero che li ha portati nel deserto trovano un pacco lasciato per loro da Yueh, contenente un kit di sopravvivenza Fremen completo di tute distillanti, acqua, vari strumenti, una lettera di spiegazioni e l'anello ducale, che il dottore aveva messo in salvo per Paul. Sempre grazie ai preparativi di Yueh, i due vengono poi ritrovati da Duncan Idaho, che li nasconde in una base Fremen (sietch) dove vengono accolti da Liet Kynes.\nSeconda parte - Muad'dib.\nAlla base, Paul e Jessica scoprono ben presto il pi\u00f9 grande segreto del popolo: da anni, i Fremen sono impegnati in un processo di profonda trasformazione ecologica del loro pianeta, con l'obiettivo di rendere l'ambiente pi\u00f9 accogliente per gli umani. Tale progetto \u00e8 stato ispirato dal precedente planetologo imperiale, padre di Liet, e comporta un lento e laborioso processo fatto di piccoli interventi, come il consolidamento delle dune con vegetazione e la raccolta dell'umidit\u00e0 atmosferica mediante condensatori. Il lavoro coinvolge l'intera popolazione Fremen ed \u00e8 destinato a durare alcuni secoli, ma essi sono un popolo paziente. Paul propone a Liet un'alleanza con gli Atreides, di cui il ragazzo \u00e8 ora il duca, promettendo di aiutarli nella loro impresa accelerando il processo. Durante la discussione, per\u00f2, la base viene scoperta da forze Harkonnen alla ricerca dei fuggitivi: grazie al sacrificio di Duncan e Liet, Paul e Jessica riescono a fuggire a bordo di un ornitottero e fanno perdere le loro tracce gettandosi in una tempesta di Coriolis.\nDati certamente per morti, il barone Harkonnen si convince senza ombra di dubbio della definitiva vittoria e procede con i suoi intrighi, animato da un'ambizione che vorrebbe portare la famiglia Harkonnen addirittura al trono imperiale. Come primo passo, affida il governo di Arrakis al nipote Rabban ordinandogli di spremere da Arrakis tutto il profitto possibile, per ripagare la Casa dell'enorme prezzo pagato alla Gilda Spaziale per il trasporto delle truppe sul pianeta. In realt\u00e0, il Barone desidera che la popolazione prenda ad odiare Rabban per poterlo poi sostituire con Feyd-Rautha, suo erede designato. La crudelt\u00e0 del cugino permetter\u00e0 al secondo e ben pi\u00f9 promettente nipote di presentarsi alla gente di Arrakis come un salvatore, creandosi una base di consensi e potere su un pianeta tanto cruciale nella politica galattica e mettendolo in una buona posizione per un'ulteriore ascesa.\nIntanto, sopravvissuti alla tempesta, Paul e Jessica atterrano in un punto sconosciuto del pianeta. Costretti ad abbandonare il velivolo, rimasto ormai danneggiato, iniziano un difficile viaggio a piedi attraverso il deserto. Sotto la pressione delle avversit\u00e0 e grazie all'esposizione alla spezia, cui \u00e8 sottoposto fin dal suo arrivo su Arrakis, alcuni dei poteri di Paul, che adesso ha gli occhi luccicanti d'azzurro, cominciano a risvegliarsi, ed alcune vaghe visioni di possibili futuri si fanno strada nella sua mente. Grazie a ci\u00f2, Paul vede una possibile via per la restaurazione degli Atreides e la rivincita sui suoi nemici, a patto che riesca a sopravvivere al deserto ed a prendere contatto con i Fremen. Insieme a queste, per\u00f2, egli vede altre e pi\u00f9 inquietanti possibilit\u00e0: immagini di eserciti fanatici inneggianti il suo nome, sguinzagliati per la galassia in un \"jih\u0101d\" che travolge un numero incalcolabile di vite.\nDopo un lungo cammino, Paul e Jessica incontrano una truppa di Fremen. Jessica ne disarma il capo Stilgar a mani nude grazie al suo addestramento Bene Gesserit; Stilgar, impressionato da questa tecnica, offre loro accoglienza presso il suo \"sietch\", dove Paul incontra per la prima volta Chani, una ragazza Fremen che egli da tempo vedeva in alcuni sogni ricorrenti in una prima, limitata manifestazione dei suoi poteri di preveggenza.\nDurante una sosta, Jessica e Stilgar hanno modo di discutere sulla situazione e sui loro rapporti; presso i Fremen il capo \u00e8 per definizione il guerriero pi\u00f9 forte, e sconfiggere il capo \u00e8 il tipico modo per prendere il suo posto. Avendo dimostrato di essere pi\u00f9 forte, Jessica potrebbe rappresentare una minaccia per la sua autorit\u00e0, perci\u00f2, essendo una Bene Gesserit, Stilgar le propone di diventare la loro Sayyadina, una sacerdotessa Fremen, in modo che lei possa detenere un'autorit\u00e0 paragonabile a quella di Stilgar, ma senza conflitti. Inoltre la Reverenda Madre dei Fremen sta invecchiando e sarebbe un segno del destino se la madre del Lisan Al-Gaib giungesse giusto in tempo per prenderne il posto.\nPrima di ripartire, uno dei Fremen, Jamis, offesosi per essere stato disarmato da Paul durante quel primo incontro, lo sfida a duello all'ultimo sangue col pretesto di verificare se egli sia davvero il Lisan Al-Gaib della profezia. Un confronto tra un combattente veterano e un ragazzo di quindici anni pu\u00f2 sembrare impari, ma Paul ha dalla sua parte anni di addestramento da parte di due dei migliori spadaccini della galassia, Duncan Idaho e Gurney Halleck, e, per quanto riluttante ad uccidere, alla fine ha la meglio sul suo avversario, creandosi una fama nella trib\u00f9. Ancora scosso dalla sua prima uccisione, Paul \u00e8 costretto a partecipare a una toccante cerimonia funebre, dove prende pienamente coscienza delle conseguenze delle sue azioni e ha il suo primo vero assaggio dell'asprezza della vita dei Fremen. Al culmine della cerimonia, il ragazzo non riesce a trattenere le lacrime, cosa che genera grande impressione fra i Fremen che, per risparmiare acqua, piangono assai raramente fin dalla pi\u00f9 tenera et\u00e0. L'atto di \"donare l'acqua ai morti\" assume per il gruppo un forte valore sacro che rafforza la convinzione di aver trovato in lui il messia. Paul viene quindi accettato definitivamente nella trib\u00f9 col nome segreto di Usul, la base del pilastro, e il nome pubblico di Paul Muad'Dib, dal nome di un piccolo topo canguro del deserto di Dune.\nGiunti a Sietch Tabr, la comunit\u00e0 di provenienza della truppa, Paul, secondo le usanze Fremen, diviene capo della casa di Jamis, e assume responsabilit\u00e0 per la moglie Harah e i due figli, e viene a sapere che Liet Kynes \u00e8 morto in un incidente palesemente organizzato dagli Harkonnen, e che Chani era sua figlia. Jessica riceve l'investitura ufficiale a Sayaddina e viene rapidamente convocata la Reverenda Madre per la cerimonia di successione. Jessica scopre per\u00f2 che anche la cerimonia fremen, come quella delle Bene Gesserit, comporta il rito dell'Agonia della Spezia, cio\u00e8 l'assunzione di essenza di spezia, un liquido prodotto dai giovani vermi delle sabbie quando vengono avvelenati con l'acqua. L'alta tossicit\u00e0 del liquido rende la prova immane per gli uomini, e la candidata pu\u00f2 superarla solo padroneggiando le tecniche di controllo della mente sul corpo al punto da metabolizzare il veleno riducendolo a una forma innocua. L'intensit\u00e0 dell'esperienza causa nella candidata il risveglio delle memorie ancestrali delle sue antenate femmine, che da quel momento diventano disponibili a livello cosciente aggiungendosi alle profonde doti intellettive di una Reverenda Madre. Durante la trance della prova, una Reverenda Madre pi\u00f9 anziana e prossima alla morte pu\u00f2 inoltre passare la sua memoria a quella nuova, in modo da conservare le esperienze e le conoscenze accumulate in una lunga vita. Jessica possiede certamente il livello di addestramento necessario ad affrontare la prova e assumere il massimo rango delle Bene Gesserit e normalmente non esiterebbe, ma in questo momento lei \u00e8 incinta da alcune settimane della figlia del duca Leto e l'agonia della spezia pu\u00f2 rivelarsi estremamente pericolosa per il feto, non tanto per un potenziale aborto, quanto per il fatto che il processo di risveglio delle memorie precedenti coinvolgerebbe anche la bambina, che diventerebbe cosciente di s\u00e9 pur essendo ancora solo un embrione di poche settimane; questo la renderebbe una \"prenata\", nata gi\u00e0 con facolt\u00e0 mentali adulte, e neanche la prima nella storia: le cronache Bene Gesserit riportano infatti vari casi del genere, ma in tutti i casi, il piccolo, non avendo la forza di tenere a bada le personalit\u00e0 degli antenati, finisce per esserne sopraffatto e \"posseduto\" da un antenato particolarmente forte e malvagio, creando un'\"abominazione\"/\"abominio\". Nonostante il pericolo, tuttavia, Jessica non pu\u00f2 sottrarsi alla prova, perch\u00e9 le circostanze non consentono rimandi, e di conseguenza la bambina subisce il trauma dell'agonia della spezia.\nTerza parte - Il profeta.\nGli anni passano. Paul Muad'dib si adatta alla vita del deserto e diviene una figura rispettata presso i Fremen per il suo talento militare. Chani diventa la sua compagna (come concubina), e insieme hanno il piccolo Leto. Jessica nel frattempo mette al mondo la sua bambina, cui danno il nome di Alia, che, come previsto, mostra fin dalla pi\u00f9 tenera et\u00e0 la caratteristica di prenata, inquietando la gente del sietch con discorsi e atteggiamenti da adulta. Paul e la madre addestrano alle tecniche di combattimento Bene Gesserit i membri del Sietch Tabr e molti altri giovani che cercano in Paul una guida spirituale; questi uomini diventeranno poi i \"Fedaykin\", una truppa scelta di guerrieri fanaticamente devoti a Muad'dib, ancora in lotta con le sue visioni per liberarsi dal destino di \"jihad\" e morte che scorge nelle sue visioni.\nPer poter essere totalmente accettato dal suo nuovo popolo, Paul deve tuttavia sottoporsi al rito di passaggio con cui i giovani Fremen diventano adulti: imparare a cavalcare il verme delle sabbie. Mentre tutti trovano i vermi estremamente pericolosi e li evitano ad ogni costo, i Fremen hanno segretamente sviluppato una tecnica che consente loro di usare queste creature come mezzo di trasporto. I Fremen considerano i vermi manifestazioni del dio Shai'hulud, ed hanno rivestito di una valenza sacra l'atto di cavalcare il verme. Paul riesce nell'impresa, cavalcando un verme gigantesco lungo pi\u00f9 di tre chilometri, e diventando quindi un Fremen a tutti gli effetti. Durante il viaggio di ritorno, lui e i suoi Fedaykin si imbattono in un gruppo di contrabbandieri in cerca di spezia e, con una trappola, riescono a catturarli. Alla loro guida, Paul ritrova Gurney Halleck, che non aveva voluto abbandonare il pianeta dopo la sconfitta subita anni prima. Gurney riafferma la sua fedelt\u00e0 a Paul e si unisce a lui insieme ai suoi uomini, ma lo avverte che fra di essi ci sono alcuni nuovi che secondo lui potrebbero essere spie. Durante una sosta, i suoi sospetti trovano conferma quando quegli uomini si rivelano spie Sardaukar e assalgono i Fremen, ma tutti i Sardaukar vengono uccisi nello scontro, tranne il loro comandante che Paul decide di liberare perch\u00e9 riveli all'imperatore che Paul Atreides \u00e8 ancora vivo.\nAl ritorno a casa, Paul deve affrontare un altro problema: tutti ora si aspettano che sfidi l'amico Stilgar a duello mortale per il comando di Sietch Tabr, secondo la tradizione. Stilgar non intende sottrarsi a questo scontro, e lo accetta come inevitabile pur sapendo che gli coster\u00e0 la vita. Ma Paul usa l'autorit\u00e0 di cui gode per rompere la tradizione e si proclama duca di Arrakis, assumendo il potere senza uccidere l'amico, che anzi riconferma capo del sietch e suo braccio destro. Acclamato da tutti i Fremen, decide quindi di incrementare le ostilit\u00e0 con gli Harkonnen, passando da una guerriglia passiva in incognito ad un'attiva guerriglia. Il barone Vladimir, intanto, ha deciso che i tempi sono maturi per portare Rabban alla rovina per potergli sostituire Feyd-Rautha, e richiede al nipote quote di produzione irraggiungibili, negandogli al contempo nuove truppe che dovrebbero aiutarlo a debellare eventuali ribellioni. Paul e i suoi Fremen ne approfittano per mettere in crisi gli Harkonnen, riuscendo ad interrompere quasi totalmente le esportazioni di spezia. Ci\u00f2 costringe l'imperatore Shaddam IV ad intervenire personalmente, decidendo di partire per Arrakis con il suo esercito Sardaukar e le truppe di leva di tutte le Case Maggiori, determinato a cancellare la minaccia Fremen-Atreides ad ogni costo.\nNonostante i suoi successi, Paul si sente per\u00f2 ancora frustrato dal fatto di non poter controllare i poteri di preveggenza e non riuscire ancora a vedere molte parti del futuro. Sentendosi intrappolato in un destino che continua a guidarlo verso la \"jihad\" delle sue visioni e che appare ineluttabile, decide dunque di intraprendere un pericoloso passo: assumere dell'essenza di spezia e sottoporsi alla cerimonia delle Reverende Madri, cosa a cui nessun uomo era mai riuscito a sopravvivere prima. Paul sopravvive, ma cade in un coma profondo quasi indistinguibile dalla morte e, non avendo detto a nessuno di ci\u00f2 che stava per fare, molti lo considerano davvero tale. Persino Jessica, dopo aver usato invano tutte le sue conoscenze per risvegliarlo, comincia a dubitare. Solo i Fedaykin rimangono convinti che si tratti di una trance religiosa volta a raccogliere le forze necessarie alle successive battaglie. Oramai disperata, Jessica fa tornare Chani dal deserto meridionale, dove buona parte della popolazione Fremen vive e lavora al sicuro dalla guerra. Chani capisce la causa dello stato di Paul e lo sveglia usando dell'altra essenza di spezia, stavolta modificata da Jessica con i suoi poteri di Reverenda madre. Paul riemerge cos\u00ec dal coma con rinnovati poteri di preveggenza e con la certezza di essere il Kwisatz Haderach, \"colui che pu\u00f2 essere in molti posti contemporaneamente\". Il potere di vedere il futuro per\u00f2 porta un terribile prezzo: la rassegnazione all'inevitabilit\u00e0 del futuro stesso, dove Paul diverr\u00e0 un dio e i suoi adoratori porteranno la guerra santa attraverso la galassia.\nMentre Paul era in coma, l'imperatore \u00e8 sbarcato su Arrakis con i Sardaukar e gli Harkonnen, fortificandosi nello spazioporto di Arrakeen, la capitale del pianeta, mentre le altre case Maggiori vengono tenute in orbita dalla Gilda, pronte ad intervenire. Ormai l'imperatore \u00e8 a conoscenza della vera identit\u00e0 di Muad'dib, perch\u00e9 poco prima del suo arrivo ha inviato una grossa unit\u00e0 di Sardaukar in uno dei rifugi Fremen nel profondo deserto. Tali rifugi contengono solo bambini, donne e vecchi Fremen, ma bastano comunque a dare filo da torcere agli aggressori, che riescono a malapena a sfuggire con tre prigionieri, fra i quali Alia.\nIl piano di battaglia di Muad'dib prevede di sfruttare l'arrivo di una tempesta di Coriolis su Arrakeen. Usando le testate atomiche tattiche della famiglia Atreides, i Fremen aprono una breccia nel Muro Scudo, la catena montuosa che circonda la citt\u00e0 e la protegge dal deserto. Attraverso la breccia, la tempesta penetra nel bacino in prossimit\u00e0 dello spazioporto e i venti saturi di sabbia ed elettricit\u00e0 statica mandano in corto circuito gli scudi energetici delle truppe imperiali. Irrompono quindi nella pianura decine di vermi carichi di Fremen, e i Sardaukar vengono sbaragliati. Nella confusione dell'attacco, Alia riesce a fuggire e uccide il barone Harkonnen. Purtroppo, il piccolo Leto, figlio di Paul e Chani, resta ucciso negli scontri. L'imperatore \u00e8 costretto alla resa, ma le forze di tutte le altre Case sono ancora in orbita pronte a calare sul pianeta. Paul allora minaccia la Gilda di distruggere l'ecosistema di Dune, e con essa ogni futura produzione di spezia, se le truppe non faranno ritorno ai propri pianeti. La Gilda obbedisce e volta le spalle all'Imperatore, e questi tenta inizialmente di salvarsi ordinando a Thufir Hawat di uccidere Paul a tradimento con un ago avvelenato, ma questi preferisce uccidere s\u00e9 stesso; l'Imperatore appoggia quindi la richiesta di Feyd-Rautha di risolvere l'antica faida fra Atreides e Harkonnen con un duello. Feyd-Rautha \u00e8 un combattente abile e senza scrupoli, ma Paul accetta e dopo un difficile combattimento riesce a sconfiggerlo. Solo allora, Shaddam IV, battuto e senza pi\u00f9 risorse, abdica e accetta il suo esilio su Salusa Secundus, pianeta madre originale della Casa Corrino. Paul sposa la figlia maggiore dell'ex-imperatore, Irulan, per rispettare le forme di fronte al consiglio delle Case Maggiori; si tratta per\u00f2 solo di un matrimonio di convenienza, poich\u00e9 il suo amore appartiene completamente a Chani.\nCos\u00ec, Paul Muad'dib diventa il nuovo imperatore della Galassia e trasferisce la capitale su Arrakis, mentre i Fremen stanno gi\u00e0 trasformando il suo nome in una nuova religione, pronti a diffonderla in tutto l'universo conosciuto.\nPersonaggi.\nFremen.\nI Fremen sono abitanti nativi di Arrakis, caratterizzati dagli occhi azzurri\nCitazioni.\nDi questo libro hanno detto:"}
{"id": "44750", "revid": "289247", "url": "https://it.wikipedia.org/wiki?curid=44750", "title": "Gran premio della giuria", "text": ""}
{"id": "44751", "revid": "289247", "url": "https://it.wikipedia.org/wiki?curid=44751", "title": "Gran Premio della giuria - Leone d'argento (Mostra del cinema di Venezia)", "text": ""}
{"id": "44752", "revid": "339392", "url": "https://it.wikipedia.org/wiki?curid=44752", "title": "Premio speciale per la regia", "text": ""}
{"id": "44756", "revid": "2225", "url": "https://it.wikipedia.org/wiki?curid=44756", "title": "Le giurie internazionali", "text": ""}
{"id": "44762", "revid": "1318658", "url": "https://it.wikipedia.org/wiki?curid=44762", "title": "Mayahuel", "text": "Secondo la mitologia azteca, Mayahuel era la donna della quale si innamor\u00f2 Ehecatl, il dio del vento. Lui fece dono dell'amore al genere umano, perch\u00e9 lei potesse poi ricambiarlo. Mayahuel and\u00f2 sposa a Xochipilli o a Patecatl (a seconda delle versioni). \u00c8 la madre dei Centzon Totochtin (\"i quattrocento conigli\").\n\u00c8 rappresentata con molti seni per nutrire i suoi tanti figli e al centro di un fusto di agave, la pianta di cui \u00e8 protettrice, insieme alla tipica bevanda mesoamericana ottenuta dalla sua fermentazione, l'octli (detta anche \"pulque\").\nMiti.\nEhecatl s'innamora di Mayahuel.\nIl dio Ehecatl, innamoratosi di Mayahuel diede al genere umano il dono di amare affinch\u00e9 fosse ricambiato.\nL'origine del Maguey.\nVersione originale.\nGli D\u00e9i mandarono Eh\u0113catl a cercare Tzitzimitl. Al posto di lei, Eh\u0113catl trov\u00f2 Mayahuel, la bellissima nipote di Tzitzimitl. Eh\u0113catl se ne era innamorato e le chiese se potevano andare insieme sulla terra, almeno per un po'. Dopo un po' di esitazione lei acconsent\u00ec e Eh\u0113catl la port\u00f2 sulla terra. Tzitzimitl, furiosa, chiam\u00f2 a s\u00e9 le Tzitzimime, sue compagne e insieme si misero a cercare Mayahuel. Eh\u0113catl e Mayahuel, preoccupati, si trasformarono in una pianta. Mayahuel era un ramo e Eh\u0113catl era l'altro. Ma Tzitzimitl trov\u00f2 l'albero. Le Tzitzimime spaccarono il ramo di Mayahuel e la uccisero, mentre Eh\u0113catl rimase l\u00ec. Quando le Tzitzimime se ne furono andate, Eh\u0113catl torn\u00f2 normale e si mise a cercare i resti del suo amore. Li trov\u00f2 e li seppell\u00ec. Per azione degli D\u00e8i i resti della povera D\u00e8a divennero il primo Agave. Cos\u00ec Mayahuel divenne la D\u00e8a dell'agave. Dall'agave si ricavarono fibre per i tessuti e la pulque.\nVersioni alternative.\nAlcune versioni vogliono che, dopo l'omicidio di Mayahuel ad opera di Tzitzimitl, Eh\u0113catl rimase l\u00ec impietrito dalla paura o dal dolore e divenne lui il Primo agave. Altre versioni ancora narrano di un matrimonio fra Eh\u0113catl e Mayahuel e/o che, dopo la morte di lei,Eh\u0113catl bevve la pulque e si ubriac\u00f2 ma si sent\u00ec meglio. C'\u00e8 un'ultima versione che narra che Eh\u0113catl uccise Tzitzimitl."}
{"id": "44767", "revid": "599013", "url": "https://it.wikipedia.org/wiki?curid=44767", "title": "Al", "text": ""}
{"id": "44769", "revid": "120353835", "url": "https://it.wikipedia.org/wiki?curid=44769", "title": "Tlaloc", "text": "Tlaloc (il nome deriva da \u00abTl\u0101lli-octli\u00bb, ovvero \u00abNettare della terra\u00bb; era anche chiamato \u00abNuhualpilli\u00bb, che potrebbe derivare da \u00abNahua-pilli\u00bb, ovvero \u00abPrincipe Nahua\u00bb) era, secondo la mitologia azteca, il dio della pioggia e della fertilit\u00e0.\nGli Aztechi avevano grande timore di lui e, per conquistare il suo favore, gli sacrificavano esseri umani. Gli Aztechi credevano che Tlaloc fosse il responsabile sia delle inondazioni che della siccit\u00e0 e che lui fosse stato creato da altri dei. Tlaloc si spos\u00f2 prima con Xochiquetzal, una delle divinit\u00e0 dei fiori, ma poi Tezcatlipoca la rap\u00ec. Tlaloc spos\u00f2 in seguito la dea Matlalcueitl, \"La Signora dalla Veste Azzurra\". Tlaloc viene comunemente dipinto come un essere blu con delle zanne. Nel mondo sotterraneo dove viveva si trovavano le persone uccise dai fulmini, per annegamento o per malattia. Insieme a Chalciuhtlicue, fu il padre di Tecciztecatl. Aveva una sorella maggiore di nome Huixtocihuatl. A lui venivano sacrificati bambini, che venivano annegati. Regnava sul terzo dei cinque mondi della mitologia azteca.\nAnche gli abitanti di Teotihuacan adoravano Tlaloc. Nel periodo pre-azteco, Tlaloc era venerato dalle civilt\u00e0 teotihuacan e tolteche della Mesoamerica. Altri popoli mesoamericani avevano divinit\u00e0 della pioggia simili, a volte con caratteristiche leggermente diverse, come Chac, il dio Maya della pioggia e Cocijo, dio della pioggia zapoteco."}
{"id": "44770", "revid": "125576583", "url": "https://it.wikipedia.org/wiki?curid=44770", "title": "Au", "text": ""}
{"id": "44819", "revid": "536103", "url": "https://it.wikipedia.org/wiki?curid=44819", "title": "NBA", "text": "La National Basketball Association, comunemente nota come NBA, \u00e8 la principale lega professionistica di pallacanestro degli Stati Uniti d'America e del Canada. \nVenne fondata a New York, il 6 giugno 1946 come Basketball Association of America (BAA). Il 3 agosto 1949 la lega adott\u00f2 il nome di National Basketball Association a seguito della sua fusione con la lega rivale National Basketball League. Il quartier generale della NBA si trovava, e si trova ancora oggi, nella Olympic Tower al 645 della Fifth Avenue a New York. La NBA Entertainment e gli studi della NBA TV sono ubicati invece a Secaucus, New Jersey. Il suo logo, icona nota in tutto il mondo, fu disegnato da Alan Siegel e rappresenta la silhouette di Jerry West mentre, in una posizione atletica, effettua una penetrazione. Il logo \u00e8 rimasto invariato dal 1971.\nLa nascita e la storia della NBA.\nAnni cinquanta: l'integrazione razziale e i 24 secondi.\nNegli Stati Uniti del secondo dopoguerra, in cui dominava incontrastata la segregazione razziale, la NBA si pose all'avanguardia del cambiamento quando, gi\u00e0 nel 1950, fece esordire i primi giocatori afroamericani: Chuck Cooper con i Boston Celtics, Nat \"Sweetwater\" Clifton con i New York Knicks, ed Earl Lloyd con i Washington Capitols.\nNella stagione 1947-48 il nippo-americano Wataru Misaka era stato il primo non caucasico a scendere in campo per la lega, sia pure per solo 3 partite, con i New York Knicks, ma fu solo con l'ingresso degli afroamericani che si infranse la barriera razziale; oltre mezzo secolo dopo, la NBA ha aperto la stagione 2014/15 con un record di 101 giocatori stranieri, provenienti da 37 paesi diversi, e con un'assoluta maggioranza di afroamericani tra gli statunitensi.\nNegli anni '50 i Minneapolis Lakers, capitanati dal centro George Mikan, vinsero cinque campionati e divennero la prima dinastia della lega.\nNel 1954, per velocizzare e rendere pi\u00f9 spettacolare il gioco, penalizzato da azioni di durata infinita e partite con punteggi bassissimi, fu introdotta la regola dei 24 secondi per tirare a canestro.Nel 1956 il centro Bill Russell arriv\u00f2 ai Boston Celtics, allenati da Red Auerbach e forte di giocatori del calibro di Bob Cousy, Tom Heinsohn e Sam Jones, ne divenne il leader, guidandoli a undici titoli in tredici stagioni.\nIl centro Wilt Chamberlain entr\u00f2 nella lega nel 1959, e ne fu la stella dominante per tutto il decennio successivo, segnando il record di punti (100, il 2 marzo 1962) e di rimbalzi (55) in una sola partita ancora imbattuto.\nQuella tra Russell e Chamberlain costitu\u00ec una delle pi\u00f9 grandi rivalit\u00e0 individuali nella storia dello sport professionistico americano e mondiale.\nAnni sessanta: la dinastia dei Celtics e la rivalit\u00e0 con la ABA.\nIn questo periodo la NBA continu\u00f2 a rafforzarsi con lo spostamento dei Minneapolis Lakers a Los Angeles, i Philadelphia Warriors a San Francisco, e i Syracuse Nationals a Filadelfia, come anche con l'aggiunta della prima \"expansion team\".\nNel 1967, la lega affront\u00f2 una nuova minaccia esterna con la formazione della American Basketball Association. Le due leghe entrarono in seria competizione. La NBA attir\u00f2 a s\u00e9 la pi\u00f9 importante star del college di quell'epoca, Kareem Abdul-Jabbar (precedentemente conosciuto come Lew Alcindor), che insieme a Oscar Robertson guid\u00f2 i Milwaukee Bucks al titolo nel suo secondo anno nella lega, e che pi\u00f9 tardi gioc\u00f2 con i Los Angeles Lakers vincendo altri cinque titoli NBA.\nComunque, il miglior realizzatore della NBA, Rick Barry and\u00f2 a giocare nell'ABA, come successe per altri quattro arbitri veterani - Norm Drucker, Earl Strom, John Vanak, e Joe Gushue.\nAnni settanta: l'accordo con la ABA ed espansione a 22 squadre.\nL'American Basketball Association continu\u00f2 a ingaggiare un numero di grandi talenti e star, incluso Julius Erving. La NBA si espanse molto durante questo periodo, con l'obiettivo di raggiungere i mercati delle grandi citt\u00e0. Dopo la stagione 1976, le due leghe raggiunsero un accordo che consisteva nel passaggio di quattro franchigie della ABA, i New York Nets (divenuti poi New Jersey Nets e in seguito i Brooklyn Nets), i Denver Nuggets, gli Indiana Pacers ed i San Antonio Spurs, alla NBA, portando il numero totale delle squadre nella lega a quel tempo a 22.\nInoltre la lega introdusse l'innovativa regola della ABA della linea da tre punti, dal 1979. Quello stesso anno, i rookie Larry Bird e Magic Johnson arrivarono rispettivamente ai Boston Celtics e ai Los Angeles Lakers, che contribuirono ad un periodo di significativa crescita per la lega e per il gioco della pallacanestro stessa, senza tralasciare il nuovo crescente interesse per i fan nei confronti della NBA, negli Stati Uniti d'America e nel mondo. Bird guid\u00f2 i Celtics a tre titoli, mentre Johnson fu protagonista con i Lakers di cinque titoli.\nAnni ottanta: i Celtics, i Lakers, e l'arrivo di Michael Jordan.\nGli anni ottanta furono per la NBA un decennio di grande espansione anche oltre i confini degli Stati Uniti. I suoi giocatori simbolo, come Larry Bird, Magic Johnson, Julius Erving, Kareem Abdul-Jabbar sono conosciuti ormai in tutto il mondo.\nIn questi anni i Boston Celtics di Larry Bird e i Los Angeles Lakers di Magic Johnson, che vinsero complessivamente 8 titoli, diedero vita a una delle rivalit\u00e0 pi\u00f9 accese nella storia della NBA. \nMa un altro punto di svolta storico per la lega pu\u00f2 essere considerato il Draft NBA del 1984, quando vennero scelti giocatori che hanno fatto la storia come Hakeem Olajuwon, John Stockton, Charles Barkley e Michael Jordan scelto dai Chicago Bulls con la terza scelta assoluta, che dalla fine degli anni ottanta e in quasi tutti gli anni novanta rivoluzion\u00f2 il gioco e l'idea stessa di star sportiva, diventando uomo simbolo della lega fino ad essere considerato, ad oggi, il miglior giocatore di tutti i tempi per acclamazione.\nL'entrata nella lega dei Dallas Mavericks nel 1980, dei Miami Heat e degli Charlotte Hornets nel 1988, degli Orlando Magic e dei Minnesota Timberwolves nel 1989, port\u00f2 il numero delle squadre a 27.\nAnni novanta: globalizzazione.\nLa globalizzazione della lega aument\u00f2 negli anni novanta. Il del torneo olimpico di pallacanestro delle Olimpiadi di , la prima con giocatori professionisti NBA, includeva star del calibro di Michael Jordan, Charles Barkley, Larry Bird, e Magic Johnson.\nUn crescente numero di giocatori NBA inoltre iniziarono ad arrivare da altri paesi. Inizialmente, alcuni di questi giocatori, come per esempio l'MVP del 1994 Hakeem Olajuwon della Nigeria, prima giocarono nella NCAA per crescere cestisticamente.\nIl decennio inizia con il secondo trionfo consecutivo dei \"Bad Boys\", ovvero dei Detroit Pistons.\nDal 1991 al 1993 la lega sar\u00e0 dominata dai Chicago Bulls di Michael Jordan e Scottie Pippen.\nGrazie al ritiro di Jordan nel 1993 (torner\u00e0 nel 1995) gli Houston Rockets, guidati da Hakeem Olajuwon, vincono per due anni di fila il titolo, nel 1994 contro i Knicks di Pat Ewing e John Starks e nel 1995 contro la nuova franchigia degli Orlando Magic della nascente star Shaquille O'Neal.\nIl ritorno di MJ rid\u00e0 linfa ai Bulls che rivincono per tre anni di fila il titolo NBA (secondo three-peat nel giro di 8 anni). Questi titoli sono pi\u00f9 combattuti dei precedenti, in quanto i Bulls affrontano nel 1996 i Seattle SuperSonics e nei due anni successivi i potentissimi Utah Jazz di John Stockton e del \"postino\" Karl Malone.\nNel 1999, la stagione del lockout NBA, la spuntano i San Antonio Spurs guidati dalle \"twin towers\" David Robinson e Tim Duncan. Primo titolo della storia per i texani.\nNel 1995 il numero delle squadre arriv\u00f2 a 29: con l'espansione della NBA in Canada, nacquero i Toronto Raptors ed i Vancouver Grizzlies.\nNel 1996 la NBA cre\u00f2 una lega professionistica per donne, la Women's National Basketball Association.\nNel 1998, i proprietari NBA iniziarono un \"lockout\" che fin\u00ec dopo 192 giorni il 18 gennaio 1999. Come risultato di questo lockout la stagione 1998-1999 fu ridotta da 82 partite a 50.\nAnni 2000: 30 squadre.\nUn numero sempre crescente dei migliori giocatori internazionali continua oggi ad arrivare a giocare nella NBA come per esempio il Rookie of the Year del 2002 e l'MVP del Mondiale 2006 Pau Gasol della Spagna, la prima scelta del Draft NBA del 2002 Yao Ming della Cina, l'MVP del Mondiale 2002 di EuroBasket 2005 ed MVP della NBA nel 2007 Dirk Nowitzki della Germania, e l'MVP dei Giochi olimpici di Emanuel Gin\u00f3bili dell'Argentina.\nDal 2000 solo due squadre si sono distinte dalle altre dividendosi sei titoli fino al 2007: i Los Angeles Lakers di Kobe Bryant, campioni nel 2000, 2001, 2002, 2009 e 2010 e i San Antonio Spurs di Tim Duncan, nel 2003, 2005 e 2007.\nLa franchigia di Los Angeles inizia il nuovo millennio subito col titolo NBA, dopo aver battuto gli Indiana Pacers per 4-2 guidati da Shaquille O'Neal. L'anno successivo, i Lakers, si riconfermano battendo i Philadelphia 76ers di Allen Iverson per 4-1, e l'anno successivo completano il \"Three-peat\" contro i New Jersey Nets, guidati da Jason Kidd, per 4-0. Per tutt'e tre gli anni O'Neal \u00e8 stato eletto MVP delle Finals.\nGli anni successivi sono dominati dai San Antonio Spurs di Tim Duncan, Emanuel Gin\u00f3bili e Tony Parker, che vincono il titolo prima nel 2003 battendo i New Jersey Nets per 4-2, poi nel 2005 contro i Detroit Pistons e infine nel 2007 contro i Cleveland Cavaliers di un giovane LeBron James battuti per 4-0. Nel mezzo, nel 2003-2004 trionfano i Detroit Pistons di Richard Hamilton contro i Lakers che vantavano in squadra, oltre a Kobe e Shaq, Gary Payton e Karl Malone mentre la stagione 2005-2006 vede trionfare i Miami Heat di Dwyane Wade e Shaquille O'Neal sui Dallas Mavericks guidati da Nowitzki. Nel 2007 Tony Parker diventa il primo non americano a vincere il titolo di MVP delle Finals.\nAd oggi la NBA \u00e8 trasmessa in 212 nazioni in 42 lingue. Nel 2001 fu creata una lega minore, la National Basketball Development League, oggi chiamata NBA Development League o National Gatorade League per ragioni di sponsor (G-League), atta a far crescere giocatori.Nel 2004 la NBA raggiunge il numero di 30 franchigie, con la nascita dei Charlotte Bobcats, e continua a evolvere come una delle pi\u00f9 importanti e meglio organizzate leghe sportive professionistiche del mondo.\nNel 2006 avviene un fatto molto importante per il basket europeo. La prima scelta assoluta del draft NBA del 2006 \u00e8 infatti Andrea Bargnani, cestista italiano scelto dai Toronto Raptors. Bargnani \u00e8 stato il primo giocatore europeo scelto con il n\u00ba 1 al draft.\nNel 2007 i Boston Celtics, con vari scambi ingaggiano la guardia Ray Allen e l'ala forte Kevin Garnett che si uniscono al gi\u00e0 presente Paul Pierce per formare i nuovi \"Big Three\" con i quali i Celtics si riportano in vetta alla lega vincendo il titolo del 2008 contro i rivali di sempre i Los Angeles Lakers che durante la stagione regolare, in uno scambio con i Memphis Grizzlies, ottengono lo spagnolo Pau Gasol.\nPer le stagioni 2009 e 2010 il titolo \u00e8 questione dei Lakers che, guidati dall'MVP delle finali Kobe Bryant, vincono prima contro gli Orlando Magic di Dwight Howard e nel 2010 in rivincita contro i Celtics.\nDal 2010.\nNell'estate del 2010, soprannominata \"l'estate dei free agent\" avviene la tanto attesa \"decision\". Il free agent pi\u00f9 ambito, LeBron James, in diretta sull'emittente ESPN, dichiara che per la stagione 2010-2011 si unir\u00e0 ai Miami Heat raggiungendo Dwyane Wade insieme a Chris Bosh, che lascia i Toronto Raptors nelle \"mani\" di Andrea Bargnani.\nLa stagione per gli Heat fatica a decollare e protagonisti sono i Chicago Bulls con la loro stella Derrick Rose che verr\u00e0 nominato, a fine stagione, MVP della stagione regolare (il pi\u00f9 giovane di sempre a vincere l\u2019MVP).\nComunque gli Heat raggiungono le NBA Finals contro i sorprendenti Dallas Mavericks forti dall'aver eliminato i campioni in carica, i Los Angeles Lakers.\nNella rivincita delle Finals del 2006 (vinte dagli Heat) sono i Mavericks a spuntarla, vincendo cos\u00ec il loro primo titolo NBA.\nNel luglio 2011 scatta il secondo \"lockout\" della storia della NBA, poich\u00e9 la lega e l'associazione dei giocatori non hanno trovato l'accordo sul rinnovo del contratto collettivo, volto al risparmio cos\u00ec come richiesto dai 30 proprietari. Durante questo periodo molti giocatori NBA, soprattutto europei, decidono di lasciare l'America per tornare a giocare nel vecchio continente, specialmente nel campionato turco. Deron Williams, giocatore dei New Jersey Nets, decide di giocare in Turchia con il Be\u015fikta\u015f finch\u00e9 il lockout non avr\u00e0 termine; Danilo Gallinari torna invece alla sua ex-squadra in Italia, l'Olimpia Milano, con la stessa formula. Anche altri giocatori di primissimo piano quali Dwyane Wade, Dirk Nowitzki, Kobe Bryant e Kevin Garnett hanno pi\u00f9 volte dichiarato di avere l'intenzione di giocare in Europa se la stagione non si dovesse svolgere regolarmente. La stagione 2011-2012 ha poi preso il via il 25 dicembre con un numero ridotto di partite da disputare. Tuttavia per recuperare alcune delle giornate perse \u00e8 stato introdotto il meccanismo del back-to-back-to-back che prevede che le squadre possano giocare consecutivamente anche per tre giorni di fila. LeBron James riesce a vincere per la terza volta il riconoscimento di MVP. Nei Playoffs 2012 gli Heat sconfiggono in finale gli Oklahoma City Thunder: dopo la vittoria dei Thunder in gara-1, gli Heat centrano 4 vittorie consecutive. Il titolo va cos\u00ec a Miami e LeBron James (eletto MVP delle finali) vince il suo primo campionato NBA.\nL'anno successivo gli Heat riescono a vincere 27 gare consecutive, diventando cos\u00ec la seconda franchigia con la serie positiva pi\u00f9 lunga della storia. La franchigia di Miami arriva prima in Regular season (66-16), e ai playoffs supera prima i Milwaukee Bucks (4-0), poi i Chicago Bulls orfani di Derrick Rose, e in finale di conference gli Indiana Pacers di Paul George e arriva alle finals contro i San Antonio Spurs. Questa per LeBron James \u00e8 la rivincita del titolo del 2007, quand'era ancora a Cleveland, quando i Cavs vennero sconfitti 4-0. Miami e San Antonio danno il via a una combattutissima serie che giunge sino a gara 7, dove LeBron James, autore di una grande prestazione (37 punti e 12 rimbalzi), riesce a regalare il terzo titolo NBA alla franchigia della Florida, il secondo consecutivo. James inoltre verr\u00e0 eletto MVP delle Finals.\nIl 2014 vede arrivare in testa alla regular season i San Antonio Spurs ad Ovest, con un record di 62 vittorie e 20 sconfitte, mentre ad Est gli Indiana Pacers riescono a conquistare il primo posto con il record di 56-26. Il premio di MVP viene assegnato a Kevin Durant che con gli Oklahoma City Thunder vince la Northwest Division. Nei playoffs non ci sono grandissime sorprese: ad Est i Pacers e i gli Heat riescono ad arrivare in finale di conference, e Miami riesce a vincere 4-2 nonostante gli avversari avessero il fattore campo; ad ovest invece arrivano in finale gli Oklahoma City Thunder e i San Antonio Spurs, che riescono a superare i Thunder di Durant 4-2. In finale arrivano cos\u00ec le stesse squadre dell'anno prima, ma questa volta i San Antonio Spurs vincono senza problemi una serie che dura solo 5 partite; l'MVP delle finali \u00e8 Kawhi Leonard.\nNel 2015 vincono il loro quarto titolo NBA i Golden State Warriors di Stephen Curry che sconfiggono i Cleveland Cavaliers di LeBron James in 6 partite. Da segnalare che in questa stagione i Los Angeles Lakers di Kobe Bryant registrano il peggior record nella storia della franchigia, ovvero 21 vittorie e 61 sconfitte.\nLa finale 2016 vede in campo nuovamente i Golden State Warriors del neoeletto MVP Stephen Curry, che in questa stagione vanno ad infrangere il record di vittorie in regular season detenuto dai Chicago Bulls di Michael Jordan (72) siglando 73 vittorie a fronte di 9 sconfitte di cui solo due in casa, ed i Cleveland Cavaliers di LeBron James, con questi ultimi che si impongono in gara 7, diventando i nuovi detentori dell'anello dopo essere stati sotto 3-1 nella serie, un risultato precedentemente mai recuperato nella storia delle NBA Finals.\nDa segnalare i 60 punti di Kobe Bryant nella sua ultima partita in carriera e i ritiri di Tim Duncan e Kevin Garnett in estate, mentre Kevin Durant lascia gli Oklahoma City Thunder da free agent per unirsi ai Golden State Warriors.\nL'8 gennaio 2017, per la prima volta nella storia della lega, viene trasmessa in diretta streaming una partita di \"regular season\" (Sacramento-Golden State), limitatamente all'India (paese d'origine del proprietario dei Kings, Vivek Ranadive), in concomitanza con un evento dedicato alla cultura indiana.\nLa stagione 2018-2019 vede l'eclatante passaggio di Lebron James ai Los Angeles Lakers, ma per la squadra californiana sar\u00e0 un anno di ricostruzione e non si qualificher\u00e0 nemmeno ai play-off. Il titolo viene vinto un po' a sorpresa dai Toronto Raptors che, sconfiggendo Golden State in finale, diventa la prima squadra canadese nella storia ad aggiudicarsi l'anello.\nL'anno successivo, Kawhi Leonard, fresco di titolo con i Raptors, lascia i canadesi per approdare a Los Angeles sponda Clippers. I Lakers, a loro volta, firmano dai Pelicans il lungo Anthony Davis. Kevin Durant, invece, lascia i Warriors e la Western Conference per andare ai Brooklyn Nets, insieme a Kyrie Irving, che lascia i Boston Celtics dopo due stagioni deludenti. Gli Oklahoma City Thunder rivoluzionano la squadra: oltre alla partenza di Paul George che affianca Kawhi Leonard ai Clippers, anche la bandiera Russell Westbrook saluta, andando agli Houston Rockets dal vecchio compagno di squadra James Harden. I Thunder ricevono in cambio il playmaker Chris Paul, le scelte al primo giro del 2024 e 2026, e due pick swaps nel 2021 e nel 2025.\nLe squadre.\nLa \"National Basketball Association\" fu fondata nel 1946, ed era composta da 11 squadre. Successivamente, ci furono espansioni, riduzioni, e rilocazioni fino ad arrivare alle 30 squadre attuali (29 delle quali statunitensi e una canadese).\nLa lega attualmente divide le squadre in due \"conference\", ognuna delle quali ha tre \"division\", e ogni \"division\" ha cinque squadre. La corrente suddivisione \u00e8 stata introdotta dalla stagione 2004-05.\n\"Note:\"\nLe franchigie e il sistema sportivo nord-americano.\nIl sistema sportivo professionistico nord-americano \u00e8 organicamente diverso da quello europeo e in generale del resto del mondo: le varie leghe professionistiche d'estrazione statunitense (tra le quali la NBA) non rispondono direttamente ad alcuna federazione sportiva nazionale e non considerano i concetti di retrocessione in serie minori e di promozione in serie maggiori. \nLe squadre della NBA sono chiamate con il termine \"franchigie\" e hanno caratteristiche di estrema flessibilit\u00e0 per quanto concerne simbologia, colori e identit\u00e0 territoriale: esse infatti possono essere rilocate in altre citt\u00e0 a totale discrezione della lega e/o degli investitori, perlopi\u00f9 per motivazioni puramente commerciali. Se una squadra si sposta da una citt\u00e0 a un'altra porta con s\u00e9 tutta la sua storia: i titoli vinti, i numeri di maglia ritirati, il nome della franchigia e quant'altro. A meno che non si crei una nuova franchigia o qualcuna cessi l'attivit\u00e0 (volontariamente o per fallimento), le squadre concorrenti sono sempre le stesse stagione dopo stagione.\nL'assemblea deputata a prendere tutte le decisioni riguardanti la gestione della lega (ivi compresa l'eventuale espansione) \u00e8 il \"NBA Board of Governors\". Il trasferimento in altra sede di una franchigia gi\u00e0 esistente o l'istituzione di un \"expansion team\" (ossia una nuova franchigia) viene pianificato a tavolino, prendendo in considerazione parametri come la posizione della citt\u00e0, il numero di abitanti, la grandezza dell'impianto sportivo destinato a ospitare le gare interne (anche se solo progettato): il discrimine \u00e8 pertanto la stima del valore del mercato di quella citt\u00e0 e i benefici che una squadra potrebbe portare alla lega.\nUn esempio di \"expansion team\" della lega fu l'entrata dei Charlotte Bobcats nel 2004, che furono la 30\u00aa franchigia della NBA: la citt\u00e0 di Charlotte aveva gi\u00e0 avuto una squadra fino al 2002 (i Charlotte Hornets, poi spostati a New Orleans su richiesta della propriet\u00e0) e la lega si risolse a renderle una franchigia allorch\u00e9 venne a conoscenza di un progetto per la costruzione di una nuova moderna arena entro due anni, nonch\u00e9 tenendo conto della grande passione per la pallacanestro degli abitanti della Carolina del Nord.\nDa ultimo, come accade nella maggior parte delle leghe americane, \u00e8 bene sottolineare che la NBA adotta un ordine del fattore campo invertito rispetto ai criteri europei: nell'elencare le squadre che giocano una partita, il primo nome indica la squadra in trasferta, mentre il secondo la squadra in casa.\nOrganizzazione.\nIl campionato NBA si suddivide in tre fasi che portano all'assegnazione del titolo di campioni NBA: la \"regular season\", i \"playoff\", e le \"finali\".\nRegular season.\nLa regular season della NBA inizia nell'ultima settimana del mese di ottobre, dopo che le squadre hanno affrontato tra met\u00e0 settembre e met\u00e0 ottobre il training camp e la pre-season. Durante il training camp gli allenatori delle squadre possono valutare i rookie, preparare i giocatori alla rigorosa e lunga regular season, e scegliere la rosa dei 12 giocatori con cui iniziare a giocare, e i 3 giocatori da inserire nella lista degli inattivi. Inoltre le squadre hanno la possibilit\u00e0 di assegnare giocatori con meno di due anni di esperienza NBA alla propria squadra affiliata nella NBA G League. Concluso il training camp, le squadre sostengono 7 partite di esibizione contro altre squadre della lega. Concluse anche le partite di pre-season, inizia il campionato.\nOgnuna delle 30 squadre della NBA si affronta nell'arco della stagione:\nPer un totale, diviso tra partite in casa e trasferta, di 82 partite.\nA febbraio la lega celebra l'annuale NBA All-Star Game, evento che si sviluppa in un intero week-end (NBA All-Star Weekend). \u00c8 questo uno dei pi\u00f9 grandi eventi organizzati dalla lega durante la stagione regolare, ed \u00e8 anche un'occasione per concedere una pausa ai giocatori che non partecipano all'evento e rappresenta per le dirigenze delle squadre l'ultima opportunit\u00e0 di scambiare giocatori sul mercato, visto che la scadenza per le contrattazioni viene fissata in genere subito dopo la fine dell'All-Star Weekend.\nAlla met\u00e0 del mese di aprile la stagione regolare finisce e cominciano le votazioni per i riconoscimenti annuali a giocatori, allenatori e general manager. Ma dopo una settimana di riposo cominciano i Playoff NBA, che decreteranno i due contendenti al titolo NBA.\nPlayoff NBA.\nI playoff della NBA iniziano a cavallo tra i mesi di aprile e maggio, e vedono scontrarsi le prime 8 squadre di ogni conference (east/west coast). In base alla posizione in classifica, e quindi al bilancio di vittorie e sconfitte nella stagione regolare, le squadre con il miglior bottino rispetto alle avversarie hanno il privilegio di disputare le prime due partite della serie in casa, come anche le eventuali gara 5 e gara 7 che possono essere le gare chiave per chiudere una serie al meglio delle sette (quattro successi per vincere la serie). Dalla stagione 2006-2007, ai campioni di division e alla miglior seconda delle division, vengono assegnati i primi 4 posti in classifica nella conference e i restanti 4 sono stabiliti in base al numero di vittorie e di sconfitte a prescindere dalla posizione nelle division.\nAl primo \"round\" la 1\u00aa classificata di ogni conference affronta l'8\u00aa, la 2\u00aa la 7\u00aa, la 3\u00aa la 6\u00aa e la 4\u00aa la 5\u00aa; le vincenti delle serie accedono al secondo \"round\", fino ad arrivare alle NBA Conference Finals, che decretano i campioni delle rispettive \"conference\" e le due squadre che si vedranno opposte alle finali per il titolo.\nFinali NBA.\nLe finali NBA sono l'evento conclusivo della stagione NBA giocata. I campioni della Eastern Conference e della Western Conference si affrontano in una serie finale sempre al meglio delle sette partite. Nelle finali NBA la squadra che ha il miglior record disputer\u00e0 in casa le prime due gare, come anche le eventuali gara 5 e gara 7 decisive per vincere il titolo.\nAlla fine della serie finale la squadra vincente diventa campione NBA, e le viene assegnato il Larry O'Brien Championship Trophy, il trofeo NBA, e il miglior giocatore della serie finale conquista il premio di MVP (Most Valuable Player) delle \"Finals\", il \"Bill Russell Trophy\".\nAlbo d'oro del campionato NBA.\nIn grassetto la squadra diventata campione NBA.\nRegole di scelta e mercato dei giocatori.\nPer quanto riguarda le regolamentazioni sulla scelta dei giocatori entranti nella lega, gli stipendi, e il mercato dei giocatori, la NBA ha regole ferree.\nDraft NBA.\nIl sistema sportivo americano \u00e8 profondamente e radicalmente differente da ogni altro sistema sportivo del mondo. Questo poich\u00e9 la crescita e lo sviluppo degli atleti di qualsiasi disciplina sportiva, negli Stati Uniti, viene affidata alle cure delle scuole superiori (\"high school\"), e delle universit\u00e0 (\"college\"), e non ai settori giovanili delle squadre di categoria come avviene per esempio in Europa. Con questo sistema gli atleti una volta finita la scuola superiore o l'universit\u00e0 non hanno societ\u00e0 di riferimento, e quindi per entrare nelle pi\u00f9 prestigiose leghe professionistiche nord-americane devono iscriversi ai cosiddetti \"Draft\".\nLa NBA annualmente organizza nell'ultima settimana di giugno, subito dopo la conclusione delle Finali NBA, i Draft NBA, attraverso cui le squadre della lega possono scegliere i giocatori pi\u00f9 promettenti della pallacanestro statunitense e mondiale.\nAlcune settimane prima del Draft la NBA, attraverso la \"Draft Lottery\", stila la lista delle prime 14 squadre che avranno la precedenza nella scelta, e quindi la possibilit\u00e0 di accaparrarsi i migliori giocatori. Queste 14 squadre sono le escluse dai Playoff, e in base al record di vittorie e sconfitte, le peggiori squadre avranno maggiori probabilit\u00e0 nel sorteggio che sancisce l'ordine di scelta.\nIn questo modo le squadre che non brillano da tempo in campionato, possono avere l'opportunit\u00e0 di scegliere giocatori che potrebbero cambiare, in un'ottica di breve o lungo periodo, le sorti della franchigia.\nLe restanti 16 squadre vengono aggiunte, in base alla classifica finale, a conclusione delle NBA Finals.\nMercato NBA.\nIl mercato dei giocatori della NBA si apre a luglio, quando le squadre possono solo scambiare giocatori con altre squadre, senza per\u00f2 far firmare contratti ai cosiddetti \"free-agent\", giocatori che sono stati svincolati dalla propria squadra o il cui contratto \u00e8 scaduto, e sono quindi liberi di scegliere l'offerta che preferiscono.\nLa possibilit\u00e0 di ingaggiare free-agent scatta in genere verso l'11 luglio. Ci sono due tipologie di free-agent: \"restricted-free-agent\", che sono i giocatori che hanno ricevuto un'offerta dalla precedente squadra, e \"unrestricted-free-agent\", che sono invece liberi da ogni vincolo con la precedente squadra.\nIl mercato si chiude dopo la pausa per l'All-Star Game a febbraio; da quel momento i roster delle squadre devono rimanere immutati fino alla conclusione della stagione.\n\"Salary Cap\".\nIl \"Salary Cap\" (Tetto salariale) \u00e8 un sistema utilizzato negli USA per regolamentare il giro di denaro nelle leghe professionistiche sportive, che decreta qual \u00e8 l'ammontare di denaro totale che ogni franchigia pu\u00f2 pagare per gli stipendi dei propri giocatori.\nNonostante in apparenza possa sembrare un concetto banale e semplice, il Salary cap della NBA \u00e8 estremamente complesso e contiene numerose regole complementari. Ad esempio la regola della \"Luxury Tax\" sancisce che le squadre che superano il tetto salariale di una certa somma di denaro siano obbligate a pagare alla lega il corrispondente di questa somma, che verr\u00e0 poi distribuito dalla lega stessa alle squadre che non lo superano.\nNBA D-League: la lega di sviluppo.\nNel 2001, la NBA ha deciso di occuparsi di tutti quei giocatori che non riescono ad entrare attraverso la porta dei Draft, o che non trovano un posto nelle trenta franchigie del campionato, e di dar loro un'occasione per giocare a buon livello e di essere visti e seguiti dai dirigenti e manager delle franchigie NBA.\nCos\u00ec nel 2001 venne fondata la National Basketball Development League (NBDL), che dal 2005 in poi ha assunto il nome di NBA Development League (NBA D-League). Infatti ognuna delle ventisette squadre che vi fanno parte, sono affiliate ad una o a pi\u00f9 franchigie NBA, che possono mettere sotto contratto i giocatori che si sono messi in luce; in essa si sperimentano anche nuove regole di gioco.\nRecord.\nRecord di punti realizzati in carriera:\nRecord di punti realizzati in una singola partita:\nCodice di abbigliamento.\nIl 17 ottobre 2005 David Stern, commissario NBA, approv\u00f2 un codice di abbigliamento obbligatorio per tutti i giocatori NBA e NBDL. Questo fu un atto degno di nota perch\u00e9 l'NBA divenne cos\u00ec la prima lega sportiva nord-americana che impose regole all'abbigliamento degli atleti.\nIl codice decise che tutti i giocatori debbano vestire in modo elegante o comunque presentabile quando si recano alle partite. Esso bandisce anche diversi tipi di vestiti associabili alla cultura hip hop.\nSponsor e fornitori tecnici.\nDalla stagione 2017-18 ogni squadra pu\u00f2 inserire uno sponsor sulla parte superiore sinistra della divisa in un'area non superiore a 6,3 centimetri di lunghezza e larghezza. Ogni team pu\u00f2 stringere accordi commerciali senza alcuna limitazione.\nPer quanto riguarda i fornitori del materiale tecnico, a partire dagli anni '80 \u00e8 scelto dalla Lega e adottato da tutte le squadre. L'attuale fornitore tecnico \u00e8 Nike, il primo a poter inserire il proprio marchio sulla divisa da gioco a partire sempre dalla stagione 2017-18."}
{"id": "44824", "revid": "125211818", "url": "https://it.wikipedia.org/wiki?curid=44824", "title": "Lucasfilm", "text": "La Lucasfilm Ltd. \u00e8 una casa di produzione cinematografica statunitense con sede principale nella Marin Count, a nord di San Francisco, in California. Fondata da George Lucas nel 1971, \u00e8 famosa per aver prodotto saghe come \"Star Wars\" e \"Indiana Jones\".\nNel 2012 \u00e8 diventata sussidiaria della The Walt Disney Company, sotto la direzione di Kathleen Kennedy, collega e amica di lunga data di Lucas, e di Lynwenn Brennan.\nStoria.\nFondata da George Lucas, la \"Lucasfilm\" \u00e8 leader nel mercato delle nuove tecnologie per i film: effetti speciali, sonoro e animazione al computer.\nLa Pixar Animation Studios nasce come una divisione della compagnia, per poi staccarsene nel 1986, dopo l'acquisto per dieci milioni di dollari da parte del cofondatore di Apple, Steve Jobs.\nCon la vendita della \"Lucasfilm\" e il pensionamento del presidente Micheline Chau, Kathleen Kennedy diviene nuovo presidente della casa di produzione.\nIl 30 ottobre 2012 viene ufficializzata l'acquisizione del gruppo da parte di The Walt Disney Company per 4,05 miliardi di dollari.\nDivisioni operative.\nDalla Lucasfilm sono nate numerose compagnie, dedicate a settori specializzati del mercato cinematografico legati sempre alle produzioni della casa madre:"}
{"id": "44825", "revid": "2075278", "url": "https://it.wikipedia.org/wiki?curid=44825", "title": "Industrial Light &amp; Magic", "text": "La Industrial Light &amp; Magic \u00e8 una delle pi\u00f9 famose ed importanti aziende nel campo degli effetti speciali digitali, oggi parte della pi\u00f9 ampia Lucasfilm.\nStoria.\nQuando George Lucas gir\u00f2 \"Guerre stellari\" nel 1977 volle creare degli effetti speciali rivoluzionari che non si fossero mai visti prima. Parl\u00f2 quindi con Douglas Trumbull, famoso per il suo lavoro in \"\" di Stanley Kubrick. Il tecnico rifiut\u00f2 l'offerta del regista statunitense, ma gli segnal\u00f2 la disponibilit\u00e0 del suo assistente John Dykstra, che mise su un piccolo team di studenti universitari, artisti, ingegneri ed informatici che divenne il reparto degli effetti speciali di \"Guerre stellari\".\nQuando venne realizzato il film seguente \"L'Impero colpisce ancora\", George Lucas trasform\u00f2 buona parte del team nella \"Industrial Light &amp; Magic\", fondandone la sede nel nord della California.\nDa quel momento in poi, la compagnia si espanse sempre di pi\u00f9, affermandosi come una delle pi\u00f9 innovative ed importanti nel campo degli effetti speciali, collaborando ad alcuni dei pi\u00f9 importanti film dell'epoca. Tra gli incarichi di maggior rilievo, la \"Industrial Light &amp; Magic\" produsse gli effetti speciali della saga di \"Guerre stellari\", della saga di \"Indiana Jones\", della saga di \"Harry Potter\", della saga di \"Jurassic Park\", della trilogia di \"Ritorno al futuro\", di molti dei film di \"Star Trek\", di \"Ghostbusters II\", di \"Chi ha incastrato Roger Rabbit\", della saga di \"Pirati dei Caraibi\", di molti dei film di \"Terminator\", della saga di \"Transformers\", della trilogia di \"Men in Black\", di molti dei film del Marvel Cinematic Universe, di molti dei film di \"\", di \"E.T. l'extra-terrestre\" e di \"Avatar\", insieme alla Weta Digital.\nFino al 2016 la ILM ha vinto ben 16 premi Oscar per gli effetti speciali, ai quali vanno aggiunte altre 40 \"nomination\". Oltre a questi, ha vinto altri 24 Oscar tecnici."}
{"id": "44827", "revid": "2225", "url": "https://it.wikipedia.org/wiki?curid=44827", "title": "Industrial Light and Magic", "text": ""}
{"id": "44829", "revid": "125852106", "url": "https://it.wikipedia.org/wiki?curid=44829", "title": "Brooklyn Nets", "text": "I Brooklyn Nets, noti come New Jersey Nets fino al 2012, sono una delle trenta franchigie di pallacanestro che militano nel massimo campionato professionistico statunitense, la National Basketball Association (NBA). La franchigia ha sede a Brooklyn, uno dei distretti di New York, e disputa le proprie partite interne al Barclays Center.\nStoria.\nGli anni in ABA.\nLa franchigia venne costituita nel 1967 all'interno della American Basketball Association col nome di \"New York Americans\", ma date le difficolt\u00e0 a trovare un campo di gioco a New York, assunse poco dopo la denominazione di New Jersey Americans dopo aver trovato un palazzetto a Teaneck, New Jersey.\nDopo il primo anno, a seguito del trasferimento a Long Island, la franchigia cambi\u00f2 nome in New York Nets, e con tale denominazione disput\u00f2 buone stagioni, perdendo le ABA Finals 1972 contro gli Indiana Pacers, ma vincendo due titoli, nel 1974 contro gli Utah Stars, e nel 1976 contro i Denver Nuggets, soprattutto grazie alle giocate di Julius \"Doctor J\" Erving in campo, e alla guida in panchina di Kevin Loughery.\nIl debutto in NBA.\nDopo la fusione tra ABA e NBA nel 1976 i Nets furono costretti a vendere \"Doctor J\" per permettersi l'ingresso nella NBA, e la prima stagione si concluse con un record di 22-60, il peggiore della Lega.\nAll'inizio della stagione 1977-78 la franchigia fece ritorno nel New Jersey, e assunse la denominazione di New Jersey Nets. Dopo il cambio di propriet\u00e0 durante il corso della stagione, gli anni successivi furono assai avari di soddisfazioni.\nGli anni ottanta.\nIl primo quinquennio degli anni ottanta fu assai promettente: la stagione 1982-83, sotto la guida di Larry Brown, fu la migliore dall'ingresso della squadra nella NBA, e anche la stagione successiva con in campo Darryl Dawkins, Buck Williams, Otis Birdsong e Micheal Ray Richardson i Nets riuscirono non solo a qualificarsi per i play-off ma anche a superare al primo turno i Philadelphia 76ers, per poi perdere le semifinali contro i Milwaukee Bucks in sei gare.\nLa stagione 1984-85 fu l'ultima fino alla stagione 1992-93, a vedere la squadra con un record vincente, nonostante diverse qualificazioni ai playoff: i problemi di droga di Richardson e i ripetuti guai fisici di Dawkins e Birdsong, nonostante gli innesti di Orlando Woolridge e Dwayne \"Pearl\" Washington, ma anche scelte sbagliate al draft NBA 1987 - venne difatti selezionato Dennis Hopson come terza scelta assoluta davanti Scottie Pippen, Reggie Miller e Kevin Johnson - contribuirono a rendere i Nets tra le peggiori squadre dell'intera Lega.\nGli anni novanta.\nGli arrivi di Derrick Coleman e Kenny Anderson, oltre allo scambio che segn\u00f2 l'arrivo di Dra\u017een Petrovi\u0107, e la guida in panchina di Chuck Daly sembrarono sancire l'inizio di un nuovo periodo nella storia dei Nets, ma i continui infortuni di Anderson e l'improvvisa morte di Petrovi\u0107 in un incidente automobilistico in Germania ribadirono ancora una volta le difficolt\u00e0 della squadra ad uscire da una spirale negativa. Inoltre, i comportamenti egoisti ed immaturi dei vari Coleman, Anderson, Benoit Benjamin, Dwayne Schintzius e Chris Morris contribuirono ad accentuare l'immagine di franchigia perdente, tanto che il \"management\" propose nel 1994 di cambiarle il nome in \"Swamp Dragons\" o \"Fire Dragons\", proposte entrambe respinte.\nNel corso della stagione 1995-96 venne chiamato alla guida della squadra John Calipari che, grazie alla scelta di Kerry Kittles e agli arrivi di Sam Cassell, di Keith Van Horn (dal draft NBA 1997) e di Lucious Harris, oltre che all'esplosione di Jayson Williams, ottenne due stagioni di buon livello per i Nets con la qualificazione ai play-off 1998, poi persi contro i Chicago Bulls.\nLa fine degli anni novanta si chiuse con l'arrivo di Stephon Marbury dai Minnesota Timberwolves in cambio di Cassell, e il cambio di propriet\u00e0 e della dirigenza.\nGli anni duemila.\nNel 2000 la presidenza della squadra venne assunta da Rod Thorn, dirigente di lunga esperienza, e buon giocatore ABA negli anni settanta. Prima mossa fu l'ingaggio, come capo-allenatore, dell'ex stella NBA Byron Scott, e la scelta nel draft NBA 2000 di Kenyon Martin, che and\u00f2 ad affiancarsi a Stephon Marbury e Keith Van Horn. Nel draft NBA 2001 arrivarono, tramite uno scambio con gli Houston Rockets, Richard Jefferson, Jason Collins e Brandon Armstrong, oltre che Brian Scalabrine, e soprattutto Jason Kidd, in cambio di un sempre pi\u00f9 ingestibile Marbury.\nLa stagione 2001-02 fu trionfale per i Nets, con il miglior record nella loro storia (52-30), la vittoria dell'NBA Atlantic Division prima, e della NBA Eastern Conference poi, sconfiggendo Indiana Pacers, Charlotte Hornets e Boston Celtics. Tuttavia le finali si rivelarono proibitive contro i Los Angeles Lakers di Shaquille O'Neal e Kobe Bryant, e i Nets persero nettamente per 0-4 la loro prima partecipazione alle finali.\nLa sconfitta contro i Lakers convinse i dirigenti dei Nets ad acquistare un centro dominante e ingaggiarono Dikembe Mutombo dai Philadelphia 76ers, mossa che si rivel\u00f2 controproducente dato che il congolese fu costretto a saltare gran parte della stagione per diversi infortuni. Nonostante ci\u00f2 il trio Kidd-Martin-Jefferson riusc\u00ec a guidare la squadra alla vittoria della NBA Atlantic Division e della NBA Eastern Conference, ma ancora una volta i Nets videro la loro corsa fermata dai campioni della Western Conference, i San Antonio Spurs.\nNell'estate del 2003 Kidd divenne \"free agent\", ma l'arrivo di Alonzo Mourning fu un fattore decisivo per stoppare il tentativo dei San Antonio Spurs di firmare il playmaker. Il cambio in panchina a stagione in corso, con la promozione a capo-allenatore di Lawrence Frank, non sort\u00ec gli effetti sperati, a causa anche della malattia di Mourning, e i Nets vennero sconfitti nelle semifinali di conference dai Detroit Pistons.\nGli anni della ricostruzione.\nNell'estate del 2004 Kerry Kittles e Kenyon Martin, vennero ceduti rispettivamente ai Los Angeles Clippers e ai Denver Nuggets, cos\u00ec come vennero rilasciati buoni comprimari come Rodney Rogers e il veterano Lucious Harris, perdite che vennero compensate dall'arrivo dai Toronto Raptors di Vince Carter. Gli anni successivi furono assai altalenanti a causa dei ripetuti infortuni di Jefferson; si assiste alla crescita del serbo Nenad Krsti\u0107 e gli arrivi di Jamaal Magloire e di Sean Williams nel draft NBA 2007.\nNel febbraio 2008 Jason Kidd, Malik Allen, e Antoine Wright furono ceduti ai Dallas Mavericks in cambio di Devin Harris, Keith Van Horn, Maurice Ager, DeSagana Diop, Trenton Hassell e di due prime scelte. Vince Carter, in forma All-star, e gli ottimi contributi di Josh Boone, Sean Williams e Marcus Williams non riuscirono a colmare il vuoto lasciato dalla cessione di Kidd, tanto che in estate Rod Thorn decise di cedere Richard Jefferson ai Milwaukee Bucks in cambio di Yi Jianlian e Bobby Simmons. Nel giugno 2009 anche Vince Carter, insieme a Ryan Anderson, venne ceduto, in cambio di Rafer Alston, Courtney Lee e Tony Battie degli Orlando Magic.\nIl 24 settembre 2009, Michail Prochorov, secondo uomo pi\u00f9 ricco di Russia secondo \"Forbes\", divenne il primo proprietario non statunitense di una franchigia NBA. La stagione, da un punto di visto sportivo, fu drammatica, con il cambio di tre allenatori, da Lawrence Frank a Kiki Vandeweghe, passando per Tom Barrise, e con il peggior record assoluto della Lega, 12-70.\nNel giugno 2010 Avery Johnson, ex allenatore dei Dallas Mavericks, viene nominato nuovo allenatore dei Nets. Il 23 febbraio 2011 i Nets acquistano uno dei migliori playmaker della lega: Deron Williams, cedendo agli Utah Jazz Devin Harris e Derrick Favors pi\u00f9 due prime scelte; la trade \u00e8 resa possibile economicamente grazie alla cessione di Troy Murphy ai Golden State Warriors in cambio di Dan Gadzuric e Brandan Wright. Il 14 marzo 2012 la squadra viene ulteriormente rinforzata con l'arrivo di Gerald Wallace (All-Star e membro dell'NBA All-Defensive First Team nel 2010) in cambio di Mehmet Okur, Shawne Williams e una prima scelta al draft. Il 5 marzo Williams mette a segno un \"carrer-high\" proprio e di franchigia, mettendo a referto 57 punti (16/29 dal campo, 4/11 da tre, 21/21 dalla lunetta) contro gli Charlotte Bobcats.\nTrasferimento a Brooklyn.\nPer volere del comproprietario del club Jay-Z, a partire dall'aprile 2012 i New Jersey Nets vengono ufficialmente trasferiti a New York, a Brooklyn, cambiando pertanto denominazione in Brooklyn Nets. I colori ufficiali mutano in bianco e nero e l'impianto di gioco delle partite interne \u00e8 il Barclays Center di Brooklyn.\nIn vista della stagione 2012-13 la squadra continua il suo ambizioso progetto portato avanti dall'acquisto della franchigia da parte di Prochorov tentando l'acquisizione di Dwight Howard (considerato il pi\u00f9 forte centro in attivit\u00e0); tuttavia, a causa del mancato accordo con la sua squadra, gli Orlando Magic, i Nets abbandonano l'idea di ingaggiarlo e al suo posto rifirmano Brook Lopez. In seguito i Nets piazzano un altro colpo ingaggiando la guardia Joe Johnson (6 volte All-Star) dagli Atlanta Hawks in cambio di Jordan Farmar, Anthony Morrow, DeShawn Stevenson, Jordan Williams, Johan Petro e una prima scelta al draft 2013. Brooklyn ottiene cos\u00ec un quintetto base d'esperienza e estrema affidabilit\u00e0, formato da Williams, Johnson, Wallace, Reggie Evans e Lopez, contornato da C.J. Watson, MarShon Brooks, Keith Bogans, Kris Humphries e Andray Blatche. \nLa stagione comincia bene per i Nets e nel mese di novembre Avery Johnson viene nominato allenatore del mese. Tuttavia, dopo un disastroso mese di dicembre in cui i Nets perdono 10 partite su 13, Johnson viene esonerato e sostituito ad interim dal suo vice P.J. Carlesimo. A seguito del licenziamento di Johnson i Nets chiudono il mese di gennaio con un bilancio di 11-4, che spinge la dirigenza a confermare Carlesimo a tempo indeterminato. Tra le file dei Nets Lopez viene convocato per partecipare all'All-Star Game. Grazie alle ottime prestazioni di Williams, i 21 marzo 2013 i Nets si qualificano matematicamente per i play-off, ai quali non partecipavano dalla stagione 2006-07. Il 3 aprile 2013 chiudono una trasferta di 8 partite con una vittoria per 113-95 contro i Cleveland Cavaliers, la 21\u00b0 stagionale, e chiudendo con il primo bilancio vincente nella storia della franchigia. Brooklyn conclude al quarto posto della Eastern Conference, con un record di 49 vittorie e 33 sconfitte. Ai loro primi play-off i Nets incontrano i Chicago Bulls, squadra partita tra le favorite per la vittoria finale, ma priva del suo leader Derrick Rose e quindi data per sfavorita. Dopo aver vinto gara-1, i Nets perdono gara-2 e gara-3, per poi perdere gara-4 ai tempi supplementari dopo essere stati in vantaggio di 17 punti. I Nets vinceranno gara-5 e gara-6, per poi perdere gara-7 a Brooklyn, perdendo quindi la serie per 4-3. La sconfitta contro i Bulls \u00e8 fatale per Carlesimo, al quale non viene rinnovato il contratto.\nIl 13 giugno 2013 viene nominato allenatore Jason Kidd, storico playmaker dei Nets negli anni 2000 fresco di ritiro da giocatore. Il 28 giugno 2013, giorno del draft (nel quale selezionano il centro Mason Plumlee), i Nets si accordano con i Boston Celtics per l'acquisizione di Kevin Garnett, Paul Pierce e Jason Terry in cambio di Wallace, Kris Humphries, MarShon Brooks, Kris Joseph, Keith Bogans e alcune prime scelte a draft futuri. L'affare verr\u00e0 ufficializzato il successivo 10 luglio.\n2014\u20132019: il periodo di transizione.\nMalgrado le ambizioni, il progetto costruito attorno a Garnett-Pierce non porta i risultati sperati, con i Nets che non riescono ad arrivare oltre le semifinali di Eastern Conference nel 2014. A luglio 2014, il coach Jason Kidd lascia Brooklyn per accasarsi ai Milwaukee Bucks. La squadra viene affidata per i successivi due anni al coach Lionel Hollins, ma anche in questo caso la squadra non ottiene quanto sperato. Ad inizio 2016 avviene dunque l'ennesima rivoluzione, con la separazione dal capo allenatore Lionel Hollins e dal direttore generale Billy King. Tony Brown diventa capo allenatore ad interim, mentre l'ex vice direttore generale degli Spurs Sean Marks diviene direttore generale, promettendo un progetto lungo ma ambizioso. Nell'aprile 2016, i Nets assumono l'ex assistente di Knicks e Hawks Kenny Atkinson come nuovo capo allenatore.\nDopo un'annata di transizione volta a sfoltire la rosa e liberare il \"salary cap\", il 20 giugno 2017, i Nets spediscono Brook Lopez e una scelta del primo turno 2017 ai Lakers in cambio della seconda scelta al Draft 2015 D'Angelo Russell e Timofey Mozgov. I Nets hanno terminato la stagione NBA 2017-18 con un record di 28-54, mancando i playoff per la terza stagione consecutiva. \u00c8 nella stagione 2018-2019 che Brooklyn effettua un vero e proprio salto di qualit\u00e0: grazie alla mano di coach Atkinson, la squadra esprime un gioco convincente chiudendo la stagione regolare al sesto posto con un record di 42-40, e fermandosi ai playoff al primo turno contro i Philadelphia 76ers perdendo 4-1. Nel febbraio 2019 D'Angelo Russell \u00e8 diventato il primo giocatore Nets dai tempi Joe Johnson nel 2014 a partecipare all'All-Star Game.\n2019-oggi: l'era Irving e Durant.\nIl 30 giugno 2019, all'inizio della free-agency, i Nets si assicurano al massimo salariale le prestazioni di Kyrie Irving dai Boston Celtics e Kevin Durant dai Golden State Warriors (quest'ultimo per\u00f2 dovr\u00e0 saltare tutta la stagione 2019-2020 a causa dell'infortunio rimediato al tendine d'achille durante le Finals contro i Toronto Raptors), firmando anche DeAndre Jordan. Ci\u00f2 ha reso per\u00f2 necessario, per questioni salariali, il sacrificio di D'Angelo Russell che si accasa ai Golden State Warriors. Ad agosto 2019, inoltre, la franchigia cambia proprietario, passando dalle mani di Prochorov a quelle del canadese Joseph Tsai. Conducono una stagione al di sotto delle aspettative visto anche il poco utilizzo di Irving infortunato per gran parte della stagione, nonostante ci\u00f2 accedono ai playoff con un record di 35-37 che ne fanno la settima forza ad est. Escono al primo turno contro i campioni in carica dei Toronto Raptors per 4-0.\nI Big Three.\nNell'annata 2020-2021, ad un roaster gi\u00e0 composto da Durant, Irving e Jordan vengono aggregati i veterani Jeff Green, Blake Griffin e LaMarcus Aldridge (quest'ultimo per\u00f2 si ritirer\u00e0 dopo 5 partite a causa di un'irregolarit\u00e0 cardiaca). Il colpo pi\u00f9 grande \u00e8 per\u00f2 James Harden, arrivato dai Rockets in cambio di 4 prime scelte, 3 swap e Caris LeVert. Harden, Durant e Irving diventano i cosiddetti \"Big Three\".\nLa squadra si classifica seconda nella Eastern Conference dietro i 76ers e davanti ai Bucks, ed \u00e8 indicata come la favorita per la vittoria dell'anello.\nAi play-off i Nets battono al primo turno, con un netto 4-1, i Boston Celtics di Tatum e Brown. In semifinale la squadra viene eliminata 4-3 dai Bucks di Antetokounmpo, Holiday, Middleton e P.J. Tucker. I Nets, pur arrivati al secondo turno da netti favoriti, vengono fortemente penalizzati dagli infortuni di Harden in gara 1 (torner\u00e0 in gara 5 ma ancora visibilmente acciaccato) e di Irving in gara 4. Nella sfida decisiva al Barclays Center, nonostante i 48 punti di Durant (record per una gara 7), Brooklyn perde la partita all'overtime 115-111.\nMembri della Basketball Hall of Fame.\nNote:\nAllenatori.\n\"Note: Statistiche aggiornate a fine stagione 2017-2018.\"\nPremi e riconoscimenti individuali.\nNBA.\nNBA Rookie of the Year\nNBA Executive of the Year\nNBA All-Star Game\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nABA.\nABA Most Valuable Player Award\nABA Playoffs Most Valuable Player\nABA Rookie of the Year Award\nAll-ABA Team First Team\nAll-ABA Team Second Team\nABA All-Defensive Team\nABA All-Rookie Team"}
{"id": "44830", "revid": "125642162", "url": "https://it.wikipedia.org/wiki?curid=44830", "title": "New York Knicks", "text": "I New York Knicks, o New York Knickerbockers, dall'antico appellativo degli abitanti di New York, sono una delle trenta franchigie di pallacanestro che militano nel massimo campionato professionistico statunitense, la NBA. Nella loro storia hanno raggiunto le NBA Finals per otto volte, vincendo in due casi (1970, 1973).\nStoria.\nInizio e i due titoli.\nImmediatamente dopo la fine della seconda guerra mondiale l'interesse per il basket era molto alto. Nel 1946 Ned Irish fond\u00f2 i Knicks come facenti parte della nuova lega professionistica BAA (\"Basketball Association of America\"), dalla cui fusione tre anni dopo con la pre-esistente NBL origin\u00f2 l'attuale NBA. La denominazione \"Knickerbockers\", abbreviata in \"Knicks\", deriva dai tipici pantaloni alla zuava portati dai fondatori olandesi della citt\u00e0, che divenne un soprannome per gli abitanti della \"Grande Mela\".\nNegli anni cinquanta i Knicks disputano tre finali NBA, una contro i Rochester Royals, e due contro i Minneapolis Lakers, perdendole tutte. A cavallo tra la fine degli anni cinquanta e l'inizio degli anni sessanta ottengono risultati pressoch\u00e9 nulli, poich\u00e9 i Knicks, per ben dieci stagioni, non si qualificano ai play-off.\nUn primo cambiamento avviene nel 1964, con la scelta del pivot Willis Reed, vincitore poi nel 1965 del premio matricola dell'anno, e con l'ingaggio, nel 1967, del playmaker Walt \u201cClyde\u201d Frazier. I Knicks vincono il loro primo storico titolo nel 1970, battendo in finale i Los Angeles Lakers dopo 7 durissime gare, grazie a due grandi prestazioni di Walt Frazier e di Willis Reed: quest'ultimo, sebbene infortunato, riusc\u00ec a fronteggiare con successo Wilt Chamberlain sotto canestro, e per questo fu premiato come MVP delle Finals. Questo titolo, unito ai riconoscimenti di MVP della \"regular season\" e dell'NBA All-Star Game, fa di Reed il primo giocatore nella storia dell'NBA a vincere ogni premio di MVP in una singola annata.\nNel 1971 non riesce l'impresa di riconquistare il titolo: i Knicks, infatti, escono sconfitti nella finale di Conference dai Baltimore Bullets. Nel 1972, rafforzati dagli acquisti di Earl Monroe (detto Earl \u201cThe Pearl\u201d e \u201cThe Black Jesus\u201d) e Jerry Lucas, ritornano nuovamente in finale contro i Lakers, ma questa volta \u00e8 Los Angeles a prevalere in 5 partite.\nLa squadra della Grande Mela vince il suo secondo titolo nel 1973, battendo ancora i Lakers in 5 gare. Anche in queste finali Willis Reed vince il premio di MVP.\nPatrick Ewing e le due finali.\nLa fine degli anni settanta \u00e8 priva di risultati significativi, anche a causa degli addii di Frazier e Reed.\nAll'inizio degli anni ottanta acquistano l'ala piccola, Bernard King, un eccellente marcatore; poi, nel 1985, i Knicks scelgono come prima scelta Patrick \u201cPat\u201d Ewing, che li guider\u00e0 a due finali, nel 1994 e nel 1999, insieme a John Starks, Charles Oakley, e all'allenatore Pat Riley. Grazie a loro i Knicks tornano ad avere buoni risultati e a vincere l'Atlantic Division. Nel 1992 terminano la Regular season con un record di 51-31. Nei play-off vincono il primo turno con i Detroit Pistons (3-2), ma perdono la semifinale di Conference con i Chicago Bulls (4-3). La stagione seguente vincono di nuovo la Atlantic Division della Eastern Conference, con un record di 60-22, secondo record della lega. Nei play-off vincono il primo turno con gli Indiana Pacers (3-1), la semifinale con i Charlotte Hornets (4-1), ma finiscono per perdere la finale di conference con i Chicago Bulls (4-2), nonostante il vantaggio del campo.\nI Knicks arrivano vicini al loro terzo titolo nella finale del 1994 contro gli Houston Rockets guidati da Hakeem Olajuwon. Nonostante il vantaggio di 3-2, alla fine prevale Houston per 4-3.\nNel 1995 l'allenatore dei Knicks, Pat Riley lascia con un fax i New York Knicks, firmando un contratto per allenare i Miami Heat. La vicenda genera forti polemiche, con i Knicks che accusano gli Heat di aver iniziato a corteggiare Riley pi\u00f9 di un anno prima, quando il coach aveva ancora un anno di contratto con i Knicks. Per chiudere la controversia, gli Heat accettano di concedere ai Knicks la loro prima scelta al Draft NBA 1996, che sarebbe poi stata Walter McCarty, e un milione di dollari a titolo di risarcimento. Il giorno dopo Riley firma ufficialmente per gli Heat e al suo posto viene ingaggiato Jeff Van Gundy. A causa di questo episodio nacque una accesa rivalit\u00e0 tra i Knicks e gli Heat che porter\u00e0 molti incontri tra le due squadre a finire in rissa. I Knicks affrontarono i Miami Heat quattro volte nei playoffs del 1997, 1998, 1999 e 2000, tutti quanti finiti all'ultima partita; i Knicks prevalsero nel 1998, nel 1999 e nel 2000.\nNel 1996 acquistano l'ala Larry Johnson, e nel 1998 la guardia Latrell Sprewell. I due, insieme a Ewing, formano il nucleo dei cosiddetti, \"big three\". Nella stagione 1998-99 i Knicks si qualificano ottavi nella propria Conference ma, inaspettatamente, arrivano in finale. I primi ad essere eliminati sono proprio i rivali dei Miami Heat, sconfitti dopo 5 gare grazie a un incredibile tiro di Allan Houston allo scadere, apice della rivalit\u00e0 Knicks - Heat. In seguito gli Atlanta Hawks vengono sconfitti 4-1. In finale di Conference \u00e8 il turno degli Indiana Pacers, che vengono travolti ed eliminati per 4-2, molto celebre la giocata decisiva in gara 6, ovvero il gioco da 4 punti di Larry Johnson che a 5 secondi dalla fine porta i Knicks dal -3 al +1, facendo esplodere in un boato, tra i pi\u00f9 forti mai registrati nella storia, il Madison Square Garden. La favola di New York si interrompe solamente in finale dove, a causa dell'infortunio di Ewing e con un Johnson a mezzo servizio, si arrendono ai San Antonio Spurs di David Robinson e Tim Duncan in 5 gare. L'unica consolazione per i Knicks fu quella di essere diventata la prima squadra nella storia della NBA classificatasi ottava nella propria Conference ad arrivare in finale.\nGli anni 2000.\nL'anno dopo il baricentro dei Knicks si sposta definitivamente da Ewing alla coppia di esterni Houston - Sprewell. New York prova a ripetere l'impresa dell'anno prima, ma dopo aver eliminato i Toronto Raptors e ancora una volta i Miami Heat, si deve arrendere agli Indiana Pacers guidati da Reggie Miller. Nella stagione 2000-2001 va ancora peggio: senza pi\u00f9 Ewing e nonostante sia Houston che Sprewell siano ormai ascesi al ranking di stelle NBA, i Knicks non vanno oltre l'eliminazione al primo turno per mano dei Raptors. Le stagioni seguenti dei Knicks saranno molto deludenti conducendoli verso un periodo di transizione; per rivedere i playoff dovranno aspettare il 2011. Nel Draft NBA 2005 i Knicks scelgono David Lee, Channing Frye e Nate Robinson, giocatori giovani e talentuosi. Dal 2006 al 2008 il ruolo di allenatore/general manager nei New York Knicks viene assegnato a Isiah Thomas.\nNel Draft NBA 2007 i Knicks scelgono al primo giro, come 23\u00ba assoluto, Wilson Chandler, e al secondo giro Demetris Nichols come 53\u00ba assoluto. Sono anche protagonisti di un'importante \"trade\" con i Portland Trail Blazers: Steve Francis e Channing Frye passano ai Blazers in cambio di Zach Randolph, Dan Dickau, Fred Jones pi\u00f9 i diritti per Demetris Nichols.\nRicostruzione.\nDopo diverse stagioni deludenti, il consiglio di amministrazione dei Knicks decide di iniziare un nuovo e ambizioso progetto per riportare la squadra ai vecchi fasti: la prima mossa \u00e8 il licenziamento dell'allenatore e general manager Isiah Thomas a beneficio di Mike D'Antoni, gi\u00e0 coach dei Phoenix Suns e, per il pubblico italiano, indimenticabile playmaker dell'Olimpia Milano; il vero obiettivo della dirigenza \u00e8 per\u00f2 il mercato dei free agent del 2010, anno in cui diventeranno free agent LeBron James, Dwyane Wade e Chris Bosh. Nel frattempo lo stesso neo-coach decide di scegliere, nel corso del Draft NBA 2008, un giocatore versatile come Danilo Gallinari.\nDopo due anni di transizione, durante il mercato del 2010 i Knicks per\u00f2 non riescono a ingaggiare n\u00e9 James, n\u00e9 Wade, n\u00e9 Bosh, ma si rifanno acquistando l'ala grande, Amar'e Stoudemire con un contratto da 100 milioni, oltre al giovane e promettente playmaker Raymond Felton. La stagione 2010-2011 dei Knicks inizia con molte delusioni, mantenendosi conseguenza molto attivi sul mercato. Nel febbraio 2011, poco prima della scadenza del mercato, i Knicks concludono una buona trattativa con i Denver Nuggets: acquistano il veterano Chauncey Billups, gi\u00e0 campione NBA con i Detroit Pistons, ma soprattutto la star, Carmelo Anthony, il centro, Shelden Williams, Anthony Carter e Renaldo Balkman. In cambio i Knicks cedono Danilo Gallinari, l'ala Wilson Chandler, Raymond Felton, ed il centro Timofej Mozgov. Inoltre viene preso dai Minnesota Timberwolves Corey Brewer in cambio di Anthony Randolph e Eddy Curry. A met\u00e0 campionato la squadra inizia a riprendersi, tanto che riuscir\u00e0 nell'impresa a vincere 12 partite consecutive, grazie soprattutto ad un incredibile Stoudemire, che in queste 12 partite mantenne una media di 30 punti. Con un record di 42 vinte e 40 sconfitte i Knicks riescono finalmente, dopo 6 anni, a qualificarsi per i playoff, ma incontrano i Boston Celtics che eliminano i Knicks 4-0, complici anche gli infortuni di Billups e Stoudemire.\nDurante la stagione 2011-12, iniziata solo a dicembre a causa del Lockout NBA, i Knicks continuano il loro ambiziosissimo progetto: Billups viene tagliato grazie alla nuova \"Amnesty Clause\" per far posto al centro, Tyson Chandler, al quale si aggiungono gli ingaggi dei playmaker veterani Baron Davis e Mike Bibby, oltre a una serie di acquisti minori. La squadra che si presenta ai nastri di partenza della nuova stagione pu\u00f2 quindi vantare stelle del calibro di Anthony, Stoudemire, Tyson Chandler, Baron Davis e Mike Bibby. I Knicks si propongono come miglior squadra della Eastern Conference insieme a Chicago Bulls, Miami Heat, Boston Celtics e Orlando Magic e come potenziale candidata al titolo NBA. La stagione 2011-12 inizia con una promettente vittoria sui Boston Celtics, a cui seguono per\u00f2 numerose sconfitte che fanno sprofondare i Knicks nettamente fuori dalla zona play off. \u00c8 il 4 febbraio quando, assenti Stoudemire per lutto ed Anthony per infortunio, coach D'Antoni \u00e8 costretto ad affidarsi all'ex Harvard Jeremy Lin. La sua scelta viene ripagata al meglio e da quel giorno, viste le straordinarie prestazioni del giovane di origini taiwanesi, non si parla che di \u201cLin-sanity\u201d (dall\u2019inglese \"insanity\", cio\u00e8 follia). Il giovane play viene soprannominato, per analogia a Kobe Bryant, \"The Yellow Mamba\", quando infligge 38 punti ed una dolorosa sconfitta proprio ai Lakers, con una prestazione leggendaria. Nel gennaio 2012 viene ingaggiato J.R. Smith, rivelatosi poi fondamentale nella stagione successiva. New York riesce, con 8 vittorie consecutive, a tornare settima, in zona play-off. Le convocazioni per l'All-Star Game di Orlando sono gi\u00e0 state diramate cos\u00ec Lin deve accontentarsi di una chiamata in extremis nel \"Rising Stars Challenge\", la sfida tra i migliori del primo e del secondo anno NBA, anche grazie al forfait per infortunio del compagno di squadra Iman Shumpert. Ottenuti i playoff grazie al settimo posto nella Eastern Conference, i Knicks verranno per\u00f2 sconfitti dai Miami Heat di LeBron James con il risultato di 4-1. Nella serie si infortuna gravemente al ginocchio il playmaker, Davis.\nLa stagione 2012-13 si apre per i Knicks con l'esigenza di trovare un nuovo playmaker a causa del nuovo infortunio di Davis e dei dubbi sulla permanenza di Lin. Per sostituire Davis i Knicks tentano inizialmente l'ingaggio di Steve Nash, poi finito ai Los Angeles Lakers, per poi mettere sotto contratto il veterano Jason Kidd (8 volte All-star) dai Dallas Mavericks. Inoltre viene ingaggiato Raymond Felton contribuendo ad alimentare i dubbi sulla reale permanenza di Lin. Questi dubbi vengono confermati quando i Knicks non presentano un'offerta per trattenerlo, scatenando le ire dei tifosi. Viene poi rinforzato il reparto dei centri con l'ingaggio di un altro veterano: Marcus Camby. Nel settembre 2012 i Knicks, alla ricerca di un giocatore veterano per completare il roster, aggregano alla squadra, Tracy McGrady, scartandolo per\u00f2 dopo qualche giorno; lo stesso mese Woodson convince Rasheed Wallace, ritiratosi nel 2010, ad aggregarsi ai Knicks per valutare un eventuale ritorno da giocatore. Il 5 ottobre 2012 arriva infine l'ingaggio ufficiale di Wallace che firma un contratto annuale al minimo salariale. Nonostante gli infortuni di Stoudemire e Iman Shumpert i Knicks partono con uno straordinario bilancio di 18-5. Il 21 febbraio 2013 viene inoltre ingaggiato il veterano Kenyon Martin. In questo periodo i Knicks realizzano una striscia di 13 vittorie consecutive, la terza migliore nella loro storia. La squadra chiude inoltre la stagione con un bilancio di 54-28, classificandosi seconda alla Eastern Conference. A testimoniare l'ottima annata Smith vince il Sixth Man of the Year Award. Ai playoff i Kincks incontrano al primo turno i Boston Celtics, classificatisi settimi, che sconfiggono per 4-2. Al secondo turno i Knicks incontrano gli Indiana Pacers, con i quali riescono per\u00f2 a vincere solo 2 partite, venendo clamorosamente sconfitti per 4-2.\nIn vista della stagione successiva i Knicks effettuano due colpi di mercato: il primo \u00e8 l'ala grande Andrea Bargnani, prima scelta al draft 2006, acquisito dai Toronto Raptors in cambio di Camby, Quentin Richardson e Steve Novak, mentre il secondo \u00e8 l'ala piccola veterana Metta World Peace, All-Star e miglior difensore nel 2004, appena licenziato dai Los Angeles Lakers. In seguito viene anche rinnovato il contratto con Martin. Purtroppo, ancora una volta la stagione si rivela un fallimento: dopo una partenza disastrosa i Knicks si ritrovano agli ultimi posti della Eastern Conference. Nel marzo 2014 viene nominato presidente l'Hall of Fame Phil Jackson, ex giocatore dei Knicks, con i quali aveva anche vinto un titolo NBA nel 1973, ma soprattutto vincitore di 11 titoli NBA da allenatore alla guida di Chicago Bulls e Los Angeles Lakers. Nonostante un relativo miglioramento, i Knicks chiudono con un record di 37-45, 9\u00b0 in Eastern Conference e quindi fuori dai play-off. Pochi giorni dopo la fine della stagione regolare l'allenatore Mike Woodson viene licenziato.\nIl 10 giugno 2014 viene nominato nuovo allenatore Derek Fisher, appena ritiratosi da giocatore e fortemente voluto da Jackson, che lo aveva allenato per diversi anni ai Los Angeles Lakers. Successivamente Anthony decide di esercitare un'opzione per uscire dal suo contratto, mentre Stoudemire e Bargnani esercitano l'opzione per rinnovare il loro contratto per un altro anno. Per porre le basi per un progetto di ricostruzione e tentare di mantenere Carmelo Anthony, i Knicks decidono di liberarsi del pesante contratto di Chandler, cedendolo insieme a Raymond Felton ai Dallas Mavericks in cambio di Jos\u00e9 Calder\u00f3n, Samuel Dalembert, Shane Larkin, Wayne Ellington e due seconde scelte al draft 2014. La trade \u00e8 la prima realizzata da Phil Jackson nel suo nuovo ruolo di front officer.\nNel corso del draft 2014, i Knicks utilizzano le due chiamate ricevute da Dallas per scegliere Cleanthony Early con il numero 34 e Thanas\u012bs Antetokounmpo con il numero 51. I Knicks ingaggiano anche Louis Labeyrie, scelto sempre al secondo giro dai Pacers e poi messo sul mercato. Il 13 luglio 2014, Anthony, dopo aver valutato diverse offerte, decide di rinnovare al massimo salariale con i Knicks, firmando un contratto quinquennale a 123 milioni di dollari.\nLa stagione \u00e8 una delle pi\u00f9 disastrose della storia della franchigia e il 7 gennaio 2015 i Knicks stabiliscono il record di sconfitte consecutive nei 69 anni di storia della squadra perdendo 101\u201391 contro i Washington Wizards. Questo poco invidiabile primato viene allungato a 16 sconfitte consecutive dopo la sconfitta con i Milwaukee Bucks nel NBA Global Games a Londra.\nIl 15 febbraio 2015 i Knicks decidono di rescindere il contratto di Amar'e Stoudemire.\nLa stagione si chiude con 17 vittorie e 65 sconfitte, la peggiore della storia dei Knicks.\nCrisi senza fine.\nNel Draft 2015, i Knicks scelgono Kristaps Porzi\u0146\u0123is con la chiamata numero 4 e scambiano la guardia Tim Hardaway Jr. con gli Atlanta Hawks in cambio del playmaker Jerian Grant, chiamata numero 19 dello stesso Draft.\nLa stagione dei Knicks finir\u00e0 con un 32 vittorie e 50 sconfitte, un miglioramento rispetto alla stagione precedente, ma non soddisfacente.\nNell'estate 2016 riescono ad acquistare l'MVP 2011, Derrick Rose. Viene nominato nuovo allenatore Jeff Hornacek, proveniente dai Phoenix Suns. Il mercato prosegue in modo a dir poco scoppiettante: Viene rinnovato il contratto alla riserva Sasa Vujacic, e vengono ingaggiati Gullermo Hernangomez, Courtney Lee, Marshall Plumlee, Brandon Jennings ma soprattutto l'All Star Joakim Noah, proveniente dai Chicago Bulls. L'obiettivo dichiarato sono i playoff. Nonostante la buona partenza,La squadra sprofonda, fra prestazioni disastrose (in primis di Rose, Noah e Jennings) e crisi interne, come quelle di Carmelo Anthony con il presidente Phil Jackson. A Gennaio, Derrick Rose non si presenta alla gara contro i New Orleans Pelicans, non facendosi trovare per ore, prima di essere rintracciato a Chicago, giustificando la sparizione per motivi personali. Nel mercato invernale la squadra cerca di piazzare Anthony e Rose, non riuscendoci (Rose sembrava a un passo dai Minnesota Timberwolves, ma il rifiuto di Ricky Rubio a trasferirsi fece saltare l'affare). Viene ceduto Jennings ai Washington Wizards. L'obiettivo play-off fallisce con sette giornate di anticipo, mentre Rose subisce l'ennesimo infortunio. La squadra conclude la stagione con il record di 31-51,al quartultimo posto di Conference.\nPer il 2017-2018, la dirigenza fa piazza pulita di tutti gli elementi deludenti della scorsa stagione: Phil Jackson viene rimosso dal proprio ruolo, non viene rinnovato il contratto a Derrick Rose e viene ceduto agli Oklahoma City Thunder, dopo 6 anni con i Knickerbockers, Carmelo Anthony, in uno scambio che porta a N.Y il centro turco Enes Kanter e Doug McDermott.\nI Knicks attingono in pieno dal mercato dei free agent: arrivano Tim Hardaway jr, proveniente dagli Atlanta Hawks, Michael Beasley, seconda scelta assoluta del Draft Nba 2008, Ramon Sessions, ex Washington Wizards e Jarrett Jack, in uscita da New Orleans. Nonostante la squadra sia considerata come uno dei team materasso della NBA, i Knicks tengono fino alla pausa natalizia [22-20], salvo poi, a causa anche dell'infortunio della stella Kristaps Porzingis a Gennaio, proseguire con un terribile 7-33. La squadra conclude con all'undicesimo posto di Conference con il record di 29-53. Al termine della partita finale vinta contro i Cleveland Cavaliers viene annunciato il licenziamento dell'allenatore Jeff Hornacek.\nIl 7 Maggio 2018 viene nominato David Fizdale come nuovo allenatore. Successivamente i Knicks scelgono l'ala Kevin Knox come ottava scelta assoluta e il centro Mitchell Robinson con la 36.\nLa crisi non sembra aver fine, nel dicembre del 2019 l'allenatore David Fizdale viene licenziato a stagione in corso, il suo vice Mike Miller viene promosso come capo allenatore ad interim.\nNella stagione 2020-21 viene assunto, Tom Thibodaeu, ex allenatore di Chicago e Minnesota per iniziare un nuovo processo di ricostruzione.\nLa stagione 20/21 nonostante la pandemia \u00e8 positiva per i Knicks che riescono a qualificarsi ai Playoff, dove escono contro gli Hawks.\nRecord stagione per stagione.\n1 Stagione pi\u00f9 breve (50 incontri) a causa del \"lockout\"&lt;br&gt;\n2 Stagione pi\u00f9 breve (66 incontri) a causa del \"lockout\"&lt;br&gt;\n3 Stagione pi\u00f9 breve (76 incontri) a causa della \"pandemia COVID-19\"&lt;br&gt;\n4 Stagione pi\u00f9 breve (72 incontri) a causa della \"pandemia COVID-19\"\nMembri della Basketball Hall of Fame.\nNote:\nNumeri ritirati.\nNote: \nAllenatori.\n\"Note: Statistiche aggiornate a fine stagione 2019-2020.\"\nPremi e riconoscimenti individuali.\nNBA MVP\nNBA Finals MVP\nNBA Rookie of the Year\nNBA Sixth Man of the Year\nNBA Most Improved Player\nNBA Defensive Player of the Year\nNBA Coach of the Year\nNBA Sportsmanship Award\nJ. Walter Kennedy Citizenship Award\nNBA top scorer stagionale\nNBA All-Star Game capo allenatore\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team\nNBA Slam Dunk Contest: 3\nLeader di franchigia.\nGrassetto - giocatore ancora attivo ai Knicks.\n\"Corsivo\" - giocatore ancora attivo, non con i Knicks.\nPunti segnati (regular season) aggiornato al 10 febbraio 2022\nAltre statistiche (regular season) aggiornate al 10 febbraio 2022"}
{"id": "44834", "revid": "2225", "url": "https://it.wikipedia.org/wiki?curid=44834", "title": "E.T.", "text": ""}
{"id": "44835", "revid": "30610", "url": "https://it.wikipedia.org/wiki?curid=44835", "title": "Cleveland Cavaliers", "text": "I Cleveland Cavaliers sono una delle trenta squadre di pallacanestro che militano nel massimo campionato professionistico statunitense, la National Basketball Association, con sede a Cleveland, Ohio, e giocano le partite interne alla Quicken Loans Arena. I Cavaliers sono la seconda squadra con sede a Cleveland a prendere parte al campionato NBA dopo la sfortunata parentesi dei Cleveland Rebels nella stagione 1946-47.\nNel 2016 hanno conquistato il loro unico titolo NBA sconfiggendo alle NBA Finals i Golden State Warriors. Nel 2009, secondo la rivista Forbes, la valutazione dei Cavaliers \u00e8 arrivata a 476 milioni di dollari, di cui il 42% sono i debiti accumulati, il patrimonio invece \u00e8 di 159 milioni di dollari. I Cavaliers, inoltre, sono anche fondatori e proprietari della squadra Canton Charge, partecipante alla NBA D-League, che sfruttano come societ\u00e0 satellite per far crescere giovani giocatori.\nStoria della franchigia.\nLa nascita: gli anni '70.\nI Cavaliers iniziarono a giocare nella NBA nel 1970, come expansion team sotto la propriet\u00e0 di Nick Mileti. Il nome Cavaliers viene scelto con un sondaggio tra i tifosi per onorare i cavalieri settecenteschi, i colori della divisa erano bordeaux e oro. Giocando le loro gare casalinghe alla Cleveland Arena sotto la direzione del coach Bill Fitch, e il primo anno accumularono il peggior record della lega con 15-67.\nDalla stagione seguente i Cavaliers migliorarono gradualmente, grazie anche all'arrivo stagione dopo stagione di giocatori di talento come Austin Carr (prima scelta assoluta al Draft 1971), Bingo Smith, Jim Chones, Jim Cleamons e Dick Snyder. Cleveland miglior\u00f2 fino ad un record di 23-59 nella loro seconda stagione, seguito da un 32-50 nella stagione 1972-73. Nel 1974, i Cavaliers si spostarono nel nuovo Coliseum at Richfield. Quella stagione, i Cavaliers finirono con un record di 40-42, perdendo di poco l'entrata ai playoff.\nNella stagione 1975-76 con Carr, Smith, Chones, Snyder, e il nuovo acquisto Nate Thurmond, coach Fitch guid\u00f2 i Cavaliers ad un record di 49-33 e alla vittoria del loro primo titolo di division. Fitch vinse il premio di miglior allenatore della stagione e la squadra raggiunse per la prima volta nella loro storia i playoff dove eliminarono nel primo turno gli Washington Bullets per 4-3 prima di essere eliminati dai Boston Celtics per 4-2.\nLa fine degli anni '80 e gli anni '90.\nAll'inizio degli anni '80 i Cavs vivono un periodo buio dove non riescono ad arrivare ai playoff per quattro anni di fila: nella stagione 1981-82 chiudono a 15-67, mentre nella stagione 1982-83 ottengono il poco invidiabile record di 24 partite senza vittorie. In quegli anni i Cavaliers cambiano pi\u00f9 volte i colori della divisa: prima in arancione e blu e successivamente in nero, blu e arancione, ritornando ai colori originali soltanto nel 2003.\nVerso la fine degli anni '80 Cleveland torna ad essere una squadra competitiva grazie a giocatori come Mark Price, Larry Nance e Brad Daugherty (prima scelta assoluta al Draft 1986) che portano la squadra al record di 57-25 (con una vittoria record per 148-80 contro i Miami Heat) e a giocarsi la Finale di Conference del 1992 dopo aver eliminato New Jersey Nets per 3-1 e Boston Celtics per 4-3. I Cavaliers verranno eliminati per l'ennesima volta dai Chicago Bulls di Michael Jordan, cos\u00ec come nelle stagioni 1987-88, 1988-89, 1992-93 e nel 1993-94.\nNel 1994 i Cavs si trasferiscono alla Gund Arena che ospita il NBA All-Star Weekend 1997. Nel 1996 venne scelto \u017dydr\u016bnas Ilgauskas al Draft, che salt\u00f2 tutta la prima stagione a causa di un infortunio al piede; il lituano si rivel\u00f2 un giocatore importantissimo per la franchigia dell'Ohio negli anni successivi e partecip\u00f2 anche a 2 All-Star Game. Negli anni successivi nonostante l'arrivo di Andre Miller, Brevin Knight, Chris Mihm, Ricky Davis e Carlos Boozer, i Cavs non riescono a restare competitivi.\nL'arrivo di LeBron James.\nNella stagione 2002-03 i Cavaliers ottennero il peggior record della Lega, e si aggiudicarono la prima chiamata al Draft del 2003 che utilizzarono per scegliere l'allora appena diciottenne LeBron James proveniente dalla St. Vincent-St. Mary High School di Akron (Ohio).\nLeBron James nella stagione 2003-04 riusc\u00ec ad aggiudicarsi il titolo di NBA Rookie of the Year.\nLa stagione 2004-05 vede una risalita nel record vittorie-sconfitte da parte della formazione dell'Ohio, penultimi nella Central Division, ottavi nella Classifica Conference. Terminano l'annata con 42 vittorie e 40 sconfitte, a pari merito con i New Jersey Nets, ma non vengono inseriti fra le partecipanti ai play-off. Nel 2005 divenne allenatore il giovane Mike Brown. La squadra continua a migliorare come gi\u00e0 avvenuto dalla stagione 2003-04 anche se sar\u00e0 solo nel 2006 che i Cavaliers riusciranno a tornare ai play-off. Nel biennio 2004-2005 entrano in squadra Daniel Gibson, Drew Gooden, Aleksandar Pavlovi\u0107 e Anderson Varej\u00e3o.\nDurante l'annata 2005-06 i Cleveland Cavaliers disputarono una buona Regular Season, grazie a James, che raggiunse 31 punti, 7 rimbalzi, quasi 7 assist, quasi 2 palle rubate e una stoppata a partita, e ai comprimari Ilgauskas e Hughes, riuscendo a qualificarsi per i play-off nelle prime 4 squadre della loro Conference. I Cavaliers al primo turno battono i Washington Wizards, guidati dalle tre stelle Gilbert Arenas, Antawn Jamison e Caron Butler. In quella serie fu importante il tiro che port\u00f2 ad una vittoria durante i tempi supplementari da parte di Cleveland in gara-5, a soli 3,6 secondi dalla fine. I Cavaliers furono poi eliminati al secondo turno, contro gli ex campioni NBA Detroit Pistons, in una serie tirata fino all'ultimo. Al Draft 2006 scelgono al primo giro l'allora giovanissimo Shannon Brown, che per\u00f2 non rimarr\u00e0 a lungo nella franchigia, essendo successivamente scambiato.\nNella stagione 2006-07 vincono il loro primo titolo di Conference sconfiggendo in ordine cronologico i Washington Wizards 4-0, i New Jersey Nets 4-2 e in Finale di Conference i Detroit Pistons per 4-2. LeBron James riusc\u00ec a realizzare nella quinta gara della serie una delle pi\u00f9 grandi prestazioni individuali della storia dei playoff, con 48 punti al Palace of Auburn Hills compresi 29 degli ultimi 30 dei Cavs, portando la serie sul momentaneo 3-2. Nella decisiva gara 6 Daniel Gibson realizza 31 punti. I Cavaliers arrivarono cos\u00ec per la prima volta nella storia alle NBA Finals. Nella finale furono sconfitti 4-0 dai San Antonio Spurs.\nLa stagione 2007-08 si rivela positiva per Cleveland, con il raggiungimento dei Playoff al termine della stagione regolare, durante la quale arrivarono Delonte West, Ben Wallace, Wally Szczerbiak e Joe Smith tramite uno scambio che coinvolse anche i Chicago Bulls e i Seattle SuperSonics. In questa trade venne ceduto Larry Hughes. Nei Playoff 2008 Cleveland supera il primo turno sconfiggendo i Washington Wizards per 4-2, ma viene poi eliminata per 4-3, dai Boston Celtics, che diventeranno campioni alla fine della stagione. In estate approda in Ohio Mo Williams, giovane talento dei Milwaukee Bucks. Dal draft 2008, svoltosi il 26 giugno al Madison Square Garden di New York, ottengono J.J. Hickson e Darnell Jackson. Anche Sa\u0161a Kaun ottiene un cartellino per entrare nel roster di Cleveland; Tuttavia rimane a giocare in Europa.\nNella stagione 2008-09 i Cavaliers conclusero una strepitosa stagione regolare al primo posto nella Eastern Conference e nell'NBA con 66 vittorie e solo 16 sconfitte (davanti ai Los Angeles Lakers, che finirono con 65 a 17 e ai Boston Celtics, che conclusero con 62 vittorie e 20 sconfitte), conquistando cos\u00ec il fattore campo nei Playoff. I Cavaliers riuscirono ad ottenere un record casalingo di 39 vittorie a fronte di 2 sole sconfitte. LeBron vinse il titolo di MVP dell'anno, mentre Mike Brown vinse il titolo di Coach dell'anno. Nei Playoff superarono i Detroit Pistons al primo turno e successivamente gli Atlanta Hawks entrambi per 4-0. A sorpresa vengono per\u00f2 sconfitti 4-2 dagli Orlando Magic nella finale della Eastern Conference. Il giorno del Draft NBA 2009 i Cavaliers scelgono la loro nuova e unica matricola Christian Eyenga, mentre l'altra scelta al secondo giro del draft era stata ceduta ai Miami Heat. Cleveland sceglie il giocatore all'ultimo turno, il trentesimo, conseguenza dell'essersi classificati primi in campionato durante la \"regular season\". Viene aggiunto nel roster anche Danny Green, giovane giocatore non scelto al draft. Il 13 luglio Cleveland mette sotto contratto per due anni la guardia d'esperienza Anthony Parker. Il 25 giugno viene ufficializzato il passaggio del centro Shaquille O'Neal dai Phoenix Suns alla franchigia dell'Ohio in cambio di Aleksandar Pavlovi\u0107, Ben Wallace, una scelta nel 2\u00ba giro del Draft NBA 2009 e dollari. Cleveland rinnova anche il contratto di Anderson Varej\u00e3o e acquista Jamario Moon, ala piccola dei Miami Heat. Il 12 agosto viene ingaggiato Leon Powe.\nNella stagione 2009-10 la squadra dell'Ohio conclude per la seconda volta consecutiva la stagione con il miglior record assoluto nella lega, 61 vittorie e 21 sconfitte, ma nei playoff, dopo aver eliminato al primo turno i Chicago Bulls, vengono sconfitti nelle semifinali di conference per 4 a 2 dai Boston Celtics.\nIl post-LeBron e l'arrivo di Kyrie Irving.\nLa stagione 2010-11 parte con un grande interrogativo portato dalla scadenza del contratto del leader LeBron James. Molte squadre si presentano da James per presentargli la loro proposta e il loro progetto, compresi i Cavs, i quali, licenziato Brown, ingaggiano come nuovo allenatore Byron Scott. L'8 luglio, \"il Prescelto\" comunica in diretta in uno show televisivo andato in onda sulla rete americana ESPN di aver firmato per i Miami Heat lasciando dopo 7 anni i Cavaliers.\nDa quel giorno in poi parte la ricostruzione della squadra. La prima mossa importante viene attuata il 26 luglio attraverso uno scambio che porta Delonte West e Sebastian Telfair ai Minnesota Timberwolves per Ramon Sessions, Ryan Hollins e una seconda scelta futura. Il 30 luglio ingaggiano il Free-agent Joey Graham con un contratto di un anno con opzione per il secondo. In agosto riconfermano per un ulteriore anno Jawad Williams e ingaggiano il giovane talento Samardo Samuels. Finita la Pre-Season 2010 con un record finale di 6-2, i Cavs esercitano l'opzione di quattro anni con J.J. Hickson e decidono di tagliare Danny Green per sostituirlo con Manny Harris.\nCon l'inizio del nuovo anno, visto lo scarso andamento della squadra, i Cavs decidono di provare nuove alternative: il 27 dicembre Jawad Williams viene tagliato e sostituito il giorno dopo da Alonzo Gee, mentre vengono richiamati in squadra Samardo Samuels e Christian Eyenga precedentemente prestati in D-League.\nIl 24 febbraio, giorno di scadenza del mercato, i Cavs compiono gli ultimi due scambi: il primo, l'unico importante della stagione, con i Los Angeles Clippers cedendo Mo Williams e Jamario Moon in cambio della guardia Baron Davis (2 volte All-Star e 2 volte leader in palle rubate) e della prima scelta nel Draft 2011; il secondo lasciando la seconda scelta nel Draft 2013 ai Boston Celtics in cambio di Semih Erden e Luke Harangody. Per far spazio ai nuovi arrivati, inoltre, viene tagliato Leon Powe. I Cavs finiscono il campionato al penultimo posto generale (ultimo nella Eastern Conference) con il record di 19-63. Durante la stagione i Cavaliers superano il ben poco invidiabile record di sconfitte consecutive nella NBA arrivando a quota 26, aggiungendone quindi 2 al precedente record che la stessa squadra deteneva a quota 24.\nLa stagione 2011-12 parte subito forte per i Cavs che, vincendo la Draft Lottery, conquista la prima scelta assoluta nel Draft NBA 2011. Il 23 giugno, quindi, i Cavaliers scelgono Kyrie Irving come prima scelta assoluta e Tristan Thompson come quarta scelta. Il 30 giugno i Cavs effettuano il primo scambio importante con i Sacramento Kings cedendo J.J. Hickson in cambio di Omri Casspi e la prima scelta protetta del draft 2012. Il giorno dopo, a causa del mancato accordo tra i club e i giocatori della NBA, viene ufficializzato il lockout che blocca l'inizio della stagione.\nL'8 dicembre, le due parti trovano l'accordo e firmano il contratto collettivo. Dopo aver cancellato le prime settimane di stagione, la federazione decide di riparte il 25 dicembre con un calendario accorciato da 82 a 66 partite. Poco prima dell'inizio della stagione, visto l'ingaggio di Kyrie Irving, Baron Davis, leader dei Cavs nella passate stagione, viene tagliato. Nonostante un inizio da 8 vittorie e 8 sconfitte, il record finale \u00e8 21-45. Uniche note positive sono rappresentate da Irving (vincitore del premio Rookie dell'anno) e da Tristan Thompson.\nPrima dell'inizio della stagione 2012-13 Jamison, l'ultimo dei simboli dell'era James, rimane free agent e firma con i Miami Heat. Nonostante i buoni talenti presenti in squadra, i Cavs chiudono ancora una volta abbondantemente fuori dai play-off, con un bilancio di 24-58. Il 18 aprile 2013 Scott, a seguito di un bilancio di 64-166 in tre stagioni, viene licenziato. Poco dopo viene ingaggiato come allenatore Mike Brown, storico allenatore dei Cavs durante l'era LeBron James. Brown diventa cos\u00ec il secondo allenatore nella storia dei Cavs ad allenare la squadra per due volte dopo Bill Musselman all'inizio degli anni '80.\nPer via della stagione negativa i Cavs si presentano alla Draft Lottery con il 15,60% di essere scelti per selezionare la prima scelta assoluta nel successivo draft. Il 21 maggio 2013 vincono per la seconda volta in tre anni la Draft Lottery, diventando la franchigia con pi\u00f9 vittorie della lotteria (4) dal 1985, anno in cui essa fu instaurata.\nIl 27 giugno 2013, al Barclays Center di New York, ha luogo il Draft NBA 2013, dove i Cavaliers hanno la 1\u00aa, la 19\u00aa, la 31\u00aa e la 33\u00aa scelta. Come prima scelta assoluta selezionano con grande sorpresa l'ala grande Anthony Bennett, mentre con la diciannovesima l'ala piccola Sergej Karas\u00ebv. Poco dopo viene inoltre ingaggiato il centro All-Star Andrew Bynum, reduce da una lunga serie di infortuni. Viene inoltre rafforzata la panchina con gli ingaggi di Jarrett Jack ed Earl Clark. La squadra si presenta quindi per la prima volta dal post-LeBron James con l'obbiettivo di qualificarsi ai play-off, potendo disporre, oltre a Irving, di Bynum (gi\u00e0 All-Star) e della prima scelta Bennett, oltre a diversi giovani di talento, come Waiters e Thompson. La stagione inizia per\u00f2 in modo molto diverso da quanto sperato: complici soprattutto i rendimenti disastrosi di Bynum, che viene addirittura sospeso a tempo indeterminato, e Bennett, che chiude il 2013 con 2,1 punti e 2,1 rimbalzi in 10,7 minuti di media tirando con il 22,8%, venendo definito da molti esperti la peggior prima scelta di sempre, i Cavs si ritrovano a met\u00e0 stagione abbondantemente fuori dalla zona play-off. Per migliorare la situazione Bynum viene ceduto insieme ad alcune scelte al draft ai Chicago Bulls in cambio di Luol Deng (2 volte All-Star). Per sostituire Bynum viene in seguito acquisito Spencer Hawes dai Philadelphia 76ers in cambio di Earl Clark, Henry Sims e due seconde scelte a draft futuri. Nonostante i cambi nel roster le prestazioni non migliorano e i Cavs chiudono la stagione con un record di 33-49, mancando i play-off che molti ritenevano alla portata della squadra. Dopo la conclusione della stagione regolare Brown viene licenziato per la seconda volta in 4 anni.\nIl 21 maggio 2014, con solo l'1,4% di possibilit\u00e0, i Cavs ottengono clamorosamente la prima scelta al draft per la terza volta negli ultimi 4 anni. Il successivo 20 giugno viene nominato allenatore David Blatt, fresco vincitore dell'Eurolega alla guida del Maccabi Tel Aviv, che diventa il primo non statunitense ad allenare una squadra NBA. Al draft viene selezionata l'ala piccola Andrew Wiggins.\nIl ritorno di LeBron James, il primo titolo NBA e la rivalit\u00e0 con Golden State.\nL'11 luglio 2014 LeBron James, attraverso una lettera scritta e inviata a \"Sports Illustrated\", annuncia di aver scelto i Cavaliers come squadra dove proseguire la carriera, dopo aver rinunciato agli ultimi due anni di contratto con i Miami Heat. Per il giocatore si tratta di un ritorno nella franchigia dell'Ohio, in cui aveva gi\u00e0 militato dal 2003 al 2010. Ha firmato un contratto di due anni e ha scelto il numero 23 (maglia che aveva usato all'high school e coi Cavs).\nIl 23 agosto 2014 Kevin Love viene ceduto ai Cavs dai Minnesota Timberwolves in cambio di Andrew Wiggins, Anthony Bennett e una futura prima scelta al draft in una trade che ha coinvolto anche i Philadelphia 76ers. Vestir\u00e0 la maglia numero 0. I Cavaliers, con in nuovi \"Big Three\" James, Love e Irving e numerosi altri innesti di livello, si presentano quindi come una delle favorite per il 2014-2015. In una trade che coinvolge i New York Knicks e gli Oklahoma City Thunder approdano in Ohio anche Iman Shumpert e J.R. Smith mentre Dion Waiters passa ai Thunder; dai Denver Nuggets arriva Timofej Mozgov Nella partita contro i Detroit Pistons diventano la tredicesima squadra nella storia della lega a totalizzare pi\u00f9 di 800 triple segnate in una sola stagione. Nella stessa stagione diventano i campioni della Eastern Conference, dopo aver sconfitto ai playoff Boston Celtics, Chicago Bulls e Atlanta Hawks. Arrivano quindi alle finali, contro i Golden State Warriors di Stephen Curry, senza per\u00f2 n\u00e9 Love e n\u00e9 Irving; infortunatisi entrambi durante i playoff, Love nel match contro Boston e Irving nell'overtime di gara 1 delle Finals. La serie si concluder\u00e0 con una sconfitta per 4-2, dopo che i Cavaliers erano stati in vantaggio 2-1. Tuttavia, la scarsa profondit\u00e0 della rosa condizionata dagli infortuni e la forza di Golden State, che veniva da una regular season con 65 vittorie, sono stati i fattori chiave. LeBron James \u00e8 stato autore di una prestazione di altissimo profilo,con una media punti di 35.8, 13.3 rimbalzi e 8.8 assist a partita nelle NBA Finals, ma tutto ci\u00f2 non \u00e8 stato sufficiente e il suo record personale nelle finali \u00e8 ora di 2 vittorie e 4 sconfitte. La vittoria in gara 2 \u00e8 stata la prima nella storia delle Finals per i Cavs. Andre Iguodala \u00e8 stato nominato MVP delle NBA Finals.\nLa stagione successiva, ovvero 2015-2016, l'arrivo di Mo Williams e di qualche altro innesto e anche il ritorno di Kyrie Irving dall'infortunio, hanno permesso ai Cleveland Cavs di migliorare il record di regular season dello scorso anno, sotto la guida del leader LeBron James. Dopo la RS conclusa con 57 vittorie e 25 sconfitte, Cleveland ottiene il miglior record nella Eastern Conference in regular season.\nAi Playoffs i Cavs incontrano i Detroit Pistons, testa di serie n. 8, e vincono la serie 4-0, serie che si riveler\u00e0 pi\u00f9 combattuta di quanto dica il risultato finale. Nelle semifinali di Eastern Conference, Cleveland incontra gli Atlanta Hawks e anche in questo caso arriver\u00e0 un altro sweep, stavolta ai danni di Teague e company. Inoltre in questa serie Cleveland diventa la squadra ad aver messo pi\u00f9 triple in una partita, 25 pi\u00f9 precisamente. Arrivati alle Finali di Conference, Cleveland incontra i Toronto Raptors, portati avanti grazie alle magie del suo backcourt composto da DeMar Derozan e Kyle Lowry. Cleveland vincer\u00e0 anche questa serie, stavolta per 4-2.\nGiunti alle NBA Finals, i Cavaliers incontrano i Golden State Warriors, nella rivincita delle Finals 2015. Gara 1 e gara 2 vengono giocate entrambe ad Oakland, alla Oracle Arena, e vengono vinte entrambe dai Golden State Warriors, che si affermano grazie soprattutto alla forza dei comprimari entrati dalla panchina, Livingston e Iguodala tra tutti.\nGara 3, giocata alla Quicken Loans Arena di Cleveland, viene vinta dai Cavs, che, spinti dall'entusiasmo dei propri tifosi, vincono la partita 120-90 con una grande prestazione di LeBron James e di Kyrie Irving, in ombra nelle prime due partite. La gara successiva, gara 4, viene sempre giocata in Ohio e stavolta \u00e8 Golden State a trionfare con una grande prestazione di Curry, portando la serie sul 3-1 Warriors, un risultato mai recuperato nelle 32 precedenti occasioni durante le NBA Finals.\nLa serie si sposta ancora ad Oakland, ma la determinazione di James e di Irving, che segnano 41 punti a testa, permette ai Cavs di allungare la serie e giocare un'altra partita a Cleveland, in Ohio. In gara 6 i Cavs trionfano ancora, dopo una prestazione eccellente di LeBron James e compagni, ma \u00e8 in gara 7 che la squadra di Cleveland compie l'impresa: vince 89-93 sul campo di Oakland, riscrivendo un pezzo di storia NBA, e si laurea campione. James viene nominato MVP delle Finali, mentre Irving mette la tripla decisiva a 50 secondi dalla fine.\nNel 2016-2017, dopo una RS conclusa con un record di 51-31, in seconda posizione nella Eastern Conference (dietro ai sorprendenti Boston Celtics di Isaiah Thomas e Brad Stevens), ai Playoff Cleveland mostra tutto il suo potenziale, vincendo 4-0 contro gli Indiana Pacers (testa di serie n. 8) e i Toronto Raptors (testa di serie n. 3), con prove offensive incredibili, pur mostrando qualche limite difensivo. Nelle finali di Conference vince 4-1 contro Boston, arrivando alle NBA Finals contro i Golden State Warriors (12-0 in questi Playoff) per il terzo anno consecutivo, in quella che \u00e8 diventata una vera e propria rivalit\u00e0. In gara 1 (113-91) e gara 2 (132-113) i Cavs perdono nettamente alla Oracle Arena nonostante uno stratosferico Lebron James, complici prestazioni mostruose di Kevin Durant. Gara 3 \u00e8 combattuta, con Cleveland in vantaggio per gran parte del secondo tempo, ma ancora Durant, nell'ultimo minuto, permette ai Warriors di strappare il fattore campo (118-113). In gara 4, in una partita da \"win or go home\", i Cavs tirano fuori una prestazione offensiva impressionante, segnando 49 punti nel solo primo quarto e vincendo 137-116. Gara 5 \u00e8 la fine delle speranze per James e compagni: Golden State vince 129-120 alla Oracle Arena e conquista il secondo anello in 3 anni, con Kevin Durant nominato MVP delle Finali.\nL'addio di Kyrie Irving ed ultime Finals.\nNel 2017-2018, i Cavs devono far fronte alla partenza di Kyrie Irving, accasatosi ai rivali del Boston Celtics in una trade (che si riveler\u00e0 in seguito tra le pi\u00f9 squilibrate degli ultimi anni) che ha portato in Ohio Isaiah Thomas, Jae Crowder, Ante \u017di\u017ei\u0107, la prima scelta al Draft 2018 dei Brooklyn Nets e la scelta di Miami al 2\u00ba giro del Draft 2020.\nIl roster viene poi completato dal nuovo General Manager Koby Altman con gli arrivi dell'ex MVP Derrick Rose, Jeff Green, Jos\u00e9 Calderon, Cedi Osman e soprattutto di Dwyane Wade in uscita dai Chicago Bulls, in una suggestiva reunion con Lebron James dai tempi dei Miami Heat.\nLe scelte di mercato non si rivelano tuttavia azzeccate, e dopo un avvio di stagione difficile la squadra viene nuovamente rivoluzionata gi\u00e0 a febbraio 2018: con Wade che fa ritorno a Miami, vengono altres\u00ec ceduti Rose e Crowder agli Utah Jazz, Isaiah Thomas e Channing Frye ai Lakers in cambio di Jordan Clarkson e Larry Nance Jr., Rodney Hood sempre dai Jazz in cambio di Joe Johnson, e George Hill dai Sacramento Kings in cambio di Iman Shumpert.\nDopo una RS chiusa al quarto posto con un record di 50-32, Cleveland ai Playoff arriva a sfornare prestazioni eccezionali, sconfiggendo al primo turno gli Indiana Pacers per 4-3, alle semifinali i Toronto Raptors per 4-0, e nelle finali di conference i Boston Celtics (privi di Irving infortunatosi) per 4-3.\nI Cavs per la quarta volta di fila affrontano per il titolo i Golden State Warriors, ma escono pesantemente sconfitti per 4-0 con il terzo anello per i californiani, chiudendo nel peggiore dei modi il secondo stint di James a Cleveland.\nIl secondo addio di LeBron James e la ricostruzione.\nNel luglio 2018 Lebron James, in scadenza di contratto, annuncia il proprio trasferimento ai Los Angeles Lakers firmando un quadriennale, lasciando per la seconda volta la squadra della propria citt\u00e0.\nPrivata della sua stella pi\u00f9 grande, i Cavaliers iniziano dunque un processo di ricostruzione, avendo selezionato al Draft 2018 la giovane point guard Collin Sexton con l'ottava scelta e prolungando al massimo salariale Kevin Love, designato nuovo leader della franchigia. Il veterano J.R. Smith viene invece messo fuori roster non rientrando pi\u00f9 nei piani societari. \nLa stagione 2018-2019 si rivela fallimentare: dopo un inizio incoraggiante, ad ottobre Love si infortuna gravemente ad un piede ed \u00e8 costretto a saltare il resto del campionato.\nDopo sole sei partite viene esonerato l'allenatore Tyronn Lue; la squadra chiuder\u00e0 mestamente al penultimo posto della Eastern Conference, con un record negativo di 19-63, non qualificandosi cos\u00ec ai PlayOff.\nAl termine della stagione, viene nominato come nuovo allenatore l'esperto coach NCAA dei Michigan Wolverines, John Beilein, che a 66 anni fa dunque il suo esordio in NBA.\nAl Draft 2019 i Cavs selezionano con la quinta \"pick\" la point guard Darius Garland, malgrado nello stesso ruolo soltanto l'anno prima avessero scelto Sexton, e con la trentesima la guardia Kevin Porter.\nIl 6 febbraio 2020 i Cavs acquisiscono via trade dai Detroit Pistons il centro all-star Andre Drummond in cambio di John Henson, Brandon Knight e scelte future.\nI cattivi risultati ottenuti e gli scontri con alcuni veterani della squadra costano il posto a coach Beilein, che a febbraio 2020 viene sollevato dall'incarico. Al suo posto viene nominato l'ex allenatore di Houston e Memphis J.B. Bickerstaff.\nAnche la stagione 2019-2020 si conclude malamente, con l'ultimo posto nella Eastern Conference (record negativo 19-46) e mancata qualificazione ai PlayOff per il secondo anno di fila.\nRecord stagione per stagione.\n\"Statistiche aggiornate al: 9 giugno 2018\"\nMembri della Basketball Hall of Fame.\nNote:\nNumeri ritirati.\nNote:\nAllenatori.\n\"Note: Statistiche aggiornate a fine stagione 2017-2018.\"\nPremi e riconoscimenti individuali.\nNBA Most Valuable Player Award\nBill Russell NBA Finals Most Valuable Player Award\nNBA Rookie of the Year Award\nNBA Coach of the Year Award\nNBA Executive of the Year Award\nNBA All-Star Game MVP\nNBA Rookie Challenge MVP\nNBA Three-point Shootout\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team\nLeader di franchigia.\nMaiuscolo: giocatore ancora attivo ai Cavaliers.\n\"Corsivo\": giocatore ancora attivo, non con i Cavaliers.\nPunti segnati (regular season) aggiornato il 10 febbraio 2022\nAltre statistiche (regular season) aggiornate il 10 febbraio 2022 "}
{"id": "44836", "revid": "148782", "url": "https://it.wikipedia.org/wiki?curid=44836", "title": "Dc", "text": ""}
{"id": "44838", "revid": "287204", "url": "https://it.wikipedia.org/wiki?curid=44838", "title": "Baccanale", "text": "Il baccanale (latino: \"Bacchanalia\") era una festivit\u00e0 romana a sfondo propiziatorio, di origine greca. Il nome \u00e8 di origine romana e deriva da rituali dedicati a Bacco, ma la sua origine \u00e8 pi\u00f9 antica; probabilmente risale alla Magna Grecia, dove era fortemente radicata nei territori campani e lucani come culto di Dioniso, identificato con Bacco e Liber. Gi\u00e0 in epoca romana, ma probabilmente anche prima, era una festa orgiastica divenuta in un secondo momento (o forse ritornando alle origini) propiziatoria degli dei in occasione della semina e della raccolta delle messi.\nIl baccanale nell'antichit\u00e0.\nLa diffusione del culto di Bacco a Roma avvenne intorno al II secolo a.C. Analogamente al culto di Dioniso in Grecia, da cui deriva, si trattava di un culto misterico, ossia riservato ai soli iniziati (originariamente solo donne, le baccanti) con finalit\u00e0 mistiche. Al contrario di altri culti misterici, il baccanale aveva due tipi di funzione religiosa: una privata e l'altra pubblica. Le feste che erano rappresentate in pubblico, poi si portarono su opere teatrali drammatiche \u2014 tragedie o commedie satiriche. Il secondo tipo di celebrazione era piuttosto votato alla frenesia sessuale e al culto antipolitico, che mirava al rilascio della tensione sessuale tra i partecipanti.\nNel 186 a.C., un'indagine senatoriale, e lo scandalo che ne consegu\u00ec, port\u00f2 a una profonda riforma dei baccanali. Il Senato, dietro iniziativa di Marco Porcio Catone, emise un senatoconsulto, noto come \"Senatus consultum de Bacchanalibus\" al fine di sciogliere il culto con distruzione dei templi, confisca dei beni, arresto dei capi e persecuzione degli adepti. \nIn seguito i baccanali sopravvissero come feste propiziatorie, ma senza pi\u00f9 la componente misterica.\nSpesso il baccanale coinvolgeva pi\u00f9 popolazioni di un territorio che si riunivano per diversi giorni in un luogo-simbolo, dove venivano praticati anche sacrifici animali; sicuramente le pratiche sessuali che vi si svolgevano erano anch'esse finalizzate alla propiziazione ma anche ai festeggiamenti per i pastori che ritornavano dalla transumanza dopo un'intera stagione. Nella Roma del II secolo per\u00f2 tali aspetti erano evidentemente assenti e una delle questioni che port\u00f2 al senatoconsulto \"de Bacchanalibus\" fu il fatto che durante tali riti venne riportato che gli adepti esercitassero violenze che colpivano senza distinzione uomini liberi e donne, \"talmente segreti che talvolta non rimanevano neppure i corpi per la sepoltura\", oltre a vari altri illeciti. Ci\u00f2 era in contrasto con le leggi romane che impedivano tali atti tra cittadini, pur permettendole nei confronti degli schiavi.\nLo scandalo del 186 a.C..\nTito Livio, la principale fonte letteraria romana sui primi baccanali, sostiene che la prima forma della festivit\u00e0 era aperta alle sole donne e si svolgeva durante tre giorni dell'anno, alla luce del giorno; mentre nella vicina Etruria, a nord di Roma, un \"greco di umili origini, versato nei sacrifici e negli auguri\" aveva stabilito una versione notturna che comprendeva celebrazioni che facevano uso di vino, il che acquis\u00ec un seguito entusiasta di donne e uomini. Era la versione notturna dei baccanali, quando il vino e la mescolanza dei sessi creavano una miscela propria alla dissolutezza, che Livio descrive come un luogo in cui si verificano tutti i mali, come potevano essere gli omicidi sacri. Il periodo dei baccanali sarebbe stato, secondo Livio, il momento migliore per commettere delitti per il fatto che le molte grida e il suono degli strumenti facilitavano nascondere un crimine a Roma.\nLivio riferisce di un grave incidente politico che coinvolse Paculla Annia, una sacerdotessa campana di Bacco, fondatrice di un culto privato e non ufficiale dei baccanali a Roma, con sede presso il boschetto di Stimula, laddove il versante occidentale dell'Aventino scende verso il Tevere. L'Aventino era un quartiere etnicamente misto, fortemente identificato con la classe plebea di Roma e che era la porta d'entrata privilegiata di nuovi culti forestieri. Il dio del vino e della fertilit\u00e0 Liber Pater, divino patrono dei diritti dei plebei, delle libert\u00e0 e degli auspici, aveva un culto ufficiale consolidato da tempo nel vicino tempio che condivideva con Cerere e Proserpina e viene descritto da molte fonti come l'equivalente di Dioniso e Bacco a Roma. Paculla aveva modificato il culto, avvicinandolo a quello praticato in Etruria, coinvolgendo non solo matrone romane, ma anche uomini e donne di ogni origine, aumentando le riunioni a cinque al mese.\nBen presto queste festivit\u00e0 attirarono l'attenzione della popolazione e vennero viste come pericolose per l'ordine morale e sociale, date le voci che circolavano sulle violenze estreme su uomini e animali che vi si praticavano. Nel 186 a.C., un'indagine senatoriale, e lo scandalo che ne consegu\u00ec, port\u00f2 a una profonda riforma dei baccanali. Ci\u00f2 che diede inizio allo scontro tra i praticanti dei baccanali e il Senato fu la testimonianza di Publio Ebuzio, della gens Aebutia. Egli port\u00f2 alla luce l'esistenza del culto misterico quando si vide costretto a scegliere tra diventare un iniziato o avere una relazione con la liberta Ispala Fecenia. Ispala avvert\u00ec Publio dei pericoli, che lei credeva fossero legati al culto. Dopo essere stato esiliato dalla sua casa di famiglia, Publio e Ispala vennero chiamati a informare il Senato sui baccanali. L'indagine che ne segu\u00ec port\u00f2 il Senato a credere che gli iniziati dei baccanali non stessero solo portando lode al dio durante le feste, ma progettando una rivolta contro il Senato stesso. Sotto la copertura della religione, i sacerdoti e gli accoliti infrangevano impunemente le leggi civili, morali e religiose. L'intervento senatoriale con i baccanali fu quindi politico e non aveva nulla a che fare con la divinit\u00e0 Bacco, poich\u00e9 essi accettavano tutte le religioni. I due consoli eletti Quinto Marcio Filippo e Spurio Postumio Albino vennero incaricati attraverso un senatoconsulto, noto come \"Senatus consultum de Bacchanalibus\", di sciogliere il culto di Bacco e provvedere alla distruzione dei templi con la confisca dei beni e l'arresto dei capi e la persecuzione degli adepti. Gli accusati furono ben 7000, sia uomini che donne. I capi del culto vennero identificati in Marco e Gaio Atinio di Roma, Lucio Opiterio di Falerii e il campano Minio Cerrinio. Conseguentemente, molti adepti fuggirono dalla citt\u00e0, mentre altri vennero incarcerati o giustiziati. Livio sostiene inoltre che, mentre il culto esercitava un particolare fascino su coloro che non erano istruiti, come i giovani, i plebei, le donne (\"levitas animi\") e gli \"uomini pi\u00f9 simili alle donne\", la maggior parte della popolazione della citt\u00e0 era comunque coinvolta e nemmeno la classe patrizia di Roma ne era immune.\nLa riforma dei baccanali.\nNel 186 a.c., una riforma del culto, rimasta sotto forma di un'iscrizione ritrovata nel 1640 a Tiriolo, in Calabria, la \"Senatus consultum de Bacchanalibus\", port\u00f2 i baccanali sotto il controllo del Senato e, di conseguenza, dei pontefici. I capitoli e i collegi di culto esistenti vennero smantellati. Le congregazioni miste erano permesse, ma erano limitate a non pi\u00f9 di due uomini e tre donne, e ogni raduno di un baccanale doveva chiedere il permesso al Senato. Agli uomini era ormai proibito diventare sacerdoti di Bacco.\nNonostante la loro abolizione ufficiale, i baccanali illeciti persistettero segretamente per molti anni, in particolare nell'Italia meridionale, il loro probabile luogo d'origine. I baccanali riformati e ufficialmente approvati avrebbero avuto poca somiglianza con i precedenti baccanali affollati, estatici e disinibiti. Un simile limitazione pu\u00f2 essere stata imposta anche ai culti di Liber; la sua associazione percepita o effettiva con i baccanali pu\u00f2 essere la ragione per cui i suoi \"Liberalia ludi\" del 17 marzo vennero temporaneamente spostati ai Cerealia di Cerere del 12-19 aprile. I baccanali furono ripristinati quando la ferocia della reazione senatoriale si plac\u00f2, ma in forma controllata e molto modificata."}
{"id": "44839", "revid": "1791", "url": "https://it.wikipedia.org/wiki?curid=44839", "title": "Ne", "text": ""}
{"id": "44842", "revid": "1305772", "url": "https://it.wikipedia.org/wiki?curid=44842", "title": "NE", "text": ""}
{"id": "44844", "revid": "981913", "url": "https://it.wikipedia.org/wiki?curid=44844", "title": "Iato", "text": "Col termine iato (dal latino \"hiatus\", \"apertura\") si indica un fenomeno linguistico che consiste nel dividere tra due sillabe due vocali (o meglio: due vocoidi) che altrimenti farebbero parte della stessa sillaba, vocali quindi che vengono accostate e pronunciate con due emissioni di voce.\nPronuncia.\nLa pronuncia tradizionale di \"iato\" \u00e8 , trisillabo (\"i-\u00e0-to\"), ma la variante bisillaba \u00e8 ammessa: Ugo Foscolo scriveva \"il iato\", Giosu\u00e8 Carducci \"gli iati\"; il latinista Alfonso Tra\u00ecna \u00e8 per la pronuncia trisillaba, Luciano Canep\u00e0ri preferisce quella bisillaba .\nLa pronuncia oggi prevalente, \"lo iato\" , non contiene iato bens\u00ec un suo opposto, il cosiddetto dittongo ascendente, la sequenza di una consonante approssimante /j/ e di una vocale /a/, al contrario della pronuncia tradizionale \"l'iato\" che contiene un vero iato.\nTipi di iato in italiano.\nCon iato nella grammatica italiana si intendono due fenomeni letteralmente distinti.\nIn primo luogo, si considera tradizionalmente iato l'incontro di due vocali forti , con l'accento sulla prima vocale; in secondo luogo si considera iato l'incontro di due vocali forti con l'accento sulla seconda, oppure l'incontro di una vocale forte con una debole la quale \u00e8 per\u00f2 accentata (oppure ancora la sequenza /ii/).\nOgni lista ha restrizioni date all'inizio: a parte queste, non tutte le possibilit\u00e0 d'incontro sono attualmente realizzate nella lingua italiana; non si considerano pertinenti le parole dialettali n\u00e9 le interiezioni.\nIati e dittonghi.\nQuesta definizione di iato \u00e8 per\u00f2 contestata da Piero Fiorelli e dallo stesso Luciano Canepari, i quali ritengono che solo l'ultima lista sia da considerarsi contenente veri iati: la prima e la seconda conterrebbero dittonghi a tutti gli effetti; anche nella metrica poetica, in effetti, i nessi vocalici \"forti\" (con l'accento sulla prima vocale) vengono solitamente considerati dittonghi, a meno che il poeta non usi la dieresi, che talvolta viene posta tipograficamente sulla prima vocale grafica."}
{"id": "44845", "revid": "170423", "url": "https://it.wikipedia.org/wiki?curid=44845", "title": "Detroit Pistons", "text": "I Detroit Pistons sono una delle trenta squadre di pallacanestro che militano nel massimo campionato professionistico statunitense, la National Basketball Association e hanno sede ad Auburn Hills, Michigan, un sobborgo di Detroit. La squadra ha giocato le sue partite casalinghe presso il Palace of Auburn Hills dal 1988 fino al termine della stagione NBA 2016-2017 per poi spostarsi dalla stagione successiva nella nuova Little Caesars Arena in costruzione nel centro di Detroit.\nI Detroit Pistons hanno vinto tre titoli Nba nel 1989, 1990 e nel 2004.\nStoria della franchigia.\nNascita dei Fort Wayne (Zollner) Pistons (1941-1957).\nLa franchigia venne fondata nel 1941 a Fort Wayne, nello Stato dell'Indiana, da Fred Zollner, proprietario di una compagnia che produceva pistoni per la General Motors e giocavano le proprie partite casalinghe presso la palestra del North Side Liceo a Fort Wayne, Indiana.\nPrima della nascita della NBA, di cui i Pistons sono la squadra pi\u00f9 antica, la franchigia milit\u00f2 nella National Basketball League, nella quale si laure\u00f2 due volte campione (1944 e 1945). I Fort Wayne Zollner Pistons vinsero inoltre il Torneo Mondiale di Basket Professionista nel 1944, 1945 e 1946.\nLa denominazione iniziale della squadra era Fort Wayne Zollner Pistons ma nel 1948, con il trasferimento nella BAA, mut\u00f2 in Fort Wayne Pistons.\nGuidati dall'ala George Yardley, i Fort Wayne Pistons raggiunsero le finali NBA nel 1955 e nel 1956, perse rispettivamente contro i Syracuse Nationals (4-3) e i Philadelphia Warriors (4-1).\nIl trasferimento a Detroit e il ventennio difficile (1957-1979).\nNonostante a Fort Wayne i Pistons poterono godere di un solido apporto dei tifosi locali, nel 1957 Zollner decise di seguire la tendenza delle altre franchigie e di spostare la squadra in una citt\u00e0 dal bacino di utenza pi\u00f9 ampio e adeguato a poter mantenere una squadra NBA: la scelta cadde su Detroit, una metropoli sprovvista di una squadra professionistica dopo che i Detroit Gems erano scomparsi dopo una sola stagione di esistenza (1946-47).\nI nuovi Detroit Pistons giocarono all'Olympia Stadium (ex sede della franchigia NHL Detroit Red Wings) durante le loro prime quattro stagioni, per poi trasferirsi alla Cobo Arena.\nIn quegli anni la squadra ottenne sempre risultati deludenti, sia sul campo sia ai botteghini.\nTra gli anni 60 e 70 i Pistons si caratterizzarono per essere una compagine dalle spiccate individualit\u00e0 ma dal gioco di squadra pressoch\u00e9 inesistente. Tante le superstar che in quei primi anni vissuti a Detroit giocarono per i Pistons: Dave DeBusschere (diventato il pi\u00f9 giovane giocatore-allenatore nella storia del NBA), Dave Bing, Jimmy Walker e Bob Lanier.\nNel 1974, Zollner vendette la squadra a Bill Davidson che nel 1978 spost\u00f2 i Pistons dal centro di Detroit al sobborgo di Pontiac, dove potevano giocare nel gigantesco Silverdome, una struttura costruita per le partite di football americano.\nDavidson rimase proprietario della Franchigia fino alla sua morte avvenuta il 14 marzo 2009.\nL'era dei \"Bad Boys\" (1979-1994).\nGli anni ottanta incominciarono male, con un bilancio di 16-66 nella stagione 1979-80 e di 21-61 nella stagione 1980-1981.\nLa squadra del 1979-80 perse le ultime 14 partite che, sommate con le 7 sconfitte consecutive all'inizio della stagione 1980-81, stabilirono un record di 21 sconfitte consecutive (poi superato).\nLe fortune della squadra cominciarono a cambiare nel 1981, quando venne presa la guardia Isiah Thomas proveniente dall'Indiana University che insieme all'ex centro dei Cleveland Cavaliers (e con un passato italiano a Brescia) Bill Laimbeer e la guardia Vinnie Johnson, proveniente dai Seattle SuperSonics, composero il vero nucleo della squadra che negli anni futuri lott\u00f2 per i vertici della Lega.\nLa via per il successo, tuttavia, non ebbe un inizio facile: nel 1984 infatti i Pistons vennero sconfitti per 3-2 dagli sfavoriti New York Knicks. Nei Playoff 1985 i Pistons vinsero la loro prima serie di playoff, affrontando in semifinale i Boston Celtics, campioni uscenti; nonostante la vittoria dei Celtics per 4-2, la sorprendente prestazione dei Pistons pose le basi per una rivalit\u00e0 che sarebbe continuata per tutto il decennio successivo.\nNel draft 1985 i Pistons selezionarono - con la 18\u00aa scelta assoluta - la guardia Joe Dumars e acquisirono Rick Mahorn dai Washington Bullets.\nLa squadra fece tuttavia un passo indietro, venendo eliminata al primo turno dei play-off dai pi\u00f9 atletici Atlanta Hawks. Dopo la sconfitta, l'allenatore Chuck Daly e il capitano Isiah Thomas stabilirono che l'unico modo per salire ai vertici dell'Eastern Conference era adottare uno stile di gioco pi\u00f9 aggressivo.\nIn vista della stagione 1986-1987 i Pistons acquisirono alcuni giocatori chiave: John Salley (11\u00aa scelta assoluta), Dennis Rodman (27\u00aa) e Adrian Dantley (acquisito in uno scambio con gli Utah Jazz).\nLa squadra adott\u00f2 uno stile di gioco pi\u00f9 fisico e difensivo, che gli procur\u00f2 il soprannome di \"Bad Boys\".\nNel 1987 i Pistons raggiunsero le finali di Eastern Conference, miglior risultato dai tempi di Fort Wayne, contro i Celtics. Dopo aver portato i campioni in carica a un pareggio sul 2-2, i Pistons erano sul punto di vincere gara 5 al Boston Garden a pochi secondi dalla fine. Dopo una palla persa dai Celtics, Thomas tent\u00f2 di recuperare velocemente la palla, non sentendo la richiesta di Chuck Daly di chiamare un timeout (la NBA non aveva ancora introdotto la regola che permetteva agli allenatori di chiamare da soli il timeout). Larry Bird rub\u00f2 allora la palla passandola a Dennis Johnson che realizz\u00f2 il tiro-vittoria. I Pistons vinceranno gara 6 a Detroit ma i Celtics vinceranno gara 7 a Boston.\nMotivati dalla sconfitta contro i Celtics i Pistons, aiutati anche dall'acquisizione di James Edwards, raggiunsero un allora record per la franchigia di 54 vittorie vincendo per la prima volta nella storia la Central Division. Ai Playoffs 1988 i Pistons vendicarono le due precedenti sconfitte con i Celtics sconfiggendoli per 4-2 e avanzando alle Finali 1988 per la prima volta dal loro arrivo a Detroit.\nLa prima finale dei Pistons li vide contrapposti ai pi\u00f9 quotati Los Angeles Lakers guidati da un trio di All-Star composto da Magic Johnson, Kareem Abdul-Jabbar e James Worthy. Dopo una serie di 3-2 a favore dei Pistons, questi sembrarono sul punto di vincere il loro primo titolo NBA in gara 6. In quella partita Isiah Thomas, con una caviglia gravemente slogata, mise a segno un record per le Finali NBA di 25 punti nel terzo quarto. Nonostante questo i Lakers vinsero la partita per 103-102, grazie a due tiri liberi realizzati da Jabbar a seguito di un discutibile fallo chiamato su Bill Laimbeer, definito da molti tifosi di Pistons e da Laimbeer stesso un \"fallo fantasma\". Con Isiah Thomas non in grado di giocare al massimo, i Pistons vennero sconfitti a fatica per 108-105.\nLa squadra gioca nel lussuoso Palace of Auburn Hills dal 1988. Nel 1989 i Pistons completarono la costruzione della rosa cedendo Adrian Dantley in cambio di Mark Aguirre, manovra inizialmente criticata duramente dai tifosi dei Pistons, che poi per\u00f2 si ravvederanno. La squadra vinse 63 partite, frantumando il precedente record della franchigia, avanzando come un rullo compressore ai Playoffs battendo rispettivamente 3-0 i rivali dei Celtics al primo turno; 4-0 Milwaukee in semifinale e distruggendo 4-2 i Chicago Bulls di Michael Jordan e Scottie Pippen in finale di Conference. Al termine del percorso i Pistons si trovarono nuovamente di fronte ai Los Angeles Lakers per una serie di finali NBA dal forte sapore di vendetta. Questa volta furono proprio i Pistons a trionfare distruggendo letteralmente i rivali dei Lakers con un netto 4-0 e vincendo il loro primo titolo NBA. Dumars venne nominato MVP delle Finali. Gara 4 della serie ha segnato anche il ritiro di Kareem Abdul-Jabbar.\nI Pistons difesero con successo il titolo nella stagione 1989-90. Dopo aver vinto 59 partite e il terzo titolo di Division, i Pistons avanzarono nei Playoffs arrivando per la quarta volta consecutiva alle finali di Eastern Conference. Affrontando per la terza stagione consecutiva i Chicago Bulls di Michael Jordan, si dividono equamente le prime sei partite ma i Pistons conclusero la serie con una vittoria per 93-74 in gara-7. Arrivati per la terza volta consecutiva alle Finali, i Pistons affrontano i Portland Trail Blazers. Dopo aver diviso le prime due partite al Palace, i Pistons vanno a Portland, dove non vincevano una partita dal 1974, per giocare gara-3, gara-4 e gara-5. I Pistons vinsero tutte e tre le partite a Portland, diventando la prima squadra a vincere le tre partite centrali in trasferta. Il momento decisivo arriva all'ultima partita. I Pistons, in svantaggio per 90-83 a due minuti dalla fine, mettono a segno un'incredibile rimonta riuscendo a tenere gli avversari inchiodati ai 90 punti fino al termine del match: prima Vinnie Johnson, canestro pi\u00f9 tiro libero (realizzato) e tiro in sospensione, a portare il punteggio sul 90 a 88 per Portland a poco pi\u00f9 di un minuto dalla fine del match; poi \u00e8 Isiah Thomas a realizzare il canestro del pareggio dalla media distanza. 90-90, trentacinque secondi dalla fine, palla a Portland. Altissima la tensione per i Blazers che sbagliano il canestro del possibile vantaggio e consegnano l'ultimo possesso del match a Detroit a 20 secondi dalla fine.\nThomas gioca con il cronometro, prova la penetrazione ma si vede murato dalla difesa dei Blazers, cos\u00ec allarga sul versante destro per Vinnie Johnson che grazie a un tiro da 5 metri a 0,07 secondi dalla fine della partita decide gara 5 e consegna il secondo titolo NBA consecutivo a Detroit. A Thomas invece il premio di MVP delle Finali.\nLa corsa al titolo dei Pistons nella stagione 1990-91 si concluse alle finali di Eastern Conference, dove i Pistons furono distrutti per 4-0 dai Chicago Bulls, futuri campioni NBA. Una causa della loro eliminazione fu anche l'infortunio di Thomas, operato al polso appena prima dei Playoffs. Le finali di Conference furono ricordate soprattutto perch\u00e9 nell'ultima partita i Pistons uscirono dal campo poco prima della fine senza stringere la mano ai Bulls. \nUltimo titolo.\nI Pistons passarono attraverso un lungo periodo di transizione quando i giocatori chiave si ritirarono (Laimbeer nel 1993 e Thomas nel 1994) o cambiarono squadra (Johnson, Rodman, Edwards e Salley tra gli altri), arrivando a chiudere la stagione 1993-94 con un bilancio di 20-62. Dopo essere stati eliminati dai Miami Heat nei play-off 2000, Dumars (che si era ritirato nel 1999) viene assunto come presidente. Si trova subito a fronteggiare quello che sembrava un grande regresso per la squadra, visto che Grant Hill, unica stella della squadra nelle ultime stagioni, stava per essere ceduto agli Orlando Magic. Tuttavia Dumars riesce a ottenere dai Magic Ben Wallace e Chucky Atkins in cambio di Hill. Entrambi si inseriscono velocemente negli schemi dei Pistons e Wallace diventer\u00e0 un'All-Star oltre che a uno dei principali artefici del titolo 2004. Al contrario Hill avrebbe giocato solo 47 partite in quattro anni a causa di un infortunio alla caviglia.\nLa stagione 2000-01 \u00e8 ancora difficile per i Pistons concludendo con 32-50. A fine stagione Dumars licenzia l'allenatore George Irvine assumendo al suo posto Rick Carlisle, un assistente allenatore molto rispettato che aveva gi\u00e0 vinto il titolo NBA da giocatore con i Boston Celtics. La franchigia torna anche ai tradizionali colori rosso, bianco e blu.\nGuidati da Carlisle i Pistons chiudono la loro prima stagione con pi\u00f9 di 50 vittorie dal 1997 e vincono la loro prima serie ai play-off dal 1991. Nella \"off-season\" 2002 Dumars arricchisce la rosa della squadra ingaggiando il free agent Chauncey Billups, acquisendo Rip Hamilton dai Washington Wizards e selezionando Tayshaun Prince dal Kentucky, altri tre artefici del titolo 2004. I Pistons chiudono un'altra stagione da 50 vittorie e avanzano fino alle finali di Eastern Conference dove per\u00f2 vengono distrutti per 4-0 dai New Jersey Nets.\nNonostante i notevoli miglioramenti della squadra Carlisle viene licenziato nella offseason 2003. Si pensa ci siano state cinque ragioni alla base del suo licenziamento: primo, Carlisle era sembrato riluttante a dare spazio ad alcuni dei giovani della squadra, come Prince e Mehmet Okur, durante la stagione regolare, cosa che aveva fatto infuriare Dumars; in secondo luogo alcuni giocatori (in particolare Wallace) non andavano d'accordo con Carlisle; in terzo luogo Carlisle usava un sistema di gioco offensivo troppo prudente; inoltre l'Hall of Fame Larry Brown aveva dato la sua disponibilit\u00e0 ad allenare i Pistons, e Carlisle si era detto interessato alla panchina degli Indiana Pacers durante la corsa dei Pistons ai play-off 2003. Brown accetta l'incarico in estate e Carlisle viene ingaggiato dai Pacers come previsto.\nAl Draft del 2003 i Pistons hanno la 2\u00aa scelta assoluta ma la spendono male selezionando il serbo Darko Mili\u010di\u0107 quando erano ancora disponibili Dwyane Wade, Carmelo Anthony e Chris Bosh.\nLa trasformazione dei Pistons in una squadra da titolo viene completata nel 2004 con l'ingaggio di Rasheed Wallace. I Pistons avevano quindi un giocatore di alto livello in tutti i ruoli. Allenati da Brown, i Pistons sono tornati ai vertici, concludendo con un bilancio di 54-28, il migliore dal 1997. Ai play-off 2004, dopo aver sconfitto per 4-1 i Milwaukee Bucks, riescono a sconfiggere i New Jersey Nets campioni uscenti della Eastern Conference per 4-3 dopo essere stati in svantaggio di 2-3. I Pistons sconfiggono poi a fatica per 4-2 gli Indiana Pacers allenati da Carlisle arrivando alle finali NBA per la prima volta dal 1990. I Pistons vinsero il campionato NBA 2003-04 battendo i favoritissimi Los Angeles Lakers per 4-1 in una serie che resta tutt'oggi ancora celebre come uno dei pi\u00f9 grandi upset della storia dell'NBA; i Lakers, vincitori di tre campionati NBA nei precedenti quattro anni, potevano contare su una squadra stellare con giocatori del calibro di Shaquille O'Neal, Kobe Bryant, Gary Payton e Karl Malone. I Pistons riescono a vincere tre partite su quattro con un margine di vantaggio in doppia cifra e in gara-3 fanno segnare ai Lakers appena 68 punti, record negativo per loro. Billups venne eletto MVP delle finali. Con questa vittoria il proprietario dei Pistons, Bill Davidson, diventa il primo (e finora anche l'unico) proprietario le cui squadre vincono nello stesso anno il titolo NBA e il titolo NHL, avendo vinto anche la Stanley Cup come proprietario dei Tampa Bay Lightning.\nL'anno successivo, nonostante la perdita di alcuni elementi chiave della panchina (tra i quali Okur, Mike James e Corliss Williamson), i Pistons sono ancora considerati una delle squadre favorite per il titolo NBA. Durante la stagione regolare mettono a segno 54 vittorie, chiudendo la quarta stagione consecutiva con 50 o pi\u00f9 vittorie. Ai play-off 2005 sconfiggono prima i Philadelphia 76ers 4-1 e poi gli Indiana Pacers 4-2 (nonostante fossero stati in svantaggio per 2-1). Alle finali di Eastern Conference incontrano i Miami Heat; nonostante finiscano ancora una volta in svantaggio i Pistons riescono a vincere la serie 4-3. I Pistons arrivano quindi nuovamente in finale ma vengono battuti per 4-3 dai San Antonio Spurs. Nella prima gara-7 delle finali NBA dal 1994 i Pistons perdono una partita combattutissima contro gli Spurs, che vincono il terzo titolo NBA dal 1999. La stagione 2004-2005 \u00e8 stata caratterizzata da una grande polemica, come delle questioni di distrazione che riguardano Brown. Durante il primo mese della stagione scoppia una grande rissa durante una partita tra i Pistons e gli Indiana Pacers; la rissa, che ha coinvolto sia giocatori sia tifosi, \u00e8 stata una delle pi\u00f9 grandi nella storia dello sport americano. Il risultato sono state numerose multe e sospensioni per alcuni giocatori e un grande controllo di NBA e giornalisti. Brown lascia due volte la squadra a causa di alcuni problemi di salute scatenando delle voci che lo volevano in trattativa con altre squadre. Preoccupati per il suo stato di salute e irritati per la ricerca di altri posti di lavoro durante la stagione i Pistons rescindono il contratto di Brown subito dopo finali NBA 2005. Brown \u00e8 subito nominato allenatore dei New York Knicks mentre i Pistons al suo posto assumono Flip Saunders, gi\u00e0 allenatore dei Minnesota Timberwolves.\nNella stagione 2005-06 i Pistons partono come favoriti per la vittoria del titolo e infatti la franchigia chiude la Regular Season al primo posto nella Central Division con il record di vittorie per la squadra di 64-18. La loro partenza con 37-5 \u00e8 la migliore per qualsiasi franchigia di Detroit nella storia e il secondo miglior inizio nelle prime 42 partite nella storia NBA. Quattro dei cinque titolari dei Pistons (Billups, Hamilton, R.Wallace e B.Wallace) furono selezionati per l'All-Star Game e Saunders venne selezionato per allenarli. I Pistons chiudono la stagione con un bilancio di 64-18, stabilendo un record di vittorie per la franchigia sia totale sia parziale (27). Inoltre la squadra stabilisce un altro record schierando lo stesso quintetto iniziale per 73 partite consecutive dall'inizio della stagione. Nei playoff dopo le vittorie contro i Milwaukee Bucks (4-1) e i Cleveland Cavaliers (4-3, dopo essere stati in svantaggio 3-2), Detroit arriva alle finali della Eastern Conference dove per\u00f2 si deve arrendere per 4-2 ai Miami Heat, i quali poi vinceranno il titolo contro i Dallas Mavericks.\nDurante l'estate la squadra perde uno dei suoi elementi cardine, Ben Wallace, il quale passa ai Chicago Bulls; nonostante un'offerta dei Pistons di un contratto di 4 anni a 48 milioni di dollari (che lo avrebbero reso il Piston pi\u00f9 pagato di sempre), Wallace accetta quella dei Bulls di 4 anni a 60 milioni. Per rimpiazzarlo i Pistons acquistano dai San Antonio Spurs il centro Nazr Mohammed. Nonostante questo ingaggio i Pistons continuano a cercare ulteriori rinforzi e il 17 gennaio ingaggiano il free agent Chris Webber. La nuova stagione 2006-07 parte con qualche affanno iniziale (partenza con un bilancio di 21-15) ma alla fine Detroit riuscir\u00e0, dopo l'ingaggio di Webber (32-14 il bilancio dopo il suo arrivo) a vincere la Central Division e l'11 aprile anche l'Eastern Conference, che garantiva il vantaggio di giocare in casa ai primi turni dei playoff. Nei play-off i Pistons prima incontrano gli Orlando Magic, i quali vengono liquidati con un secco 4-0 (prima vittoria in quattro partite dal 1990 per i Pistons), poi i Chicago Bulls (prima volta che due squadre della Central Division si incontravano nella postseason dal 1991), che vengono sconfitti per 4-2 permettendo l'accesso alle finali della Eastern Conference; dopo aver vinto le prime due partite di 26 e 21 punti, i Pistons vincono gara 3 81-74 andando per\u00f2 in vantaggio anche di 19 punti, i Bulls evitano l'eliminazione vincendo gara 4 e gara 5 ma i Pistons chiudono la serie vincendo gara 6 95-85. Nelle finali (quinta volta consecutiva come dal 1987 al 1991) Detroit incontra i Cleveland Cavaliers, alla vigilia nettamente sfavoriti; infatti i Pistons si aggiudicano facilmente le prime 2 partite della serie, da l\u00ec in poi per\u00f2 Detroit non riuscir\u00e0 pi\u00f9 a vincere una partita e verranno eliminati clamorosamente per 4-2.\nAl draft 2007 i Pistons selezionano Rodney Stuckey con la 15\u00aa scelta e Arron Afflalo con la 27\u00aa. Rifirmano poi Billups facendogli firmare un contratto a lungo termine, rifirmano inoltre il talento Amir Johnson e la riserva chiave Antonio McDyess. La stagione \u00e8 segnata dal 50\u00ba anniversario dell'arrivo della franchigia a Detroit. Prima dell'inizio della stagione Wallace viene spostato in posizione di centro. Al suo terzo anno sulla panchina dei Pistons, Saunders diventa l'allenatore pi\u00f9 longevo da Chuck Daly, che aveva allenato la squadra per 9 anni (1983-1992). La regular season 2007/2008 dei Pistons si rivela ancora inconcludente; Detroit riesce a vincere nuovamente la Central Division con un bilancio di 59-23 (il secondo migliore della lega, solo i Boston Celtics erano riusciti a fare meglio ed erano considerati i loro principali avversari al titolo NBA in Eastern Conference), centrando cos\u00ec la qualificazione ai Playoff, nei quali incontra i Philadelphia 76ers (battuti per 4-2) e gli Orlando Magic (eliminati per 4-1), approdando per il 6\u00ba anno consecutivo alle Eastern Conference Finals; la finale li vede contrapposti ai Boston Celtics, i quali battono i Pistons per 4-2.\nDeclino.\nNel novembre del 2008 Detroit cede uno degli elementi cardine delle passate stagioni, Chauncey Billups, che passa ai Denver Nuggets assieme ad Antonio McDyess (che per\u00f2 verr\u00e0 subito tagliato venendo reingaggiato dai Pistons il 9 dicembre 2008) in cambio di Allen Iverson. La trade si riveler\u00e0 una delle peggiori nella storia dei Pistons e dar\u00e0 inizio a un periodo di crisi: infatti, mentre Iverson ha un rendimento disastroso per tutta la stagione, venendo addirittura messo fuori squadra per le pessime prestazioni, Billups porta i Nuggets fino in finale di Western Conference ai play-off. La stagione \u00e8 contrassegnata da molte polemiche e infortuni. A causa di questo e della scarsa qualit\u00e0 del gioco i Pistons si qualificano a malapena per i play-off il 10 aprile 2009 con l'8\u00aa posizione. I Pistons incontrano al primo turno i Cleveland Cavaliers e vengono distrutti per 4-0. Era la prima volta dal 2000 che i Pistons venivano eliminati al primo turno nei play-off. A fine stagione Iverson diventa free agent e lascia la squadra.\nDurante la offseason 2009, Dumars per sostituire Iverson si accorda con la guardia Ben Gordon (Sixth Man of the Year nel 2005) facendogli firmare un contratto di 5 anni a 55 milioni di dollari, ingaggia inoltre l'ala Charlie Villanueva con un contratto di 5 anni a 35 milioni di dollari. I Pistons perdono per\u00f2 Rasheed Wallace e Antonio McDyess. L'8 luglio 2009 viene assunto l'ex assistente allenatore dei Cleveland Cavaliers John Kuester come nuovo allenatore. Kuester era, come il suo predecessore Michael Curry, debuttante come capoallenatore in NBA. Prima dell'inizio della stagione 2009-10 viene ingaggiato il centro Ben Wallace (4 volte Defensive Player of the Year e 4 volte All-Star nonch\u00e9 gi\u00e0 ai Pistons tra il 2000 e il 2006) per sostituire Rasheed Wallace. Nonostante questi cambiamenti la squadra, a causa degli infortuni dei giocatori chiave, disputa un'annata addirittura peggiore della precedente. Il 23 marzo 2010 i Pistons, a causa di una sconfitta contro gli Indiana Pacers, vengono eliminati dalla corsa ai play-off partecipando cos\u00ec alla prima draft lottery nella loro storia e chiudendo la prima stagione con pi\u00f9 di 50 sconfitte dal 2001. Al primo giro del draft i Pistons scelgono il centro Greg Monroe da Georgetown con la 7\u00aa scelta. Arriva poi l'ingaggio del veterano 7 volte All-Star Tracy McGrady (anche Most Improved Player nel 2001 e miglior marcatore nel 2003 e nel 2004).\nNell'aprile 2011 viene finalmente raggiunto l'accordo della cessione dei Pistons al miliardario Tom Gores. L'accordo \u00e8 stato approvato dalla NBA a giugno e comprendeva anche il Palace of Auburn Hills e il DTE Energy Music Theatre. Nel draft i Pistons selezionano la guardia Brandon Knight da Kentucky con l'8\u00b0 scelta e Vernon Macklin da Florida con la 52\u00aa scelta. Prima della stagione 2011-2012 la squadra assume un nuovo allenatore: Lawrence Frank, ex capoallenatore dei New Jersey Nets e assistente allenatore dei Boston Celtics; tagliano inoltre un altro dei protagonisti della vittoria del titolo NBA nel 2004: Hamilton. Nella stagione 2011-12 avviene un miglioramento rispetto alle precedenti per i Pistons, nonostante chiudano ancora con un record perdente. Dopo una partenza con un record di 4-20 i Pistons riescono a vincere met\u00e0 delle rimanenti partite chiudendo con un record di 25-41. La squadra continua a basarsi su un organico giovane capeggiato da Rodney Stuckey circondato da giovani promettenti come Jonas Jerebko, la matricola Brandon Knight e il talentuoso Greg Monroe. La squadra sceglie anche Andre Drummond al draft 2012 per aggiungere pi\u00f9 talento.\nIn vista della stagione 2012-13 i Pistons si sbarazzano di Gordon, deludente durante tutta la sua permanenza a Detroit, cedendolo insieme a una scelta protetta al draft 2013 agli Charlotte Bobcats in cambio di Corey Maggette. Al draft viene selezionato il centro Andre Drummond. L'ormai chiaro intento della squadra \u00e8 quello di basarsi su giovani giocatori, con ben 5 matricole in rosa per la stagione 2012-13. Il 31 gennaio 2013 cedono Tayshaun Prince, l'ultimo dei protagonisti dell'ultimo titolo, e Austin Daye ai Memphis Grizzlies in uno scambio che coinvolge anche i Toronto Raptors, ottenendo il playmaker Jos\u00e9 Calder\u00f3n. I Pistons chiudono la stagione con un bilancio di 29-53, arrivando ancora una volta fuori dai play-off. Il 18 aprile 2012 viene licenziato dopo due stagioni l'allenatore Lawrence Frank.\nIn vista della stagione successiva viene ingaggiato come nuovo allenatore Maurice Cheeks, ex assistente allenatore degli Oklahoma City Thunder. Il 6 luglio 2013 ufficializzano l'ingaggio di uno dei free agent pi\u00f9 ambiti: Josh Smith, dopo la sua ultima stagione agli Atlanta Hawks. Il 14 luglio 2013 viene poi firmato Luigi Datome, primo giocatore italiano per la franchigia e MVP del campionato italiano 2012-13, dalla Virtus Roma. In seguito viene ingaggiato Chauncey Billups, uno dei simboli dei Pistons dell'ultimo titolo, con la cessione del quale era incominciato il declino della squadra. Il 31 luglio viene infine acquisito il playmaker Brandon Jennings dai Milwaukee Bucks in cambio di Brandon Knight, Khris Middleton e V'ja\u010deslav Kravcov. La squadra, guidata dal duo Smith-Jennings, parte per la prima volta dopo gli anni dell'ultimo titolo attrezzata per qualificarsi per i play-off con un roster ricco di giocatori di talento. Nel corso della stagione il progetto si dimostra per\u00f2 fallimentare: nonostante un buon avvio, il quintetto con tre lunghi (Smith, Monroe e Drummond) si dimostra ben presto non funzionale e la squadra esce ben presto dalla corsa play-off. Il 9 febbraio 2014 Cheeks viene licenziato e gli subentra il suo vice John Loyer.\nArene di gioco.\nA Fort Wayne (Indiana):\nA Detroit:\nMembri della Basketball Hall of Fame.\nNote:\nNumeri ritirati.\nNote:\nAllenatori.\n\"Note: Statistiche aggiornate a fine stagione 2017-2018.\"\nPremi e riconoscimenti individuali.\nBill Russell NBA Finals Most Valuable Player Award\nNBA All-Star Game Most Valuable Player Award\nNBA Defensive Player of the Year Award\nNBA Rookie of the Year Award\nNBA Sixth Man of the Year Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team\nLeader di franchigia.\nMaiuscolo: giocatore ancora attivo ai Pistons.\n\"Corsivo\": giocatore ancora attivo, non con i Pistons.\nPunti segnati (regular season) aggiornato a fine stagione \nAltre statistiche (regular season) aggiornate a fine stagione \nRecord.\nIl 13 dicembre 1983, nella partita in casa contro i Denver Nuggets si tocc\u00f2 il record del maggior numero di punti segnati in una partita di NBA: 370, 186 per Detroit e 184 per Denver."}
{"id": "44848", "revid": "767487", "url": "https://it.wikipedia.org/wiki?curid=44848", "title": "E.T. l'extra-terrestre", "text": "E.T. l'extra-terrestre (\"E.T. the Extra-Terrestrial\") \u00e8 un film di fantascienza del 1982 prodotto e diretto da Steven Spielberg e scritto da Melissa Mathison. Racconta la storia di Elliott, un ragazzo che fa amicizia con un extraterrestre, soprannominato E.T., che \u00e8 bloccato sulla Terra. Insieme ai suoi amici e alla sua famiglia, Elliott deve trovare un modo per aiutare E.T. a tornare a casa evitando il governo. Il film \u00e8 interpretato da Dee Wallace, Henry Thomas, Peter Coyote, Robert MacNaughton e Drew Barrymore.\nIl concetto era basato su un amico immaginario creato da Spielberg dopo il divorzio dei suoi genitori. Nel 1980, Spielberg incontr\u00f2 Mathison e svilupp\u00f2 una nuova storia da un progetto non realizzato \"Night Skies\". In meno di due mesi, Mathison ha scritto la prima bozza della sceneggiatura, intitolata \"E.T. and Me\", che ha subito due riscritture. Il progetto \u00e8 stato respinto dalla Columbia Pictures, che ha dubitato del suo potenziale commerciale. La Universal Pictures alla fine ha acquistato la sceneggiatura per $ 1 milione. Le riprese si sono svolte da settembre a dicembre 1981 con un budget di $ 10,5 milioni. A differenza della maggior parte dei film, \u00e8 stato girato in un ordine cronologico approssimativo, per facilitare le prestazioni emotive convincenti del giovane cast. Gli animatronici di E.T. sono stati progettati da Carlo Rambaldi.\n\u00c8 stato presentato in anteprima come film di chiusura del Festival di Cannes 1982. \u00c8 uscito negli Stati Uniti l'11 giugno 1982 ed \u00e8 stato un successo immediato, superando \"Guerre stellari\" per diventare il film con il maggior incasso di sempre, un record durato undici anni fino a quando \"Jurassic Park\", un altro film di Spielberg, lo ha superato. \"E.T.\" \u00e8 stato ampiamente acclamato dalla critica ed \u00e8 considerato uno dei pi\u00f9 grandi film di tutti i tempi. Ha ricevuto nove nomination ai Premi Oscar 1983, tra cui miglior film, e ha vinto quattro premi: miglior colonna sonora originale, migliori effetti speciali, miglior suono e miglior montaggio sonoro. Il film ha anche vinto cinque Saturn Awards e due Golden Globe. \u00c8 stato ripubblicato nel 1985 e di nuovo nel 2002, per celebrare il suo 20\u00b0 anniversario, con inquadrature, effetti visivi e scene aggiuntive alterate.\nPer il regista, \"E.T.\" apr\u00ec la strada a un nuovo genere di film: pellicole pi\u00f9 personali, incentrate sulle emozioni e sulle condizioni umane dei protagonisti, come \"Il colore viola\", \"Schindler's List\" e \"Amistad\".\nNel 1994 fu scelto per la conservazione nel National Film Registry della Biblioteca del Congresso degli Stati Uniti. Nel 1998 l'American Film Institute l'inser\u00ec al venticinquesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, sal\u00ec al ventiquattresimo posto.\nTrama.\nUna notte, una misteriosa astronave atterra nel bel mezzo di una foresta della California, e da essa scende un gruppo di botanici alieni che cominciano a prelevare campioni di vegetazione terrestre. Ogni alieno \u00e8 caratterizzato da una grande testa, un collo periscopico e un cuore bioluminescente e comunica con gli altri attraverso la telepatia: il loro cuore si illumina di rosso durante uno scambio di determinate informazioni. Uno degli alieni si separa dal gruppo, affascinato dalle luci lontane della citt\u00e0, ma i veicoli del governo degli Stati Uniti arrivano e inseguono la creatura spaventata. Intanto l\u2019astronave e gli alieni partono, abbandonando quello che \u00e8 rimasto indietro sulla Terra.\nIn un quartiere vicino nella San Fernando Valley, un gruppo di ragazzi trascorre la serata in una partita a Dungeons &amp; Dragons. Il pi\u00f9 giovane di questi \u00e8 Elliott Taylor, di dieci anni, che vive con suo fratello Michael, sua sorella Gertie e sua madre Mary. Il padre di Elliott, a dire della madre, si trova in Messico per lavoro, ma in realt\u00e0 si tratta di una bugia per coprire la separazione tra i due. Uscito a ritirare una pizza ordinata dai ragazzi amici di Michael, Elliott si insospettisce quando lancia una palla da baseball in un capanno degli attrezzi e questa viene ributtata indietro. Pi\u00f9 tardi, Elliott ritorna con una torcia elettrica e scopre la creatura tra i gambi di mais, che urla e fugge dalla scena.\nNonostante la famiglia non gli creda, il ragazzo lascia delle caramelle sparse nella foresta, in modo da attirare l'alieno da lui. Una notte, l'extraterrestre fa visita a Elliott, restituendogli i dolcetti, e lui, entusiasta, a sua volta lo nasconde nella sua stanza per non farlo vedere alla famiglia. La mattina successiva, il ragazzo finge di avere la febbre per poter restare a casa e studiare meglio lo strano visitatore. Nel pomeriggio anche Michael e la sorellina Gertie incontrano l'alieno. I tre, seppur inizialmente spaventati dalla sua presenza, promettono di non dire nulla a nessuno a proposito, neppure alla loro madre Mary, poi provano a chiedergli informazioni sulla sua origine e da dove provenga: questi risponde facendo levitare alcune palline di pongo, rappresentanti il sistema solare, e mostra i suoi poteri facendo rivivere una pianta disseccata in un vaso, nonch\u00e9 il suo potere curativo, attraverso il suo polpastrello luminoso, su un piccolo taglio sul dito di Elliott.\nLa mattina dopo Elliott va a scuola e, nel corso della mattinata, inizia a sperimentare una connessione empatica molto pi\u00f9 forte con l'alieno, rimasto a casa. Quando l'essere beve tutte le birre in frigo e si ubriaca, Elliott in classe si sente anche lui ubriaco, perdendo il controllo del suo corpo e liberando tutte le rane usate per gli esperimenti nella lezione di scienze. Quando l'alieno vede in televisione John Wayne baciare Maureen O'Hara nel film \"Un uomo tranquillo\", Elliott bacia una compagna di classe nella stessa maniera.\nL'extraterrestre, al quale i ragazzi danno il nome di \"E.T.\", inizia a parlare la lingua umana, ripetendo ci\u00f2 che Gertie dice mentre guarda in televisione \"Sesame Street\". Con la semplice frase \"E.T. casa telefono\", subito dopo cambiata da Gertie in \"E.T. telefono casa\", E.T. esprime il desiderio di contattare i suoi simili per ritornare a casa, quindi Elliott e Michael procurano all'alieno il materiale necessario affinch\u00e9 riesca a costruire un dispositivo che lo metta in comunicazione con i suoi simili. Michael inizia a notare che la salute di E.T. sta peggiorando e che Elliott si riferisce a se stesso come \"noi\".\nLa sera di Halloween, i tre travestono E.T. come un fantasma (spacciandolo per Gertie), cos\u00ec da poterlo far uscire di casa senza attirare troppo l'attenzione. Elliott accompagna l'alieno fino alla foresta nel luogo dell'atterraggio dell'astronave, ma all'improvviso perde il controllo della sua bicicletta e i due rischiano di cadere in un dirupo, ma E.T. salva la vita ai due facendo volare la bicicletta. Una volta giunti nella foresta l'alieno riesce a inviare con successo un segnale al suo pianeta natale. Non vedendo arrivare la nave spaziale, Elliott chiede a E.T. di tornare a casa e di restare con lui, ma l'extraterrestre, non capendo le sue parole, pensa solamente a tornare a casa, nonostante abbia visto il bambino piangere.\nDopo aver passato la notte nel bosco, Elliott si sveglia notando la mancanza di E.T. e ritorna a casa disperato, per poi implorare il fratello di cercarlo assieme nel bosco. Michael parte in bicicletta e, durante il viaggio, scopre di essere seguito da un'auto, probabilmente del governo, ma riesce a seminarla. Tornato nel bosco, Michael trova il macchinario e il costume da fantasma ma non l'alieno, che rinviene poi in stato di ipotermia in un ruscello circondato dai procioni, e lo porta da Elliott, anch'esso in punto di morte.\nMary, di ritorno dal lavoro, trova Elliott moribondo e viene a conoscenza dell'alieno. Spaventata, scappa cercando di mettere al sicuro i figli, ma viene bloccata da alcuni scienziati del governo, che, guidati da Keys, un agente del governo conoscente di Elliott, costruiscono una struttura medica d'emergenza in casa, mettendo in quarantena Elliott ed E.T. La connessione tra i due svanisce nel momento in cui l'extraterrestre, improvvisamente, sembra che sia morto. Il ragazzo sta per dire addio all'amico quando nota che il fiore nel vaso di Gertie sta tornando in vita: E.T. si \u00e8 ripreso e annuncia che i suoi simili stanno arrivando.\nElliott e Michael scappano con un furgone assieme all'alieno, riuscendo a staccare la struttura, ma due scienziati si aggrappano al tubo strappato. Elliott svita il tubo dal furgone e, durante una curva, il tubo si stacca e i due scienziati rotolano per la strada mentre un gruppo di macchine della polizia si dirige verso i tre, che nel frattempo riescono a ritrovarsi in un parco con gli amici di Elliott. Successivamente Mary e gli agenti (armati di pistole) raggiungono il furgone abbandonato, mentre la donna li supplica di non usare armi. I ragazzini, dopo un breve inseguimento, riescono a seminare le macchine e a sfuggire agli agenti.\nQuando sembra finita, gli agenti li raggiungono e davanti a loro si crea un blocco stradale da parte della polizia e degli agenti, armati di fucili. Elliott guarda la situazione e comprende che non c'\u00e8 niente da fare, ma E.T. non si arrende e aiuta i ragazzi usando la telecinesi per far volare le loro biciclette verso il tramonto, raggiungendo la foresta. Mentre la madre, Gertie e Keys li raggiungono in macchina, E.T. vede arrivare i suoi simili a bordo dell'astronave e si prepara a partire. L'alieno dice addio a una commossa Gertie, che gli d\u00e0 un bacio e gli regala la sua piantina, e a Michael, che gli fa una carezza; infine si rivolge a Elliott e gli dice, dopo averlo abbracciato, che sar\u00e0 sempre con lui nel suo cuore; salutandolo per l'ultima volta, sale sull'astronave per fare ritorno a casa, lasciando un arcobaleno in cielo.\nProduzione.\nSceneggiatura.\nDopo il divorzio dei suoi genitori nel 1960 Spielberg colm\u00f2 il vuoto causato dall'avvenimento con un alieno immaginario che gli facesse compagnia. Durante il 1978 Spielberg annunci\u00f2 di voler girare un film in soli ventotto giorni dal titolo \"Growing Up\" (\"Crescere\"). Il progetto fu messo da parte a causa degli impegni dovuti alle riprese del film \"1941 - Allarme a Hollywood\", ma Spielberg era fermamente intenzionato a realizzare un breve film autobiografico sulla sua infanzia.\nMentre lavorava a \"Incontri ravvicinati del terzo tipo\", il regista inizi\u00f2 a concepire l'idea per un film di fantascienza. La storia narrava di una famiglia di campagna terrorizzata da un gruppo di alieni, che tentano di irrompere nella casa. Una prima bozza, intitolata \"Night Skies\", fu scritta, ma quando Spielberg la lesse, disse che non avrebbe voluto fare un film del genere, in quanto avrebbe tradito le sue convinzioni.\nDurante le riprese de \"I predatori dell'arca perduta\" in Tunisia la memoria dei momenti d'infanzia di Spielberg riaffior\u00f2. Il regista si ricordava di aver apprezzato \"The Black Stallion\", un film sull'amicizia tra un ragazzo e un cavallo. Assieme alla sceneggiatrice della pellicola, Melissa Mathison (anche lei in Tunisia, con l'allora marito Harrison Ford), iniziarono a discutere su \"Night Skies\". Sebbene avessero deciso di stravolgere completamente la storia, un dettaglio della sceneggiatura fu usato come spunto: nel finale, uno degli alieni viene lasciato per errore sulla Terra.\nSpielberg e la produttrice associata Kathleen Kennedy convinsero Mathison a scrivere il copione basato sul soggetto del regista, intitolato \"E.T. and Me\", una volta tornata a Los Angeles. Gi\u00e0 mentre scriveva, Mathison aveva in mente una primitiva versione di E.T.: assieme al regista decise che l'alieno avrebbe dovuto essere brutto, ma non spaventoso, come \"Una tartaruga senza guscio. L'amore e l'affetto che volevamo mostrare non si basava sull'essere carini.\" Il copione fu pronto in otto settimane e Spielberg lo consider\u00f2 perfetto. La Columbia Pictures, produttrice di \"Night Skies\", incontr\u00f2 Spielberg per discutere il copione. Lo studio lo defin\u00ec \"uno stupido film della Walt Disney\", cos\u00ec Spielberg si avvicin\u00f2 a Sid Sheinberg, presidente della Universal, che diede via libera al giovane regista.\nCast.\nIl casting venne effettuato nel marzo del 1981. Spielberg effettu\u00f2 il provino di oltre trecento ragazzi per i ruoli. Avendo lavorato con Cary Guffey in \"Incontri ravvicinati del terzo tipo\" aveva confidenza a lavorare con un cast composto principalmente da attori giovani invece che da attori adulti.\nSpielberg conobbe Drew Barrymore durante i provini per \"Poltergeist - Demoniache presenze\", e le piacque, descrivendola come \"un'adorabile bugiarda\". Non la prese nel film, ma le disse che l'avrebbe contattata per un altro progetto. La bambina si guadagn\u00f2 il ruolo, raccontando al regista di essere alla guida di una band punk rock. \nMacNaughton fece otto audizioni per il ruolo di Michael, spesso provando con ragazzi che recitavano per il ruolo di Elliott.\nNell'agosto del 1981 Spielberg non aveva ancora trovato il ragazzo giusto per interpretare Elliott. Fu infine scelto Henry Thomas, suggerito da Robert Fisk, il quale, nonostante non convinse il regista durante la lettura del copione, ottenne la parte quando improvvisando una scena, in cui l'alieno viene portato via dal governo, riusc\u00ec a piangere, pensando al suo cane morto tre anni prima.\nSpielberg si divert\u00ec a lavorare con i ragazzi, notando che l'esperienza gli fece maturare l'idea di diventare padre.\nDebra Winger e lo stesso Spielberg fornirono il suono di E.T. durante le riprese e per il montaggio provvisorio, ma l'alieno venne in seguito doppiato da Pat Welsh, una signora della Contea di Marin in California. Welsh fumava due pacchetti di sigarette al giorno, che le fornirono una voce roca e adatta al personaggio, secondo il creatore degli effetti sonori Ben Burtt. La Welsh stata in sala registrazione per un totale di nove ore e mezzo a registrare la parte, venendo pagata 380 $ da Burtt per i suoi servizi. Nella versione italiana, la voce di E.T. sar\u00e0 poi prestata dalla doppiatrice Elsa Camarda.\nI dottori che lavoravano presso il centro medico dell'Universit\u00e0 del sud California vennero reclutati da Spielberg per interpretare i dottori che cercavano di salvare la vita di E.T., in quanto pensava che se degli attori avessero interpretato tali ruoli leggendo battute con dialoghi tecnici sarebbe sembrato innaturale.\nDurante la fase di post-produzione Spielberg decise di eliminare la scena in cui recitava Harrison Ford nel ruolo dell'insegnante di Elliott. La scena vedeva Elliott rimproverato dall'insegnante nella classe di scienze e in quel momento una sedia sarebbe dovuta levitare, mentre E.T. faceva levitare il suo dispositivo \"telefono-casa\" per la scala assieme a Gertie.\nCameo.\nDebra Winger, presente sul set per dare la voce a E.T., appare nel film travestita da mostro nella scena della festa di Halloween.\nHarrison Ford, reduce dal successo di \"Guerre stellari\", .\nRiprese.\nLe riprese del film iniziarono l'8 settembre 1981, a Los Angeles, e sarebbero dovute durare circa sessantacinque giorni (in realt\u00e0 servirono quattro giorni aggiuntivi di riprese). Per motivi di sicurezza, il titolo provvisorio del film venne cambiato in \"A Boy's Life\". Sul set chiunque doveva possedere un tesserino di riconoscimento. La prima scena filmata fu quella del bacio tra Elliott e la sua compagna di classe. La troupe spese i successivi undici giorni spostandosi tra Northridge e Tujunga, dove ancora \u00e8 esistente la casa delle riprese, sita al 7121 di Lonzo Street.\nI successivi quarantadue giorni si lavor\u00f2 ai Laird International Studios a Culver City, per gli interni della casa di Elliott. La troupe lavor\u00f2 in una foresta di sequoie vicino a Crescent City per gli ultimi giorni di produzione.\nUna delle cose che aiut\u00f2 maggiormente i giovani attori fu il fatto che , seguendo l'andamento degli eventi. Spielberg disse a proposito:\nQuando Michael incontr\u00f2 per la prima volta l'alieno, l'apparizione della creatura fece saltare MacNaughton all'indietro. Questo tipo di ripresa permise ai giovani attori di sentirsi legati a E.T., rendendo le sequenze ospedaliere pi\u00f9 commoventi. Spielberg assicur\u00f2 che non ci sarebbero state marionette sul set cos\u00ec da mantenere l'illusione della presenza di un vero alieno. Per la prima volta nella sua carriera non utilizz\u00f2 storyboard per la maggior parte del film, cos\u00ec da permettere una maggiore spontaneit\u00e0 nelle performance. I tre protagonisti vennero inoltre incoraggiati a improvvisare, inventando dialoghi o singole frasi. La battuta di Gertie, \"Non mi piacciono i suoi piedi\", quando vede E.T. per la prima volta fu improvvisata da Drew Barrymore, cos\u00ec come l'intera scena tra l'alieno ed Elliott, dove quest'ultimo mostra i suoi giocattoli. Per la scena di Halloween, i ragazzi si presentarono sul set gi\u00e0 vestiti con i costumi. Spielberg ricambi\u00f2 lo scherzo, dirigendo per l'intera giornata vestito da maestra.\nNel film era presente il cameo di Harrison Ford, nel ruolo del maestro di Elliott. Spielberg decise infine di tagliarlo, in quanto avrebbe distratto il pubblico dalla storia.\nBiciclette BMX.\nGli stuntmen che eseguirono la scena dell'inseguimento attraverso le colline e il cantiere della cittadina furono Robert Cardoza, Bob Haro, Grant Meyers, e David Lee. I loro nomi, tuttavia, non compaiono nei titoli di coda. L'attrezzatura utilizzata per tale scena fu una serie di BMX di fabbricazione giapponese, le Kuwahara. La bicicletta in dotazione ad Henry Thomas era il modello Model 3003.\nEffetti speciali.\nPer la creazione dell'alieno protagonista, Spielberg diede diverse istruzioni agli artisti concettuali: E.T. avrebbe dovuto essere alto soltanto un metro, con un collo telescopico e piccoli piedi grassocci. Per la costruzione pratica della creatura, si rivolse a Carlo Rambaldi, che aveva gi\u00e0 collaborato con il regista in \"Incontri ravvicinati del terzo tipo\".\nIl viso dell'alieno si ispira a quelli di Carl Sandburg, Albert Einstein ed Ernest Hemingway. La produttrice Kathleen Kennedy visit\u00f2 lo \"Eye Institute\" di Jules Stein per studiare gli occhi reali e quelli di vetro. Assunse quindi personale dell'istituto per creare gli occhi di E.T., che Spielberg ritenne importanti per attirare il pubblico.\nNel gennaio del 1981, sei mesi prima dell'inizio delle riprese, Rambaldi costru\u00ec un modello a grandezza naturale di E.T. in creta. Il regista fece dei test per verificare come reagiva il modello di fronte alle luci di scena. Il direttore della fotografia, Allen Daviau, scopr\u00ec che queste ultime miglioravano l'aspetto dell'alieno, al quale fu definitivamente applicato il colore marrone. Una delle sfide nella creazione del pupazzo fu quella di rendere realistico il movimento della bocca e della lingua. Il tecnico Steven Townsend riusc\u00ec a risolvere il problema, costruendo un meccanismo costituito da sei cavi separati.\nNell'aprile del 1981 tre E.T. erano stati assemblati: un E.T. meccanico a grandezza naturale, alto 1,2 metri (1,4\u00a0m estendendo il collo), la cui testa era lunga circa mezzo metro e veniva controllata da dodici uomini; un modello elettronico, azionato da controlli radio, usato nei primi piani, per le espressioni facciali; una tuta a grandezza naturale, usata dai nani. Vennero costruite anche quattro ulteriori teste, ognuna delle quali poteva essere montata con i vari corpi. I modelli erano costituiti da uno scheletro di alluminio e ferro, ricoperto da diversi strati di fibra di vetro, poliuretano e gomma. Tutti i modelli meccanici e animatronici di E.T. avevano ottantasette punti di movimento, di cui dieci solo nella faccia. Questo rappresentava, nel 1981, il limite massimo di movimento per un pupazzo.\nDue nani, Tamara De Treaux e Pat Bilon, cos\u00ec come il dodicenne Matthew De Meritt, un ragazzo nato senza le gambe, indossavano a turno il costume in base alla scena da filmare. Caprice Roth, un mimo professionista, realizz\u00f2 le mani di E.T. Il prodotto finale venne realizzato in tre mesi con un costo di $.\nL'Industrial Light &amp; Magic si occup\u00f2 degli effetti speciali. Il supervisore Dennis Muren cur\u00f2 le scene in cui compare l'astronave degli alieni. Sebbene queste sequenze siano dettagliate e importanti, Spielberg non pose particolare attenzione alla resa finale, in quanto gli interessava sottolineare solo l'aspetto emotivo della pellicola.\nColonna sonora.\nLa colonna sonora del film \u00e8 stata composta da John Williams, collaboratore abituale di Spielberg. Per il musicista scrivere la musica della pellicola fu difficile, in quanto dovette comporre commenti musicali per scene che non poteva vedere, o di cui visionava la versione provvisoria, senza effetti speciali o suoni. Inoltre dovette creare una composizione che rendesse simpatico un essere all'apparenza \"brutto\" come E.T.\nWilliams ebbe diverse difficolt\u00e0 nel far aderire la musica alla lunga sequenza finale. Spielberg permise al compositore di scriverla come meglio credeva. In seguito rimont\u00f2 le scene, in modo che combaciassero con la musica. Per il suo lavoro su \"E.T. l'extra-terrestre\", Williams vinse il suo terzo Oscar.\nAccoglienza.\nCritica.\n\"E.T. l'extraterrestre\" ha ricevuto il plauso universale. Roger Ebert ha dato al film quattro stelle e ha scritto \"Questo non \u00e8 semplicemente un buon film. \u00c8 uno di quei film che spazzano via le nostre cautele e conquistano i nostri cuori\". Derek Malcolm di \"The Guardian\" ha scritto che \"E.T. \u00e8 un pezzo superlativo del cinema popolare... un sogno dell'infanzia, brillantemente orchestrato per coinvolgere non solo i bambini, ma chiunque sia in grado di ricordare di esserlo\".\nIl \"The Times\" pose il film tra i nuovi miti di Hollywood: \"Criticare \"E.T.\" in termini ordinari \u00e8 come criticare le tecniche di struttura dell'Iliade, le motivazioni dei personaggi di Cenerentola o la zoologia di King Kong. Come loro \"E.T.\" \u00e8 passato nell'universo delle mitologie, dove contano solo le leggende.\nMichael Sragow su \"Rolling Stone\" defin\u00ec Spielberg \"Un Jean Renoir dell'era spaziale... Per la prima volta, ha messo le sue incredibili capacit\u00e0 al servizio dei suoi sentimenti pi\u00f9 profondi.\" e Leonard Maltin lo incoron\u00f2 il miglior film dell'anno, sebbene ci furono anche pareri negativi: George Will fu uno dei pochi a non aver apprezzato il film, criticando il fatto che divulgasse sovversive nozioni scientifiche e sull'infanzia, mentre Vincent Canby, del \"New York Times\", critic\u00f2 il \"Riciclaggio spregiudicato di elementi presi da \"Le avventure di Peter Pan\" e \"Il mago di Oz\".\nSecondi alcuni, \"E.T.\" \u00e8 in realt\u00e0 un plagio di un progetto del 1967 mai realizzato di Satyajit Ray, intitolato \"The Alien\"; Ray ha commentato \"E.T.\" non sarebbe stato possibile senza la mia sceneggiatura\". Spielberg neg\u00f2 tali accuse, affermando di non aver mai letto il copione, in quanto quest'ultimo circolava a Hollywood quando il regista era ancora alle scuole superiori.\nAltri critici hanno trovato in alcune scene dei paralleli tra E.T. e Ges\u00f9 Cristo. Andrew Nigels ha descritto la sorte di E.T. come \"Crocifissione da parte degli scienziati militari e resurrezione grazie all'amore e alla fede\". Spielberg, comunque, ha negato questa interpretazione, affermando che il film non \u00e8 una parabola religiosa.\nIl film detiene una valutazione di approvazione \"Fresco certificato\" del 99% su Rotten Tomatoes, basata su 136 recensioni, e una valutazione media di 9,3/10. Il consenso critico del sito web recita: \"Giocando sia come un'emozionante avventura fantascientifica che come un notevole ritratto dell'infanzia, la toccante storia di Steven Spielberg di un alieno nostalgico rimane un pezzo di magia cinematografica per grandi e piccini\". Su Metacritic ha un punteggio medio ponderato di 91/100, basato su 30 recensioni, che indica \"acclamazione universale\". Oltre all'ampio plauso della critica, il presidente Ronald Reagan e la first lady Nancy rimasero commossi dal film, vedendolo alla Casa Bianca il 27 giugno 1982; la Principessa Diana, che aveva assistito alla premi\u00e8re londinese all'Empire Leicester Square insieme al marito Carlo, scoppi\u00f2 in lacrime, e Fran\u00e7ois Truffaut, dopo averlo visionato a Cannes, invi\u00f2 un telegramma a Spielberg, su cui c'era scritto: \"Tu meriti di stare qui pi\u00f9 di quanto lo meriti io\", parafrasando una frase presente in \"Incontri ravvicinati del terzo tipo\". George Lucas disse a Spielberg che il film avrebbe battuto al botteghino il suo \"Guerre stellari\". Il 17 settembre 1982, il film fu proiettato alla Organizzazione delle Nazioni Unite, dove Spielberg ricevette una medaglia della pace.\nBotteghino.\n\"E.T. l'extra-terrestre\" \u00e8 stato presentato in anteprima a Houston, in Texas, dove ha ricevuto un punteggio elevato dagli spettatori. Il film \u00e8 stato presentato fuori concorso nel giorno di chiusura del 35\u00ba Festival di Cannes, dove venne accolto con una standing ovation, e infine distribuito negli Stati Uniti d'America l'11 giugno 1982.\nNel fine settimana di apertura debutt\u00f2 in prima posizione, guadagnando 11 milioni di dollari, per poi mantenere la posizione per sei settimane. Rimase tra la prima e la seconda posizione del botteghino fino a gennaio. Smise di venire proiettato il 3 giugno 1983, con un guadagno di 359.197.037 dollari in America, e 664.997.037 globalmente, a fronte di un budget di 10.500.000 dollari.\nNel 1983, \"E.T.\" ha superato \"Guerre stellari\" come film con il maggior incasso di tutti i tempi. Box Office Mojo stima che il film abbia venduto pi\u00f9 di 120 milioni di biglietti negli Stati Uniti nella sua corsa iniziale nelle sale.\nIl film fu ridistribuito il 19 luglio 1985, guadagnando 40 milioni di dollari. Nel 2002, quando fu ri-edito, la pellicola guadagn\u00f2 14.223.110 dollari durante il primo fine settimana di programmazione e 35.306.015 dollari complessivamente.\nRiconoscimenti.\nRichard Attenborough, il regista di \"Gandhi\", che nel 1983 vinse gli Oscar al miglior film e alla migliore regia, battendo in entrambe le categorie proprio il film di Spielberg, dichiar\u00f2 \"Ero certo non solo che E.T. avrebbe vinto, ma anche che meritasse di vincere.\"\nEdizioni home video.\n\"E.T.\" \u00e8 stato distribuito nel corso degli anni in vari formati, VHS, Laserdisc e DVD:\nVHS e laserdisc.\nIl film fu distribuito per la prima volta in VHS e Laserdisc il 27 ottobre 1988; per combattere la pirateria, le videocassette furono colorate di verde. La vendita delle VHS frutt\u00f2 75 milioni di dollari soltanto in America, quando ancora il formato non era cos\u00ec popolare come sarebbe stato in seguito.\nDVD.\nIl 9 dicembre 2002, dopo la riedizione per il ventesimo anniversario, il film fu distribuito in DVD, in varie versioni: a disco singolo, doppio disco o cofanetto, contenente le due versioni del film e vari contenuti bonus.\nBlu-ray.\nNell'ottobre del 2012, in occasione del 30\u00ba anniversario, \u00e8 stato pubblicato in Blu-ray il film nella versione cinematografica originale, ovvero senza le modifiche apportate nella riedizione del 2002. L'edizione italiana contiene il doppiaggio originale del 1982.\nInfluenza culturale.\nNel corso degli anni, \"E.T.\" \u00e8 stato citato e parodiato in moltissimi film (\"Ritorno al futuro\", \"Fuori di testa\", \"Ghostbusters II\", \"Predator 2\", \"Independence Day\", \"Men in Black\", e \"Paul\"), serie televisive (\"Alf\", \"Dawson's Creek\", \"I favolosi Tiny\", \"Robot Chicken\", \"Scrubs - Medici ai primi ferri\" e \"Friends\"), videogiochi e fumetti:\nIl videoclip \"Bigger than Us\" del gruppo musicale White Lies \u00e8 un omaggio al film.\nUna parodia del film viene fatta su \"Topolino\", nella storia \"Topolino in... E.B. l'extraterrestre\", uscita nel 1983 con protagonista Eta Beta.\nIl personaggio appare anche nel numero 108 (uscito a maggio 1984) di Mister No, dove \u00e8 presente la figura di un essere misterioso di cui si vede solo il lunghissimo dito, e che ha il potere di rigenerare qualsiasi cosa. Nell'ultima vignetta si capisce che trattasi di E.T. (o di un essere molto simile a lui) che appare in campo lungo, e pronuncia la sua frase \"io sar\u00f2 sempre qui\".\nEdizione del 20\u00ba anniversario.\nNel 2002, in occasione del ventesimo anniversario della pellicola, Spielberg decise di ridistribuire \"E.T.\", per una nuova generazione, con effetti speciali migliorati, pulizia dei negativi e rimasterizzazione della colonna sonora.\nPer ottenere questi risultati, il regista si affid\u00f2 nuovamente alla Industrial Light &amp; Magic, preservando la continuit\u00e0 artistica e creativa iniziata nel 1981. L'operazione richiese due gruppi, uno dedicato al lato tecnico e l'altro alla supervisione dell'animazione, entrambi a stretto contatto e supervisionati da Spielberg. Inizialmente, i tecnici si occuparono di restaurare i negativi, togliendo graffi, imperfezioni e difetti, per poi modificare alcune espressioni facciali di E.T., ricreare gli sfondi, modificare piccoli elementi (come il mantello di Elliott durante il volo) e, infine, creare una versione in CGI dell'alieno, da utilizzare in alcune scene. Essendo andati perduti tutti i pupazzi di E.T., i realizzatori hanno dovuto ricreare l'alieno basandosi sulle inquadrature del film. L'evoluzione degli effetti speciali nel corso degli anni ha permesso alla ILM di migliorare alcune scene eliminate con l'aiuto dell'E.T. in CGI, e poterle includere nel montaggio finale, come la sequenza di E.T. ed Elliott in bagno.\nAltre modifiche sono costituite dalla sostituzione delle armi degli agenti governativi in \"walkie-talkie\". Questa sostituzione \u00e8 stata voluta dal regista in quanto, oltre agli avvenimenti dell'11 settembre allora recenti, dopo la nascita dei figli considerava inappropriato mostrare delle armi nel film. Secondo altre fonti, l'inserimento dei \"walkie-talkie\" \u00e8 stata un favore da parte di Spielberg a Drew Barrymore. Allo stesso modo, nella scena di Halloween della versione originale, Mary impedisce al figlio di vestirsi \"come un terrorista\". Nella nuova versione, la parola \"terrorista\" \u00e8 stata sostituita da \"hippie\" (sebbene nella sceneggiatura la parola fosse \"soldato\"). Spielberg ha comunque deciso di non inserire il cameo di Harrison Ford.\nDurante la prima proiezione della nuova versione film, Williams ha diretto un'orchestra dal vivo, suonando l'intera colonna sonora in sincrono col film, in un'impresa mai fatta da altro compositore cinematografico.\nLa nuova versione, uscita il 22 marzo 2002 negli Stati Uniti e il 29 marzo in Italia, ha ricevuto una tiepida accoglienza, simile a quella ottenuta dalle edizione speciali di \"Guerre stellari\": le modifiche sono state viste come un tentativo di rendere il film politicamente corretto. Peter Travers su \"Rolling Stone\" ha commentato \"Ricordate le armi che brandivano i federali? Grazie ai miracoli del digitale, ora brandiscono dei walkie-talkie... \u00c8 questo che due decenni hanno fatto alla libert\u00e0 di parola?\" Chris Hewitt scrisse su \"Empire\", \"Le modifiche sono estremamente di basso profilo, mentre gli effetti della ILM vengono usati come complemento al pupazzo di Rambaldi.\"\nDoppiaggio italiano.\nQuesta versione \u00e8 stata presentata al pubblico italiano con un doppiaggio differente, curato da Fiamma Izzo.\nMerchandising.\nSeguendo gli esempi dei grandi blockbuster dell'epoca, come \"Guerre stellari\" e \"I predatori dell'arca perduta\", \"E.T.\" fu oggetto di una grande promozione, comprendente pupazzetti, oggetti scolastici, poster, giochi da tavolo, videogiochi, magliette, tazze, diari, action figure e un'attrazione agli Universal Studios, costata 40 milioni di dollari. Diversi oggetti o cibi apparsi nella pellicola divennero, per un breve periodo, \"di culto\". La Mars Incorporated, ad esempio, trov\u00f2 E.T. cos\u00ec brutto che si rifiutarono di permettere l'uso di M&amp;M's nel film credendo che E.T. avrebbe spaventato i bambini. Ci\u00f2 permise alla Hershey's l'opportunit\u00e0 di pubblicizzare i \"Reese's Pieces\", che divennero da quel momento ancora pi\u00f9 popolari.\nVideogiochi.\nMolti videogiochi sono stati creati, partendo dalla storia del film. Il primo, fallimentare, tentativo risale al 1982, mentre gli ultimi videogiochi sono stati prodotti a partire dal 2002. Sebbene questi ultimi siano passati del tutto inosservati di fronte alla critica e al pubblico, il primo videogioco prodotto rimase famoso per la sua scarsa qualit\u00e0.\nIl 25 luglio 1982 la casa di produzione Atari firm\u00f2 un accordo con Spielberg per la realizzazione del videogioco di \"E.T.\", che sarebbe dovuto uscire nel periodo natalizio. Howard Scott Warshaw, l'autore di \"Yar's Revenge\", venne incaricato della realizzazione del gioco. Le cinque settimane entro le quali il gioco avrebbe dovuto essere completato non permisero a Warshaw di creare un titolo curato in tutti gli aspetti. La critica e il pubblico non accolsero positivamente il gioco, che fu decretato il peggiore mai creato.\nLa casa produttrice fu costretta a sotterrare cinque milioni di cartucce invendute del gioco in una localit\u00e0 del deserto dell'Alamogordo nel Nuovo Messico. Il gioco di \"E.T.\" rimase famoso per essere il simbolo della crisi dei videogiochi del 1983.\nE.T. \u00e8 uno dei tanti personaggi giocabili in \"LEGO Dimensions\" sbloccando il mondo e una arena da battaglia ispirati al film.\nSequel.\nNel luglio del 1982, poco dopo l'uscita del film nei cinema, Spielberg e Mathison scrissero una relazione per un possibile seguito, intitolato \"E.T. II: Nocturnal Fears\". La storia vedeva Elliott e i suoi amici, catturati da malvagi alieni, tentare di contattare E.T. per chiedergli aiuto. Spielberg cambi\u00f2 rapidamente idea e soppresse il sequel, dicendo che avrebbe strappato al film la sua innocenza.\nIn ogni caso un libro che fa da sequel \u00e8 stato scritto da William Kotzwinkle, intitolato \"\". Il romanzo, pubblicato in Italia da Sperling &amp; Kupfer come \"E.T. Il libro del pianeta verde\", narra il ritorno di E.T. sul suo pianeta. Una volta a casa l'alieno scopre che la sua dimora \u00e8 stata demolita e tenter\u00e0 di tornare sulla Terra."}
{"id": "44850", "revid": "125760695", "url": "https://it.wikipedia.org/wiki?curid=44850", "title": "National Football League", "text": "La National Football League, identificata anche dall'acronimo NFL, \u00e8 la maggiore lega professionistica nordamericana di football americano, al 2021 composta da 32 \"franchise\" di 30 citt\u00e0 degli Stati Uniti (New York e Los Angeles sono infatti sede di due franchigie, i New York Giants e i New York Jets per New York, Los Angeles Rams e i Los Angeles Chargers per Los Angeles).\nNel 2012 fu il torneo sportivo per club professionistici con la pi\u00f9 alta affluenza media di pubblico per gara: spettatori a partita a fronte dei della Fu\u00dfball-Bundesliga, il campionato tedesco di calcio e i di quello inglese, la Premier League.\nLa NFL fu istituita nel 1920 come American Professional Football Association e due anni pi\u00f9 tardi adott\u00f2 il nome con il quale \u00e8 conosciuta. La sua estensione geografica, cos\u00ec come lo stile di gioco, le regole, la copertura da parte dei \"media\", la struttura dei \"play-off\" e della finale, risalgono alla fusione con la Lega rivale, l'American Football League, che ebbe luogo nel 1970. La composizione della NFL, con la suddivisione in otto \"division\" raggruppate in due \"conference\" (American Football Conference o AFC e National Football Conference o NFC), fu adottata nel 2002 a seguito di una riorganizzazione della precedente struttura.\nStoricamente il campionato iniziava la stagione nel fine settimana del Labor Day e terminava in corrispondenza del Natale ma a causa della diminuzione degli ascolti televisivi nel Labor Day, fu deciso lo slittamento al fine settimana successivo dell'avvio della competizione.\nAlla fine di ogni stagione i vincitori dei playoff dell'AFC e della NFC si incontrano nella finale del campionato, il Super Bowl, che si disputa in sede itinerante e neutra per entrambe le squadre.\nNella settimana precedente al Super Bowl i migliori giocatori delle due \"conference\" disputano il Pro Bowl, che dal 2017 viene giocato al Citrus Bowl di Orlando, in Florida.\nEccezionalmente, nella stagione 2009 il Pro Bowl fu disputato nello stesso stadio del Super Bowl XLIV, il Sun Life Stadium di Miami.\nLa squadra campione dell'NFL si aggiudica il trofeo \u201cVince Lombardi\u201d, intitolato alla memoria dell'omonimo allenatore che negli anni sessanta guid\u00f2 i Green Bay Packers alla conquista di due Super Bowl consecutivi.\nIl campionato NFL, e la sua finale in particolare, rappresentano una delle icone culturali nordamericane e in particolare degli Stati Uniti, tanto \u00e8 vero che esso \u00e8 divenuto uno dei simboli dell\"americanit\u00e0\";. In tal senso, a sottolineare l'importanza del football americano nella cultura di tale Paese, spicca una nota frase dell'ex presidente degli Stati Uniti \u201cIke\u201d Eisenhower che disse \u00abUn ateo \u00e8 colui che guarda Notre Dame - SMU [due noti club universitari di football] e non gli importa chi vincer\u00e0\u00bb.\nIn ragione dell'altissima \"audience\" televisiva del Super Bowl (quella del 2013 ebbe un picco di 115 milioni di telespettatori), l'evento \u00e8 molto ambito dagli inserzionisti commerciali, che arrivano a pagare, nell'asta di assegnazione degli spazi destinati alla pubblicit\u00e0 prima, durante e dopo l'incontro, cifre anche dell'ordine di 4 milioni di dollari per 30 secondi di \"spot\" (equivalenti a circa dollari al secondo). Nel edizione del 2021, uno spot da 30\" \u00e8 arrivato a costare 5,6 milioni di dollari.\nStoria.\nDalla sua fondazione (nel 1920) fino alla stagione 1932, la NFL (data anche la relativa esiguit\u00e0 del numero di squadre) non prevedeva nessuna suddivisione al suo interno. Il calendario non era ben definito e il numero di partite giocate variava anche di molto da una squadra all'altra. Il titolo veniva assegnato alla squadra con la miglior percentuale di vittorie rispetto alla somma delle partite vinte e perse, quelle pareggiate non contavano. A partire dalla stagione 1933 venne istituita una suddivisione in due \"division\" (\"Eastern Division\" e \"Western Division\"). Nel 1950, a seguito della fusione con la All-America Football Conference, le due \"division\" vennero denominate come \"National Conference\" e \"American Conference\" e nel 1953 mutarono di nuovo nome in \"Eastern Conference\" e \"Western Conference\".\nDal 1933 al 1966 il titolo venne assegnato con una partita disputata tra le vincitrici delle rispettive Division o Conference. Nel 1966 venne istituito il Super Bowl disputato tra la vincitrice della NFL e la vincitrice della AFL e che da allora assegna il titolo assoluto.\nNel 1967 venne istituita l'ulteriore suddivisione delle \"Conference\" in \"Division\" e precisamente: la Eastern Conference venne suddivisa in \"Capitol Division\" e \"Century Division\", mentre la Western Conference venne suddivisa in \"Coastal Division\" e \"Central Division\".\nNel 1970, vi fu fusione della NFL con l'allora rivale American Football League (AFL), le cui dieci squadre diedero origine alla American Football Conference (AFC) insieme ad altre 3 provenienti dalla NFL. Le rimanenti squadre della NFL vennero inserite nella National Football Conference (NFC). Queste due neonate \"conference\" sostituirono le precedenti e vennero suddivise ognuna in tre \"division\": \"East\", \"Central\" e \"West\".\nNel 2002 venne effettuata un'ulteriore riorganizzazione che port\u00f2 a 32 il numero di squadre suddivise nelle due \"conference\" AFC e NFC.\nSquadre.\nAll'interno di ogni \"conference\" le squadre partecipanti sono suddivise su base geografica in 4 \"division\" di 4 squadre ciascuna.\nAlbo d'oro del Super Bowl.\nQuattro squadre non sono riuscite ad arrivare al Super Bowl: per l'AFC i Cleveland Browns, i Jacksonville Jaguars e gli Houston Texans; per la NFC i Detroit Lions.\nSquadre per numero di campionati.\nLa tabella seguente mostra le squadre della NFL ordinate per numero di campionati disputati nella lega.\nSquadre per numero di campionati vinti.\nLa tabella seguente mostra le squadre della NFL ordinate per numero di campionati vinti nella lega.\nLa tabella seguente mostra le squadre della NFL provenienti dalla AFL ordinate per numero di campionati vinti in quella lega prima della fusione con la NFL.\nStagione regolare.\nIl calendario ha avuto modalit\u00e0 diverse nel tempo. Fino al 1934 le squadre non disputavano tutte lo stesso numero di partite e il titolo veniva assegnato alla squadra che aveva il miglior rapporto tra vittorie e sconfitte, i pareggi non venivano tenuti in considerazione. Nel 1932 il titolo venne assegnato tramite uno spareggio tra due squadre giunte ex aequo al termine della stagione. Nel 1935 la stagione regolare venne stabilita in 12 partite per ciascuna squadra, poi dal 1937 al 1942 11 partite, dal 1943 al 1945 10 partite, nel 1946 11 partite, dal 1947 al 1960 12 partite, dal 1961 al 1977 14 partite, dal 1977 al 1989 16 partite. La AFL prevedeva 14 partite sin dalla sua fondazione nel 1960.\nNel 1990, il numero di giornate sal\u00ec a 17, da disputarsi ogni domenica (pi\u00f9 un anticipo il gioved\u00ec, detto \"Thursday Night\", e un posticipo il luned\u00ec, detto \"Monday Night\"), con 16 partite previste per ciascuna squadra (pi\u00f9 un turno di riposo). Dal 2021, \u00e8 stato aggiunto un ulteriore incontro, portando il totale delle giornate a 18, che sono cos\u00ec ripartite (seguendo il modello adottato dopo la riorganizzazione del 2002, in cui la NFL si \u00e8 data l'attuale struttura):\nAd esempio: i Rams, vincitori della stagione 2021, hanno affrontato:\nQuesto calendario garantisce che ogni squadra incontri tutte le altre almeno una volta ogni 4 anni e giochi in tutti gli stadi della NFL almeno una volta ogni otto anni. Il calendario garantisce inoltre che, indipendentemente dal piazzamento ottenuto nella \"division\" nell'anno precedente, ogni squadra incontri 4 squadre che l'anno precedente hanno vinto le rispettive \"division\", 4 che si sono piazzate al secondo posto, 4 al terzo e 4 all'ultimo, garantendo cos\u00ec l'uniformit\u00e0 degli incontri.\nSecondo le rotazioni in atto, iniziate appunto dal 2002, gli incroci di \"Intraconference\" sono i seguenti:\ngli incroci di \"Interconference\" sono i seguenti:\ngli incroci di \"Interconference\" supplementari (con rotazione in atto dal 2021) sono i seguenti:\nPlayoff.\nAlla conclusione delle giornate della stagione regolare, si qualificano alle eliminatorie chiamate \"play-off\", che culminano nella finale per il campionato, il Super Bowl, sette squadre per ogni \"conference\", decise secondo i criteri che seguono:\nLa quinta, la sesta e la settima squadra affrontano rispettivamente la quarta, la terza e la seconda giocando nel primo turno dei \"playoff\", chiamato \"Wild Card Round\". La prima di ogni \"conference\" non partecipa a questo turno, essendosi guadagnata l'accesso automatico a quello successivo, detto \"Divisional Playoff;\" qui si scontrano con le vincenti del \"Wild Card Round\", con la prima classificata in regular season ad affrontare la qualificata col record peggiore (ad esempio se si qualificano la settima, la quinta e la terza, la settima affronter\u00e0 la prima, mentre la quinta affronter\u00e0 la terza).\nLe due squadre che vincono i \"Divisional\" si incontrano nella finale di \"conference,\" detta \"Championship\"; i vincitori delle due finali di \"conference\" disputano il Super Bowl. In ogni incontro la squadra con la migliore classifica in regular season gioca in casa, a eccezione del Super Bowl che si svolge in campo neutro, in uno stadio stabilito dalla lega.\nSelezione.\nLa maggior parte dei giocatori di football americano a livello universitario (college football) vogliono giocare in NFL. Esiste un processo di selezione formale e altamente organizzato chiamato draft NFL (composto di sette fasi) che si svolge in aprile, nell'arco di due giorni, cui partecipano tutte le squadre dell'NFL. La squadra con i risultati peggiori dell'ultima stagione ha la prima scelta, ovvero sceglie uno tra tutti i giocatori statunitensi a livello universitario che sono candidabili per il \"draft\". L'idea \u00e8 che le squadre pi\u00f9 deboli possano rafforzarsi con il tempo, nei ruoli in cui hanno pi\u00f9 bisogno; la scelta prosegue, dalla squadra pi\u00f9 debole alla pi\u00f9 forte, e una volta che tutte hanno scelto un giocatore, si ricomincia dalla prima (ovvero l'ultima del campionato).\nComunque, le scelte vengono spesso trattate in anticipo, in cambio di giocatori o di altre scelte. Ad esempio, prima del \"draft\", la squadra A potrebbe scambiare la sua prima scelta e un certo giocatore (che gi\u00e0 gioca per la squadra A) con la squadra B, in cambio di un altro particolare giocatore che gi\u00e0 gioca per la squadra B.\nNon sempre un giocatore appena preso dal college diventa titolare in un dato ruolo. Comunque, tipicamente questi giocatori iniziano come primi o secondi rincalzi, giocando solo se il titolare \u00e8 infortunato o se l'allenatore decide di fargli fare un po' di esperienza in momenti in cui il risultato della partita \u00e8 ormai segnato, o per evitare rischi di infortunio del titolare in partite che non hanno influenza sul risultato della squadra.\nSistema di numerazione.\nNella NFL i numeri di maglia sono legati alla posizione in campo dei giocatori. Il sistema in vigore venne varato nel 1973 e da quella stagione i giocatori furono obbligati a seguirlo con l'eccezione di coloro i quali avevano militato gi\u00e0 l'anno precedente nella lega. Il sistema sub\u00ec varie modifiche nel corso degli anni e prevede le seguenti regole:\nFino al 2004 i wide receiver potevano usare solo i numeri da 80 a 89, la regola venne modificata visto il crescente numero di ricevitori e tight end nelle squadre moderne. Queste regole possono essere derogate eccezionalmente in casi particolari su richiesta specifica alla lega di un singolo giocatore.\nPer aiutare gli arbitri nella rilevazione dei falli quali \"formazione illegale\" o \"ricevitore ineleggibile\", i giocatori dell'attacco che possono schierarsi dietro la linea e trattare la palla sono (nelle situazioni normali) quelli che indossano i numeri da 1 a 49 e da 80 a 89. In ogni caso un giocatore che indossi un altro numero di maglia, pu\u00f2 diventare eleggibile qualora informi preventivamente gli arbitri prima dell'inizio dell'azione.\nIl sistema di numerazione si basa comunque sulla posizione iniziale di un giocatore, non \u00e8 vietato assumere una posizione in campo diversa da quella indicata dal proprio numero, fermo restando la regola precedente sui ricevitori eleggibili. Tipicamente si possono vedere running back schierati come ricevitori o uomini di linea schierati come \"fullback\" o tight end in situazioni particolari.\nNelle partite di precampionato il sistema di numerazione pu\u00f2 essere derogato in quanto i roster delle squadre sono talmente ampi che potrebbero far s\u00ec che siano esauriti i numeri relativi a una certa posizione, comunque con la riduzione dei roster al massimo di 53 giocatori previsti per la stagione regolare, i numeri devono essere riassegnati secondo le regole indicate.\nStipendi e tetti salariali.\nLo stipendio minimo per un giocatore dell'NFL \u00e8 di dollari al primo anno, e sale in base al numero di anni di carriera:\nL'impennata negli stipendi dei giocatori che si ebbe durante gli anni ottanta port\u00f2 all'adozione del tetto salariale (\"salary cap\"), che viene determinato con una formula complicata che si basa sulle entrate ottenute da tutte le squadre dell'NFL nella stagione precedente. Per la stagione 2004, il tetto fu di circa 80 milioni di dollari, 5,5 milioni in pi\u00f9 rispetto alla stagione 2003.\nI sostenitori del tetto fanno notare che questo sistema impedisce a squadre ben finanziate, di grosse citt\u00e0, di spendere gigantesche quantit\u00e0 di denaro per assicurarsi i migliori giocatori in ogni ruolo e dominare quindi lo sport.\nQuesto \u00e8, o \u00e8 stato, un problema in alcuni altri sport. Un altro punto a sostegno \u00e8 che con salari fuori controllo, sono alla fine gli spettatori che, pagando prezzi pi\u00f9 alti per i biglietti, finiscono con il pagare gli aumenti.\nI critici del \"salary cap\" sostengono invece che il motivo principale per la sua introduzione \u00e8 quello di massimizzare la profittabilit\u00e0 delle squadre e limitare il potere dei giocatori nel richiedere aumenti che sono meritati dal fatto che portano un maggior numero di spettatori allo stadio. Essi inoltre fanno notare che il \"salary cap\" in prospettiva potrebbe spingere i futuri atleti verso altri sport o altri paesi dove non esiste questa limitazione sugli ingaggi.\nA quest'ultima critica viene ribattuto dall'analisi delle possibili concorrenze tra federazioni straniere. In genere solo negli Stati Uniti e in Canada il basket, il baseball, l'hockey su ghiaccio e soprattutto il football americano, sono cos\u00ec popolari da portare grandi introiti alle squadre e garantire cos\u00ec gli stipendi che ricevono i giocatori. Nonostante il \"salary cap\", gli stipendi sono comunque molto pi\u00f9 elevati di quanto sarebbero in una qualunque altra squadra al mondo.\nPolitiche razziali.\nLa lega ebbe pochi giocatori neri fino al 1933, l'anno seguente all'arrivo di George Preston Marshall. La politica di Marshall, non solo escluse i neri dalla sua squadra, i Washington Redskins, ma in qualche modo influenz\u00f2 l'intera lega che escluse i neri fino al 1946, quando la pressione della rivale All-America Football Conference indusse l'NFL ad essere pi\u00f9 aperta nei confronti degli atleti di colore. Un'altra teoria sostiene che nell'NFL, come in gran parte degli Stati Uniti durante la grande depressione, i neri venivano licenziati prima dei bianchi. Comunque, Marshall si rifiut\u00f2 di mettere sotto contratto giocatori di colore fin quando venne minacciato di azioni legali in difesa dei diritti civili dall'amministrazione Kennedy nel 1962. Questa azione, e la pressione delle leghe rivali, come la pi\u00f9 aperta American Football League, riuscirono lentamente a ribaltare la composizione razziale all'interno dell'NFL.\nAnche allora, nelle squadre di vecchio stampo, la porta rimase chiusa per i quarterback di colore durante gli anni settanta. Warren Moon, MVP al Rose Bowl del 1978, gioc\u00f2 per sei stagioni nella CFL, prima che le sue capacit\u00e0 venissero riconosciute e lo portassero agli Houston Oilers. Si dovette attendere fino al 1988 prima che un quarterback nero giocasse il Super Bowl, quando Doug Williams lo vinse per i Redskins (lo imiteranno Steve McNair dei Tennessee Titans perdenti nel 2001, Donovan McNabb dei Philadelphia Eagles sconfitti nel 2005, e Russell Wilson dei Seattle Seahawks, vittoriosi nel 2013 e sconfitti nel 2014).\nSalute dei giocatori.\nLe ripercussioni sulla salute a lungo termine del football sono state rese note dopo studi post-mortem effettuati dal dott. Bennet Omalu che hanno evidenziato la maggior parte dei giocatori che fossero stati esposti a commozioni cerebrali ripetute soffrissero della CTE (encefalopatia cronica derivante da traumi). Il trauma alla testa, ma anche il colpo di frusta, sono pericolosi non tanto per i rischi immediati di commozione cerebrale, ma per quelli a lungo termine come Alzheimer e demenza. Inoltre, non ci sono esami o imaging che mostrino quando inizia il processo di degenerazione neurologica rendendo la malattia molto difficile da diagnosticare.\nL'encefalopatia cronica derivante da traumi, detta anche CTE, \u00e8 una patologia che causa perdita di memoria, depressione, istinti suicidi. Persino demenza.\nLa dottoressa McKee conferma la tesi dichiarando: \"abbiamo trovato CTE in 90 dei 94 cervelli di ex giocatori di football esaminati, in 45 su 55 di ex giocatori di college e in 26 su 65 di giocatori di liceo\".\nIn televisione.\nIn USA.\nI diritti televisivi per il football americano professionistico sono i pi\u00f9 remunerativi e i pi\u00f9 costosi tra tutti gli sport. In effetti, fu la televisione che port\u00f2 in primo piano il football professionistico nella moderna era tecnologica.\nSin dall'inizio dell'era televisiva, la NBC fu la principale innovatrice nella copertura del football americano. Fu il primo grande network televisivo a trasmettere una gara dell'NFL, nel\n1939, mand\u00f2 in onda una partita tra Eagles e Brooklyn Dodgers. Nel 1950 i Los Angeles Rams e i Washington Redskins fecero vedere per televisione tutte le loro gare interne. La DuMont Network trasmise il campionato NFL del 1951 in tutti gli Stati Uniti. Nel 1955 la NBC divenne la \"casa\" televisiva delle partite di campionato. Una partita del 1958, giocata allo Yankee Stadium, and\u00f2 ai tempi supplementari. Questo incontro venne visto in tutti gli USA ed \u00e8 accreditato per aver fatto aumentare la popolarit\u00e0 del football professionistico alla fine degli anni cinquanta e all'inizio degli anni sessanta.\nLa CBS si aggiudic\u00f2 la copertura della NFL a met\u00e0 degli anni '60, mentre l'AFL venne coperta per la prima volta dalla ABC e successivamente dalla NBC. Sia la CBS che la NBC trasmisero il primo Super Bowl nel gennaio 1967.\nNel 1970, la NFL inizi\u00f2 a giocare delle partite il luned\u00ec sera, nacque cos\u00ec una partnership tra NFL ed ABC, che produsse il \"Monday Night Football\". Questo evento spinse oltre i limiti della copertura televisiva del football americano, con il suo segmento sui momenti salienti delle partite durante l'intervallo, gli occasionali siparietti tra Howard Cosell e Don Meredith, e gli ospiti celebri come John Lennon e Bill Clinton.\nOgnuno dei tre maggiori network televisivi americani ha i suoi talenti. Telecronisti come Cosell, Frank Gifford, e Al Michaels (della ABC); Pat Summerall e John Madden (della CBS); e Curt Gowdy, Dick Enberg, Marv Albert, Jim Simpson, e Jim Lampley (della NBC), hanno tutti un loro caratteristico stile di analisi degli incontri.\nIl Super Bowl era un successo sicuro per il network che lo trasmetteva, assicurava la vittoria nella battaglia degli ascolti e faceva affluire nelle casse milioni e milioni di dollari in pubblicit\u00e0.\nLa met\u00e0 degli anni ottanta port\u00f2 l'era della TV via cavo, e la ESPN divenne la prima a trasmettere incontri della NFL. Chris Berman contribu\u00ec a ridefinire lo stile dei programmi pre e post partita quando lanci\u00f2 \"NFL Countdown\" e \"NFL Primetime\", che da allora sono le trasmissioni che nel loro genere godono dei maggiori ascolti.\nPer qualche anno, nel corso degli anni novanta, la Turner Network Television trasmise le partite della domenica sera per la prima met\u00e0 della stagione, prima che la ESPN se li accaparrasse nel 1997.\nNel 1993, la CBS (che trasmetteva le partite della National Conference) perse i diritti in favore della Fox, che si prese anche i suoi principali telecronisti, Summerall e Madden, facendo suo lo stile della CBS.\nNel 1998, dopo quasi sei decenni, la NBC perse i suoi diritti sulla NFL in favore della CBS. Nonostante le annuali perdite, la CBS continua a mantenere la sua posizione di network principale per il football della NFL (con le partite dell'American Conference), la Fox continua a trasmettere gli incontri della National Conference, la ESPN trasmette le gare della domenica sera, e la ABC ha il suo \"Monday Night Football\". \nNel 2003 la NFL ha lanciato il suo canale tematico, NFL Network. La NFL Films, che fornisce filmati delle partite \u00e8 di propriet\u00e0 della NFL.\nDal 2006 la NBC trasmette la partita della domenica sera (Sunday Night Football) mentre la partita del luned\u00ec sera, il Monday Night Football \u00e8 passata dalla ABC (che ha trasmesso per l'ultima volta il Superbowl nel 2006) alla sua consociata ESPN.\nIl Superbowl \u00e8 trasmesso secondo questa rotazione triennale: CBS, Fox, NBC.\nIn Italia.\nIn Italia la prima apparizione del football avvenne in occasione del Super Bowl XV del gennaio 1981 tra Oakland Raiders e Philadelphia Eagles, trasmesso da Canale 5 in diretta e il giorno successivo in replica integrale di prima serata. Il commento fu affidato a Marco Lucchini, ma il programma di presentazione fu condotto dal celeberrimo Mike Bongiorno.\nDurante l'estate 1981 si susseguirono alcuni \"speciali\" propedeutici alla spiegazione del gioco ai telespettatori italiani, introducendo squadre sconosciute ai pi\u00f9 come Dallas Cowboys, Pittsburgh Steelers, San Diego Chargers, Cleveland Browns.\nIn concomitanza della stagione 1981, Canale 5 trasmise alcuni segmenti tratti da \"Nfl Week In Review\" mostrando anche le classifiche aggiornate, il tutto commentato da un giovanissimo Guido Bagatta.\nLo stesso Bagatta, insieme a Rino Tommasi (che della redazione sportiva era capo-struttura e che avrebbe, in seguito, commentato solo Super Bowls), si rec\u00f2 a Detroit per commentare, sempre in diretta su Canale 5, il Super Bowl XVI del 1982 tra San Francisco 49ers e Cincinnati Bengals.\nL'estate successiva trascorse con repliche delle principali partite dei playoffs 1981, commentate da un Bagatta sempre pi\u00f9 a suo agio nel ruolo.\nDurante la stagione regolare 1982 Canale 5 aveva previsto la trasmissione domenicale (in mattinata) di una sintesi di un'ora del Monday Night Football (a distanza di una settimana dal reale svolgimento). Lo sciopero sconvolse il progetto e la maggior parte dei Monday Nights non furono trasmessi che a stagione abbondantemente terminata, sostituiti da Bowls dei college.\nNel gennaio 1983 la coppia Bagatta-Tommasi si rec\u00f2 a Pasadena, per commentare, ancora in diretta, il Super Bowl XVII vinto dai Washington Redskins sui Miami Dolphins.\nLe sintesi domenicali proseguirono, con le partite principali dei playoff, commentate (in assenza di Bagatta) dall'eclettico Dan Peterson, cui furono anche affidati i \"Week in Review\", trasmessi in estate ma riguardanti la stagione precedente.\nLa stagione 1983 si apr\u00ec all'insegna di un palinsesto arricchito, oltre che dalle consuete sintesi domenicali di un'ora del MNF, da un nuovo programma sportivo del sabato pomeriggio, Record, che, commentato da Cesare Cadeo, dava ampio spazio all'Nfl con segmenti speciali volti ad insegnare le regole, commenti e classifiche.\nSfortunatamente, ad un maggior sforzo esercitato durante la stagione, non corrispose un eguale successo alla sua conclusione: le dirette del Super Bowl di Canale 5 si interruppero infatti in quel gennaio 1984, quando ragioni tecniche (o legali) impedirono al network privato la trasmissione contemporanea all'evento (si scelse di spostare la differita di Los Angeles Raiders-Washington Redskins -Super Bowl XVIII- in prima serata il luned\u00ec successivo).\nPer gli anni successivi il palinsento Nfl sulle reti Fininvest rest\u00f2 simile, con Bagatta ai microfoni per la sintesi infrasettimanale di una partita e trasmissioni degli aggiornamenti il fine settimana sui vari \"contenitori sportivi\".\nDalla stagione 1988 una nuova voce ai microfoni fu quella di Flavio Tranquillo, che, successivamente coadiuvato da Lino Benezzoli, avrebbe dato modo ai telespettatori di apprezzare il commento a due (cronista+tecnico) cui ormai ci siamo ampiamente abituati.\nI Super Bowls erano per\u00f2 rimasti in differita, dando origine anche ad una sorta di \"curioso\" interesse da parte di radio e telegiornali di marca RAI che, il luned\u00ec mattina, non mancavano di informare sul risultato della partita giocata la notte precedente.\nFu solo con il Super Bowl XXIII trasmesso nel 1989 su Tele Capodistria (acquisita da Fininvest), che ripresero le dirette che da allora, su vari canali, si sono susseguite ininterrottamente.\nLe principali partite di regular season, i play-off e il Super Bowl sono stati trasmessi dal 1991 da TELE+ con il commento di Flavio Tranquillo (fino al 1999) quindi dal 2003 al 2008 su SKY Sport con il commento di Paolo Leopizzi e Bebo Nori.\nDa settembre 2009 ESPN America ha trasmesso tutta la NFL in lingua inglese in 41 paesi europei (compresa l'Italia attraverso la piattaforma satellitare Sky). L'8 settembre 2011 il contratto, che scadeva nel 2013, venne prolungato fino al 2021. La copertura in italiano della NFL \u00e8 stata fornita da Rai Sport Pi\u00f9 in esclusiva nella stagione 2008 e in quella 2009 assieme a Dahlia TV; quest'ultima nel 2010 ha offerto la copertura in italiano in diretta e in esclusiva sul digitale terrestre fino alla sua chiusura nel febbraio 2011, mentre in tale stagione fu La7 a garantire la diretta del Super Bowl. Per la stagione 2011 e 2012 \u00e8 Sportitalia a trasmettere le principali partite NFL con telecronaca in lingua italiana, affidata a Matteo Gandini.\nPer la sola stagione 2013 il football NFL torna ad essere trasmesso sulle reti Mediaset dopo 23 anni, e questa volta la copertura \u00e8 non pi\u00f9 relativa al solo Super Bowl ma a tutta la stagione agonistica. Il campionato viene trasmesso in chiaro su Italia 2 (canale 35 del digitale terrestre) e a commentarlo sono i giornalisti sportivi Gabriele Cattaneo e Federico Mastria che si alterneranno tra di loro in compagnia di Guido Bagatta. Il programma sportivo della NFL sulle reti Mediaset prevede la differita al sabato alle ore 16:34 della partita del Thursday Night (solamente per Baltimore Ravens @ Denver Broncos, match inaugurale della stagione), la diretta del miglior incontro della domenica alle 19:00 o alle 22:25 (ora italiana) e, a partire dalla seconda settimana del campionato, la differita del Monday Night il marted\u00ec alle ore 13:40. Infine il venerd\u00ec attorno alle ore 15:00 un magazine settimanale riassuntivo di tutte le partite, con interviste e statistiche della giornata conclusasi. Inoltre, grazie ad una partnership con Fox Sports Europe, il football NFL viene trasmessa con audio e commento in lingua originale sia nella stagione 2013 che in quella 2014 sia sui canali di Sky Sport che su FOX Sports..\nDalla stagione 2015 e fino al 2018 il football NFL torna sulle reti Mediaset, ma soltanto in pay-tv: sar\u00e0 infatti Mediaset Premium a garantire la copertura di regular season, play-offs, Pro Bowl e Super Bowl in esclusiva per 3 stagioni, tuttavia l'evento finale nel 2018 va in chiaro su Italia 1. \nDal 18 ottobre 2015 \u00e8 possibile vedere l'NFL anche sui canali Sky grazie a Fox Sports; quest'ultima infatti trasmetter\u00e0 fino a tre partite di regular season a settimana, tutti i playoff, il Pro Bowl e il Super Bowl con commento in lingua originale. \nDalla stagione 2019 i diritti per trasmettere il football NFL in Italia sono stati acquisiti dalla piattaforma DAZN, che trasmetter\u00e0 quattro partite di regular season a settimana, il contenitore \"Red Zone\" con i collegamenti in contemporanea da tutti i campi, il segnale di NFL Network con i programmi di approfondimento, i playoff, il Pro Bowl e il Super Bowl con commento in italiano; quest'ultimo, assieme ad una partita programmata nel Thanksgiving day, dovr\u00e0 essere sub-licenziato a una tv in chiaro."}
{"id": "44852", "revid": "768068", "url": "https://it.wikipedia.org/wiki?curid=44852", "title": "Alfabeto fonetico internazionale", "text": "Lalfabeto fonetico internazionale, in sigla AFI (; , IPA), \u00e8 un sistema di scrittura alfabetico utilizzato per rappresentare i suoni delle lingue nelle trascrizioni fonetiche. L'AFI nasce a partire dal 1886 per iniziativa dell'Associazione fonetica internazionale al fine di creare uno \"standard\" con cui trascrivere in maniera univoca i suoni linguistici (foni) di tutte le lingue; ad ogni simbolo dell'AFI corrisponde uno e un solo suono, senza possibilit\u00e0 di confusione.\nStoria.\nIl principio generale delle lettere dell'alfabeto fonetico internazionale \u00e8 di fornire una lettera per ogni suono distintivo. Questo significa che non fa uso di combinazioni di lettere per rappresentare un singolo suono (come \"gn\" in italiano si legge [\u0272]) o di lettere che rappresentano due suoni (come la \"x\" che si legge [ks]); a ci\u00f2 fanno eccezione le affricate (come \"z\", \"c\" dolce e \"g\" dolce in italiano) trascritte con due simboli uniti perch\u00e9 considerate la successione di due suoni indistinti.\nLo sviluppo originale part\u00ec dai fonetisti inglesi e francesi sotto gli auspici dell'Associazione fonetica internazionale fondata a Parigi nel 1886.\nL'alfabeto ha subito una serie di revisioni durante la sua storia, tra cui una delle pi\u00f9 importanti \u00e8 stata codificata nella IPA Convention di Kiel (1989). Ci sono state poi ulteriori modifiche nel 1993, con l'aggiunta di quattro vocali medio-centrali e la rimozione dei simboli per le implosive sorde. L'ultima importante revisione risale al maggio del 2005, quando \u00e8 stato aggiunto un simbolo per la consonante battuta labio-dentale sonora (in francese \"consonne battue labio-dentale vois\u00e9e\" o \"labiodental flap\" in inglese).\nA parte l'aggiunta e la rimozione di simboli, le modifiche apportate all'alfabeto fonetico internazionale consistono soprattutto nel rinominare simboli e categorie o modificare l'insieme dei suoi caratteri.\nOrigine dei simboli.\nLa maggior parte dei simboli \u00e8 presa da:\nDal 1989 l'Associazione fonetica internazionale ammette anche altri simboli. Nel 1989, per esempio, i simboli \u0298, |, !, \u01c2 e \u01c1 sostituirono i simboli \u0298, \u0287, \u0297, \u0296 usati per indicare le consonanti clic.\nLa grafia \u00e8 molto sistematica: le consonanti retroflesse presentano un gancio in basso (\u0256 \u0282 \u0273), mentre le consonanti implosive presentano un gancio in alto (\u0253 \u0257 \u0260).\nL'Associazione fonetica internazionale ha cercato di far corrispondere il pi\u00f9 possibile ogni suono al rispettivo simbolo, per cui le lettere b, d, f, \u0261, h, k, l, m, n, p, r, s, t, v, x, z indicano consonanti, mentre a, e, i, o, y e u indicano vocali.\nUso.\nL'alfabeto fonetico internazionale offre oltre centosessanta simboli per trascrivere i suoni (anche se ogni lingua ne impiega solo un insieme relativamente piccolo).\n\u00c8 possibile trascrivere il parlato sfruttando vari livelli di precisione: una trascrizione fonetica precisa, in cui i suoni sono descritti con una grande quantit\u00e0 di dettagli, \u00e8 nota col nome di \"trascrizione stretta\", mentre una trascrizione pi\u00f9 grossolana, che ignora alcuni di questi dettagli, \u00e8 chiamata \"trascrizione larga\". Per esempio, la trascrizione fonetica larga della parola \"scienza\" (secondo la pronuncia dell'italiano standard) \u00e8 [\u02c8\u0283\u025bn\u02a6a], mentre la sua trascrizione stretta potrebbe essere [\u02c8\u0283\u025bn\u032a.t\u0361sa]: nel primo caso sono segnalati meno dettagli, mentre nel secondo si rende conto pi\u00f9 precisamente della sua effettiva realizzazione, anche con l'uso di vari diacritici. Lo stesso vale per la trascrizione della stessa parola detta da un parlante veneto: \"scienza\" si potrebbe trascrivere in maniera larga con ['\u0283en\u02a6a] e in maniera stretta con [\u02c8\u0283\u1ebd\u02d1n\u032a.t\u0361sa].\nLa trascrizione IPA si usa principalmente nelle trattazioni scientifiche di ambito linguistico (nello specifico, nelle discipline della fonetica e della fonologia); spesso \u00e8 usato, con scopo pi\u00f9 pratico, nei dizionari per indicare la pronuncia delle parole, ma \u00e8 anche utilizzata per indicare la pronuncia in parole scritte in alfabeto non latino (es. cirillico, thailandese, amarico, cinese, coreano, giapponese). Viene utilizzato in ambito clinico dai logopedisti per analizzare i campioni linguistici in casi di disturbo del linguaggio, ai fini di un'analisi dettagliata dei suoni prodotti e/o sostituiti nel linguaggio dei soggetti presi in esame. Si usa, inoltre, in varie enciclopedie, tra cui Wikipedia, per trascrivere la pronuncia delle parole straniere.\nSimboli.\nI simboli con forma simile alle lettere latine in genere corrispondono a suoni simili. Quando i caratteri dell'alfabeto fonetico internazionale sono inseriti in un testo, vengono isolati dal resto del testo per mezzo di barre (/ /) per trascrizioni fonemiche oppure parentesi quadre ([ ]) per trascrizioni fonetiche; si veda Diacritici e altri simboli per un esempio di questa differenza.\nConsonanti.\nConsonanti polmonari.\nUna consonante polmonare \u00e8 una consonante prodotta con una ostruzione della glottide (lo spazio tra le corde vocali) o la cavit\u00e0 orale (la bocca) e con un rilascio simultaneo o susseguente di aria proveniente dai polmoni. Le consonanti polmonari rappresentano la maggioranza delle consonanti in IPA, come nelle lingue del mondo. La tabella riporta queste consonanti organizzate in colonne secondo il luogo di articolazione, ovvero il punto dell'apparato fonatorio in cui la consonante \u00e8 prodotta, e in righe secondo il modo di articolazione, ossia quale \u00e8 il modo in cui sono prodotte.\nConsonanti coarticolate.\nLe consonanti coarticolate sono suoni che coinvolgono due luoghi di articolazione contemporaneamente. In italiano, il primo suono di \"uomo\" \u00e8 una consonante coarticolata, cio\u00e8 [w], poich\u00e9 \u00e8 prodotta con l'arrotondamento delle labbra e l'innalzamento della radice della lingua contro il palato molle.\nAffricate e articolazioni doppie.\nLe affricate e le consonanti con articolazione doppia sono segnalate con due simboli IPA uniti da un arco, posto sopra o sotto i due simboli: le sei affricate pi\u00f9 ricorrenti sono occasionalmente rappresentate da legature, bench\u00e9 questo non sia pi\u00f9 l'uso IPA ufficiale.\nConsonanti non polmonari.\nLe consonanti non polmonari sono suoni che non sfruttano l'aria dei polmoni: queste includono i click (presenti nelle lingue khoisan), le implosive (che si trovano in lingue come lo swahili) e le eiettive (che si trovano in molte lingue americane e caucasiche).\nVocali.\nL'IPA organizza le vocali a seconda della posizione che la lingua assume durante la loro produzione: la disposizione delle vocali prende la forma di un trapezio.\nL'asse verticale di questo trapezio corrisponde all'altezza vocalica: le vocali che sono pronunciate con la lingua alzata verso il palato sono in alto, mentre quelle prodotte con la lingua abbassata sono collocate in basso. Per esempio, la [i] si trova in cima al trapezio perch\u00e9 nel produrla la lingua \u00e8 in posizione innalzata verso il palato, mentre la [a] \u00e8 in basso perch\u00e9 la lingua \u00e8 bassa mentre viene prodotta.\nParallelamente, l'asse orizzontale rappresenta la posteriorit\u00e0 vocalica: le vocali poste a destra sono quelle prodotte con la lingua verso la parte posteriore della bocca, mentre quelle segnate a sinistra sono prodotte con la lingua avanzata verso la parte anteriore della bocca.\nQuando le vocali sono in coppia, quella di destra \u00e8 labializzata mentre quella di sinistra \u00e8 la sua controparte non labializzata.\nDiacritici e altri simboli.\nBarre e parentesi quadre.\nIn una trascrizione IPA si usano le barre diagonali quando viene data una \"trascrizione fonematica\" di una parola o di una frase, indicando cio\u00e8 i fonemi (cio\u00e8 delle unit\u00e0 di suono astratte) che dovrebbero essere realizzati in una variante riconosciuta di una certa lingua.\nSi usano, invece, le parentesi quadre quando viene offerta una \"trascrizione fonetica\", cio\u00e8 un tentativo di avvicinarsi il pi\u00f9 possibile alla \"reale\" realizzazione di una certa parola o frase. In una trascrizione fonetica, quindi, sar\u00e0 indicato quale, tra i diversi allofoni accettati in una lingua \u00e8 stato realizzato.\nPer esempio: la trascrizione fonematica della parola \"casa\" in italiano standard sar\u00e0: ; in realt\u00e0, la trascrizione fonetica della resa di un parlante settentrionale sar\u00e0 probabilmente , mentre quella di un parlante campano potr\u00e0 o persino . La pronuncia sorda o sonora della sibilante o la resa pi\u00f9 o meno aperta della vocale finale sono considerati allofoni in italiano, e l'ascoltatore toscano riconoscer\u00e0 la parola riconducendo spontaneamente i diversi foni e all'entit\u00e0 astratta .\nUn altro esempio potrebbe considerare le diverse pronunce di una consonante di resa difficile come la &lt;r&gt;: la parola \"rosa\" sar\u00e0 pronunciata da parlanti italiani come (trascrizioni fonetiche) , , , , ; in italiano i diversi foni con cui i parlanti possono realizzare la prima consonante (i diversi tipi di \"erre moscia\") sono comunque allofoni, e l'ascoltatore (e anzi il parlante stesso) ricondurr\u00e0 quel \"qualcosa\" che \u00e8 stato effettivamente pronunciato all'entit\u00e0 astratta (fonematica) , a sua volta trascrizione della realizzazione standard in italiano della serie di grafemi &lt;rosa&gt;.\nDiacritici.\nI diacritici sono segni volti a modificare un suono, a differenza dei soprasegmentali, che modificano il tono e l'accento. Si tratta di puntini, gancetti, macchiette... posti in un dato luogo di un simbolo IPA al fine di mostrare una certa alterazione o la descrizione pi\u00f9 specifica nella pronuncia della lettera. Ulteriori segni diacritici sono stati introdotti nelle estensioni IPA, progettati principalmente per la logopedia. I segni diacritici vengono combinati con i simboli IPA per trascrivere valori fonetici leggermente modificati, o articolazioni secondarie.\nTabella dei diacritici:\nLo stato della glottide pu\u00f2 essere finemente trascritto con segni diacritici:\nNote:\nDiacritici soprasegmentali.\nI diacritici soprasegmentali sono segni che non si uniscono ad un suono e sono dediti alla modifica dell'accento, del tono, dell'intonazione. Questi simboli descrivono le caratteristiche di un linguaggio al di sopra del livello di singole consonanti e vocali, come la prosodia, tono, lunghezza, e lo stress, che spesso operano in sillabe, parole o frasi, cio\u00e8 elementi quali l'intensit\u00e0, tono, geminazione e dei suoni di una lingua, cos\u00ec come il ritmo e l'intonazione del discorso. Sebbene la maggior parte di questi simboli indichino distinzioni che sono fonemica a livello di parola, i simboli esistono anche per l'intonazione a un livello superiore a quello della parola.\nSegue l'elenco dei segni soprasegmentali:\nAccento tonico.\nCi sono due accenti tonici nell'alfabeto IPA: quello primario e quello secondario.\nQuello primario assomiglia graficamente ad un apostrofo () che precede la sillaba interessata.\nQuello secondario graficamente assomiglia ad una virgola () che precede la sillaba interessata, e serve a dettagliare al meglio la sfumatura di accentazione nelle parole lunghe, che quindi si compongono di almeno cinque sillabe.\nSimboli non pi\u00f9 utilizzati o non standard.\nNel corso della sua storia l'IPA ha accettato per lassi di tempo pi\u00f9 o meno lunghi simboli che poi sono stati declassati poich\u00e9 sostituiti da quelli odierni. Altri simboli invece sono utilizzati in trascrizioni fonetiche IPA ma non sono riconosciuti ufficialmente. \u00c8 il caso di [\u0277] che oggi \u00e8 rappresentato con [\u028a], oppure di [\u02a6], [\u02a3], [\u02a7] e [\u02a4], oggi scritti separati [ts], [dz], [t\u0283] e [d\u0292]. In altri casi si tratta di discrezioni dell'autore: ad esempio nei dizionari di lingua inglese \u00e8 molto raro vedere l'approssimante alveolare indicata col simbolo ufficiale IPA [\u0279], ma viene indicata con [r], poich\u00e9 tale lettera in inglese indica sempre suddetto suono.\nEstensioni.\nLe \"Estensioni all'IPA\", spesso abbreviate in \"extIPA\" e talvolta chiamate \"IPA esteso\", sono simboli il cui scopo originale era trascrivere accuratamente discorso disturbato. Alla Convenzione di Kiel del 1989, un gruppo di linguisti elabor\u00f2 le estensioni iniziali, che si basavano sul lavoro precedente del PRDS (rappresentazione fonetica of Disordered Speech) Group nei primi anni '80. Le estensioni furono pubblicate per la prima volta nel 1990, poi modificate e nuovamente pubblicate nel 1994 nel \"Journal of International Phonetic Association\", quando furono ufficialmente adottate dalla ICPLA. Mentre lo scopo originale era trascrivere il linguaggio con disturbi, i linguisti hanno usato le estensioni per designare un numero di suoni unici all'interno della comunicazione standard, come zittire, digrignare i denti e schioccare le labbra.\nOltre alle estensioni all'IPA ci sono le convenzioni dei Simboli della qualit\u00e0 della voce, che oltre al concetto di qualit\u00e0 della voce nella fonetica includono una serie di simboli per meccanismi di flusso d'aria aggiuntivi e articolazioni secondarie.\nEsempi d'uso.\nQui di seguito sono riportati degli esempi di uso dell'IPA nelle trascrizioni fonetiche di alcuni testi italiani:\nIl Padre nostro:\nPrimi versi della \"Divina Commedia\":"}
{"id": "44859", "revid": "466539", "url": "https://it.wikipedia.org/wiki?curid=44859", "title": "Virginia Occidentale", "text": "La Virginia Occidentale (\"West Virginia\" in inglese) \u00e8 uno Stato federato degli Stati Uniti d'America, situato nella regione degli Appalachi, negli Stati Uniti d'America orientali. Confina con la Virginia a sud-est, con il Kentucky a sud-ovest, con l'Ohio a nord-ovest, con la Pennsylvania a nord e con il Maryland a nord-est. La Virginia Occidentale \u00e8 il 41\u00ba stato per superficie e il 38\u00b0 pi\u00f9 popoloso tra i 50 stati. La capitale e maggiore citt\u00e0 \u00e8 Charleston.\nDivenne uno stato a seguito della Convenzione di Wheeling, in cui 50 contee nord-occidentali della Virginia i cui proprietari terrieri possedevano pochi o nessuno schiavo, decisero di separarsi dalla Virginia durante la guerra di secessione statunitense. Il nuovo stato fu ammesso all'Unione il 20 giugno 1863 e divenne un importante stato cuscinetto fra Unione e Confederazione. La Virginia Occidentale \u00e8 stato l'unico stato a costituirsi separandosi da uno degli Stati Confederati e uno dei due stati formatisi durante la guerra di secessione (l'altro \u00e8 il Nevada, separatosi dal Territorio dello Utah).\nIl Census Bureau e l'Associazione dei Geografi Statunitensi classificano la Virginia Occidentale come parte del Sud; il panhandle settentrionale si estende presso Pennsylvania e Ohio, con le citt\u00e0 di Wheeling e Weirton, appena oltre il confine dell'area metropolitana di Pittsburgh, mentre Bluefield \u00e8 a meno di 110 km dalla Carolina del Nord. Huntington, nel sud-ovest, \u00e8 vicina agli stati di Ohio e Kentucky, mentre Martinsburg e Harper's Ferry, nel panhandle orientale, sono considerati parte dell'area metropolitana di Washington, tra gli stati di Maryland e Virginia. La particolare posizione della Virginia Occidentale la rende inclusa in diverse regioni geografiche, tra cui il Medio Atlantico, l'Alto Sud e il Sud-Est. \u00c8 l'unico stato che \u00e8 interamente all'interno dell'area servita dalla Commissione Regionale degli Appalachi, la zona comunemente definita \"Appalachia\".\nLo stato \u00e8 conosciuto per le sue montagne, per le sue industrie di legname e di estrazione del carbone, molto importanti a livello storico, oltre che per la sua politica e storia del lavoro. \u00c8 una delle aree del mondo pi\u00f9 dense per quanto riguarda il carsismo, il che la rende area privilegiata per le ricerche scientifiche e per le escursioni; le terre carsiche contribuiscono molto alla presenza di trote di acqua dolce. La Virginia Occidentale \u00e8 anche molto conosciuta per una vasta gamma di opportunit\u00e0 ricreative, tra cui lo sci, il rafting, la pesca, la caccia, il mountain biking e l'escursionismo.\nStoria.\nMolti residui antichi di tumuli realizzati dall'uomo in epoca preistorica sono visibili ancora oggi, specialmente nelle aree di Moundsville, South Charleston e Romney. Gli artefatti sono la prova di antiche societ\u00e0 costituite intorno a villaggi che avevano un sistema culturale tribale basato sugli scambi e che costruiva manufatti in rame crudo.\nIntorno al 1670 gli Irochesi scacciarono altre trib\u00f9 indiane dalla regione per riservarsi l'alta Valle dell'Ohio come terreno di caccia, durante la guerra dei castori. L'area era anche abitata da altre trib\u00f9 di lingua siouan come i Monetoni.\nL'area oggi occupata dalla Virginia Occidentale fu un territorio conteso anche dagli americani europei, con le colonie della Pennsylvania e della Virginia che rivendicavano i diritti territoriali prima della guerra d'indipendenza americana. Alcune societ\u00e0 che speculavano sulla terra, come la Vandalia, e in seguito la Ohio e Indiana Company, cercarono di legittimare le loro rivendicazioni per stabilirsi in parti della Virginia Occidentale e del Kentucky, ma fallirono. Con l'accordo finale sulla disputa sul confine tra Pennsylvania e Virginia, che port\u00f2 alla creazione del Kentucky, gli abitanti di quest'ultimo \"erano soddisfatti [...], \ne gli abitanti della maggior parte della Virginia Occidentale erano loro grati\".\nLa Virginia Occidentale fu in origine parte della Colonia della Virginia britannica tra il 1607 e il 1776, e costitu\u00ec la parte occidentale dello stato della Virginia (che era comunemente conosciuta come \"Virginia Trans-Allegani\" prima della formazione della Virginia Occidentale) dal 1776 al 1863. Il forte scontento verso la rappresentanza elettorale e la sottorappresentanza al Parlamento dello stato causarono la divisione all'interno dei residenti sul tema della secessione dall'Unione durante la guerra di secessione americana. I residenti delle contee occidentali e settentrionali instaurarono un governo separato guidato da Francis Pierpont nel 1861, che chiamarono il governo \"restaurato\". La maggioranza vot\u00f2 per separarsi dalla Virginia e il nuovo stato fu ammesso all'Unione nel 1863; nel 1864 una convenzione costituzionale dello stato scrisse la costituzione, che fu ratificata dal Parlamento senza sottoporla a parere popolare. La Virginia Occidentale abol\u00ec la schiavit\u00f9 e priv\u00f2 temporaneamente dei diritti gli uomini che avevano detenuto cariche confederate o avevano combattuto per la Confederazione.\nLa storia della Virginia Occidentale \u00e8 stata profondamente segnata dal suo carattere montagnoso, dalle numerose e vaste valli e dalle molte risorse naturali. Tutti questi fattori influenzarono l'economia e gli stili di vita dei residenti, cosa che accade ancora oggi.\nL'esplorazione e l'insediamento degli europei.\nNel 1671 il generale Abraham Wood, alle dipendenze del Governatore Reale William Berkeley della Colonia della Virginia, invi\u00f2 un gruppo da Fort Henry, in Virginia, guidato da Thomas Batts e Robert Fallam che scopr\u00ec Kanawha Falls. Alcune fonti affermano la Spedizione oltramontana del 1716 del governatore Alexander Spotswood era gi\u00e0 penetrata fino alla Contea di Pendleton, anche se i racconti originali dell'escursione suggeriscono agli storici moderni che nessuno dei cavalieri si fosse avventurato molto pi\u00f9 ad ovest dei Monti Blue Ridge, a Harrisonburg (Virginia). John Van Metre, un commerciante indiano, prosegu\u00ec fino alla porzione settentrionale nel 1725; nello stesso anno, i coloni tedeschi della Pennsylvania fondarono New Mecklenburg, l'attuale Shepherdstown, sul fiume Potomac, e furono seguiti da molti.\nRe Carlo II d'Inghilterra nel 1661 assegn\u00f2 alla compagnia la terra compresa tra il Potomac e il Rappahannock, conosciuta anche come \"Northern Neck\". Il terreno giunse infine nella propriet\u00e0 di Thomas Fairfax, VI lord Fairfax di Cameron e nel 1746 fu eretto un obelisco alla fonte del ramo settentrionale del Potomac, per segnale il limite occidentale della terra. Una parte considerevole di questi terreni fu ispezionata da George Washington tra il 1748 ed il 1751. Il diario tenuto durante l'ospezione indica che erano presenti molti occupanti abusivi, principalmente di origine tedesca, lungo il ramo meridionale del Potomac. Christopher Gist, esploratore all'impiego della Ohio Company, composta quasi interamente da abitanti della Virginia, esplor\u00f2 le terre lungo il fiume Ohio a nord della foce del Kanawha tra il 1751 e il 1752; la compagnia cercava di fondare una quattordicesima colonia con il nome Vandalia. Molti coloni attraversarono le montagne dopo il 1750, ostacolati dalla resistenza dei nativi. Alcuni nativi americani vivevano permanentemente all'interno degli attuali confini dello stato, ma la regione era considerata un terreno di caccia, attraversata da molti sentieri. Durante la guerra franco-indiana gli insediamenti britannici, sparpagliati sul territorio, furono quasi distrutti.\nNel 1774 il Governatore della Corona della Virginia, John Murray, IV conte di Dunmore, guid\u00ec una spedizione oltre le montagne, e un corpo di milizie sotto il colonnello Andrew Lewis affront\u00f2 gli Shawnee, guidati da Gambo di Mais, un colpo devastante nella Battaglia di Point Pleasant alla confluenza dei fiumi Kanawha e Ohio. Al trattato di Camp Charlotte che pose fine alla guerra di Dunmore, Gambo di Mais acconsent\u00ec a riconoscere l'Ohio come nuovo confine con i \"Lunghi Coltelli\". Nel 1776, tuttavia, gli Shawnee erano di nuovo in guerra, uniti agli Chickamauga. Gli attacchi dei nativi americani continuarono fino alla guerra di indipendenza; durante la guerra, i coloni della Virginia occidentale erano in genere attivi Whig e molti erano arruolati nell'Esercito Continentale. La Ribellione di Claypool, nel 1780-81, con cui un gruppo di uomini rifiut\u00f2 di pagare le tasse coloniali, mostr\u00f2 la stanchezza bellica nella Virginia Occidentale.\nLa Virginia trans-Allegani.\nLe condizioni sociali della Virginia occidentali erano molto diverse da quelle della parte orientale dello stato; la popolazione non era omogenea, dato che molta parte dell'immigrazione veniva dalla Pennsylvania e comprendeva tedeschi, scozzesi-irlandesi protestanti, e coloni da stati pi\u00f9 a nord. Le contee ad est e sud erano invece abitate principalmente da abitanti della Virginia dell'est. Durante la guerra di indipendenza, rinacque il movimento per creare uno stato oltre gli Allegani e fu presentata al Congresso una petizione per la nascita della \"Westsylvania\", con la motivazione secondo la quale le montagne costituivano una barriera quasi impenetrabile verso est. La natura selvatica dello stato rendeva inoltre la schiavit\u00f9 inutile e non profittevole, e il tempo faceva solo accrescere le differenze sociali, politiche, economiche e culturali tra le due parti della Virginia.\nNel 1829 fu costituita una convenzione per dare una nuova costituzione alla Virginia e, contro le proteste delle contee oltre le montagne, richiese il possedimento di propriet\u00e0 per accedere al suffragio e diede alle contee che utilizzavano gli schiavi il vantaggio dei tre quinti della loro popolazione schiavistica nell'assegnamento della rappresentanza dello stato alla Camera dei Rappresentanti degli Stati Uniti. Di conseguenza, ogni contea oltre gli Allegani (eccetto una) vot\u00f2 per rigettare la costituzione, che fu comunque approvata per il sostegno ad est.\nLa Convenzione Costituzionale della Virginia del 1850-51, la Convenzione delle Riforme, si occup\u00f2 di diversi importanti problemi dei virginiani occidentali. Il voto fu esteso a tutti gli uomini bianchi maggiori di 21 anni; con il voto pubblico dovevano essere eletti governatore, vice-governatore, giudici, sceriffi e tutte le cariche di contea. La composizione dell'Assemblea Generale fu modificata: la rappresentanza alla Camera dei delegati fu assegnata sulla base della pelle bianca e sul censimento del 1850, mentre il Senato fu suddiviso arbitrariamente, con l'ovest che ricevette 20 senatori e l'est 30. Questa clausola fu resa accettabile agli occidentali con la promessa che l'Assemblea Generale avrebbe risuddiviso i seggi in base al censimento del 1865 (sempre in base all'etnia bianca), o quantomeno avrebbe tenuto un referendum. L'est si prese comunque un vantaggio fiscale, in quanto era richiesta una tassa sulla propriet\u00e0 basata sul valore reale ed attuale, eccetto per gli schiavi. Gli schiavi sotto i 12 anni non erano tassati, mentre quelli sopra i 12 anni erano tassati solamente 300 dollari, cio\u00e8 una frazione del loro valore reale. I piccoli contadini, invece, avevano le loro propriet\u00e0, animali e terre che erano tassate al loro pieno valore. Nonostante queste tasse e la mancanza di miglioramenti ad ovest, il voto fu di 75.748 a favore e 11.063 contro la nuova Costituzione, e i contrari provenivano in gran parte dalle contee orientali, che non apprezzavano il compromesso accordato all'ovest.\nDate queste differenze, molti ad ovest continuavano a guardare ad uno stato separato, in particolare, uomini come l'avvocato Francis Harrison Pierpont di Fairmont. Oltre alle differenze sull'abolizione della schiavit\u00f9, il sentimento collettivo si basava sul fatto che il governo della Virginia ignorava e rifiutava di utilizzare fondi per miglioramenti infrastrutturali nell'ovest, come strade e ferrovie.\nSeparazione dalla Virginia.\nLa Virginia Occidentale fu l'unico stato dell'Unione a separarsi da uno stato confederato (la Virginia) durante la guerra di secessione. A Richmond il 17 aprile 1861 i 49 delegati del futuro stato della Virginia Occidentale votarono in 17 a favore della secessione della Virginia dagli Stati Uniti, 30 votarono contro e 2 si astennero. Quasi immediatamente dopo il voto per procedere con la secessione dall'Unione, una protesta di massa a Clarksburg ordin\u00f2 che ogni contea nel nord-ovest della Virginia inviasse delegati ad una convenzione da tenersi a Wheeling il 13 maggio 1861. Quando questa prima Convenzione di Wheeling si riun\u00ec, erano presenti 425 delegati da 25 contee, anche se pi\u00f9 di un terzo dei delegati proveniva dall'area del panhandle settentrionale; presto la situazione fu tuttavia riequilibrata.\nAlcuni delegati erano a favore dell'immediata formazione di un nuovo stato, mentre altri sostenevano che, dato che la secessione dalla Virginia non era stata ancora approvata da un referendum, tale azione avrebbe costituito un atto di rivoluzione contro gli Stati Uniti d'America. Fu deciso che se l'ordinanza fosse stata adottata (fatto sul quale vi erano dubbi), si sarebbe costituita un'altra convenzione comprendente i membri eletti del Parlamento, da tenersi a Wheeling nel giugno 1861. Alle elezioni del 23 maggio 1861 la secessione fu ratificata da una larga maggioranza dello stato nel suo complesso, ma nelle contee occidentali vi furono 34.677 voti contro e 19.121 a favore.\nLa seconda convenzione di Wheeling si riun\u00ec come convenuto l'11 giugno e dichiar\u00f2 che, dato che la Convenzione sulla Secessione era stata convocata senza consenso del popolo, tutti i suoi atti erano nulli e tutti coloro che vi avevano aderito avevano perso le loro cariche. Le convenzioni di Wheeling e i delegati stessi non furono mai effettivamente eletti dal popolo per agire per conto della Virginia occidentale. Il 19 giugno fu approvata una legge per la riorganizzazione del governo; il giorno seguente Francis Harrison Pierpont fu scelto da altri delegati della convenzione per la carica di governatore della Virginia, e furono elette anche altre cariche. La legislatura era composta da 103 membri, 33 dei quali erano stati eletti all'Assemblea Generale della Virginia il 23 maggio.\nQuesto numero comprendeva anche alcuni senatori del 1859 che, in quanto tali, avevano lasciato le loro cariche per incontrarsi a Wheeling. Gli altri membri \"furono scelti in maniera anche pi\u00f9 irregolare, alcuni in riunioni di massa, altri da comitati di contea, e altri ancora sembrarono addirittura auto-nominati\". Questa assemblea irregolare si riun\u00ec il 20 giugno e nomin\u00f2 unionisti alle restanti cariche dello stato, organizzando un governo rivale, ed elessero due senatori degli Stati Uniti che furono prontamente riconosciuti dal governo federale a Washington DC. Pertanto, esistevano due governi in Virginia, uno alleato degli Stati Uniti e l'altro alleato della Confederazione.\nLa Convenzione di Wheeling si riun\u00ec nuovamente il 20 agosto e chiese il voto popolare sulla formazione di un nuovo stato e per una convenzione che stilasse una costituzione, in caso di voto favorevole. Alle elezioni del 24 ottobre 1861, 18.408 persone votarono per il nuovo stato, con solo 781 contrari. La veridicit\u00e0 dei risultati di queste elezioni \u00e8 stata discussa pi\u00f9 volte, dato che l'esercito dell'Unione allora occupava l'area e le truppe unioniste erano presenti a molte sezioni elettorali per impedire ai simpatizzanti della Confederazione di votare. Gran parte dei voti affermativi giunse da 16 contee intorno al panhandle settentrionale. Se il voto sull'Ordinanza di Secessione fece partecipare al voto circa 50.000 elettori, il voto sull'indipendenza dello stato ne attir\u00f2 solamente 19.000.\nNella Contea di Ohio, in cui \u00e8 Wheeling, solo il 25% degli aventi diritto and\u00f2 a votare. Alla Convenzione Costituzionale del novembre 1861, Mr. Lamb della Contea di Ohio e Mr. Carskadon affermarono che nella Contea di Hampshire, sui 195 voti totali, solo 39 furono compilati da cittadini dello stato, mentre il resto fu votato illegalmente da soldati dell'Unione. Nella maggior parte del territorio che sarebbe divenuto Virginia Occidentale, non vi furono addirittura le elezioni, dato che due terzi del territorio della Virginia Occidentale aveva votato per la secessione, e le cariche elettive delle contee erano ancora leali a Richmond. I voti provenienti da contee a favore della secessione furono votati altrove da rifugiati unionisti di queste contee. La convenzione ebbe inizio il 26 novembre 1861 e termin\u00f2 i lavori il 18 febbraio 1862; lo strumento fu ratificato l'11 aprile 1862 con 18.162 voti a favore e 514 contro.\nIl 13 maggio il Parlamento riorganizzato approv\u00f2 la formazione del nuovo stato. Fu compilata al Congresso la pratica per l'ammissione all'Unione, ed il 31 dicembre 1862 fu approvato un atto del Presidente Abraham Lincoln che ammetteva la Virginia Occidentale, con la condizione che nella costituzione dello stato fosse inserita una clausola che garantisse la graduale abolizione della schiavit\u00f9. Mentre molti pensavano che l'ingresso della Virginia Occidentale fosse illegale e incostituzionale, Lincoln scrisse la sua \"Opinione sull'Ammissione della Virginia Occidentale\", sostenendo che \"il corpo che acconsente all'ingresso della Virginia Occidentale \u00e8 il Parlamento della Virginia\", e che la sua ammissione \u00e8 quindi stata sia costituzionale che conveniente.\nLa convenzione si riun\u00ec nuovamente il 12 febbraio 1863 e fu recepita la modifica richiesta dal governo federale. La costituzione rivista fu adottata il 26 marzo 1863 ed il 20 aprile 1863 il Presidente Lincoln emise la proclamazione ufficiale che ammetteva lo stato all'Unione 60 giorni dopo, il 20 giugno 1863. Nel frattempo, furono scelte le cariche governative dello stato, mentre il governatore Pierpont trasfer\u00ec la sua capitale della Virginia nella citt\u00e0 di Alexandria, occupata dagli unionisti, da cui esercit\u00f2 la propria giurisdizione su tutte le restanti contee della Virginia.\nLa questione della costituzionalit\u00e0 della formazione del nuovo stato fu poi portata di fronte alla Corte Suprema degli Stati Uniti d'America. Le contee di Berkeley e di Jefferson, che sorgevano sul fiume Potomac ad est delle montagne, nel 1863, con il consenso del governo della Virginia, votarono a favore dell'annessione alla Virginia Occidentale. Molti votanti delle contee fortemente a favore della secessione erano arruolati nell'esercito della Confederazione al momento del voto, e rifiutarono pertanto di riconoscere il trasferimento al loro ritorno. L'Assemblea Generale della Virginia si appell\u00f2 all'atto di secessione e nel 1866 cit\u00f2 in giudizio la Virginia Occidentale, chiedendo alla corte di dichiarare le contee come parte della Virginia, in quanto l'ammissione della Virginia Occidentale all'Unione era incostituzionale. Nel frattempo, il 10 marzo 1866 il Congresso approv\u00f2 una risoluzione congiunta che riconosceva il trasferimento. La Corte Suprema decise a favore della Virginia Occidentale nel 1870.\nDurante la guerra di secessione, le forze del generale unionista George B. McClellan ottennero il controllo della parte principale del territorio nell'estate del 1861, con il culmine nella battaglia di Rich Mountain, e il controllo unionista non fu mai pi\u00f9 messo seriamente in discussione, nonostante un tentativo di Robert Edward Lee nello stesso anno. Nel 1863 il generale John D. Imboden, con 5.000 confederati, riconquist\u00f2 una considerevole porzione dello stato; scoppiarono, in alcune aree, episodi di guerriglia, che non furono interamente soppressi fino alla fine della guerra. Le contee del panhandle orientale furono pi\u00f9 coinvolte nella guerra, con il controllo militare dell'area che cambi\u00f2 pi\u00f9 volte fazione nel corso del tempo.\nL'area che divenne Virginia Occidentale riforn\u00ec quasi egualmente sia l'esercito federale che quello confederato, circa 22.000-25.000 persone in ognuno. Il governo di Wheeling reput\u00f2 necessario togliere il diritto di voto nel 1865 ai confederati di ritorno, per mantenere il controllo. James Ferguson, che propose la legge, afferm\u00f2 che se non fosse stata posta in essere, avrebbe perso l'elezione per 500 voti. Le propriet\u00e0 dei confederati potevano inoltre essere confiscate, e nel 1866 fu approvato un emendamento alla Costituzione che espropriava a coloro che avevano aiutato i confederati. Il XIV e XV emendamento alla Costituzione degli Stati Uniti d'America causarono reazioni nello stato. Il Partito Democratico si assicur\u00f2 il controllo dello stato nel 1870, e nel 1871 fu abrogato l'emendamento del 1866, anche se i primi passi verso questa modifica erano stati percorsi dal Partito Repubblicano nel 1870. Il 22 agosto 1872 fu approvata una Costituzione interamente nuova.\nA partire dall'era della Ricostruzione e per diversi decenni dopo, i due stati discussero molto sulla suddivisione del debito del governo della Virginia pre-bellica, per i fondi che erano stati utilizzati per finanziare le infrastrutture pubbliche come canali, strade e ferrovie da parte dell'Agenzia dei Lavori Pubblici della Virginia. Gli abitanti della Virginia, guidati dall'ex generale confederato William Mahone, costituirono una coalizione politica che si fondava proprio su questo, ed era chiamata \"Readjuster Party\". Nonostante la prima costituzione della Virginia Occidentale avesse posto le basi per l'assunzione di parte del debito della Virginia, i negoziati che si aprirono nel 1870 furono vani, e nel 1871 la Virginia finanzi\u00f2 due terzi del debito, e assegn\u00f2 arbitrariamente il resto alla Virginia Occidentale. Il problema fu infine risolto nel 1915, quando la Corte Suprema degli Stati Uniti decise che la Virginia Occidentale doveva alla Virginia 12.393.929,50 dollari, cifra che fu finita di pagare nel 1939.\nGeografia fisica.\nSituata sulla catena montuosa degli Appalachi, la Virginia Occidentale copre un'area di 62.755\u00a0km\u00b2, con 62.361\u00a0km\u00b2 di terra e 394 di acque, il che la rende il 41\u00ba stato per estensione. La Virginia Occidentale confina con la Pennsylvania e il Maryland a nord-est, con la Virginia a sud-est, con l'Ohio a nord-ovest e con il Kentucky a sud-ovest. Il confine pi\u00f9 lungo \u00e8 quello con la Virginia, 618\u00a0km, seguito con quello dell'Ohio (391\u00a0km), il confine con il Maryland \u00e8 di 280\u00a0km, con la Pennsylvania 189\u00a0km e infine col Kentucky condivide 127\u00a0km.\nGeologia e terreno.\nLa Virginia Occidentale si trova interamente nella regione degli Appalachi, e lo stato \u00e8 quasi interamente montagnoso, il che giustifica il soprannome \"The Mountain State\" (\"Lo Stato della Montagna\") e il motto \"Montani Semper Liberi\" (\"I montanari sono sempre liberi\"). L'elevazione e l'asprezza del territorio scendono presso i grandi fiumi, come l'Ohio e lo Shenandoah. Circa il 75% dello stato all'interno delle regioni dell'Altopiano del Cumberland e degli Allegani; anche se i rilievi non sono alti, la regione dell'altipiano \u00e8 molto aspra in molte aree. L'elevazione media della Virginia Occidentale \u00e8 di circa 460 metri s.l.m., che \u00e8 il pi\u00f9 alto valore di tutti gli stati USA ad est del fiume Mississippi.\nSul confine orientale con la Virginia, le alte cime della regione della Monongahela National Forest danno vita ad un'isola di clima pi\u00f9 freddo, oltre a ecosistemi simili a quelli del New England e del Canada orientale. Il picco di elevazione dello stato si trova a Spruce Knob, 1.482 metri, ed \u00e8 coperto da una taiga di pini ad altitudini oltre i 1.200 metri. Spruce Knob sorge all'interno della Monongahela National Forest e da parte della Spruce Knob-Seneca Rocks National Recreation Area e all'interno della foresta si trovano un totale di sei aree naturalistiche. Al di fuori della foresta, a sud, il New River ha scavato un canyon di 300 metri di profondit\u00e0, chiamato New River Gorge. Il National Park Service gestisce una porzione del canyon e del fiume, area che \u00e8 stata designata come New River Gorge National River, ed \u00e8 uno dei 15 fiumi in tutti gli Stati Uniti sotto questo livello di protezione.\nLe altre aree sotto protezione e gestione sono:\nLa maggior parte della Virginia Occidentale \u00e8 compresa nell'ecoregione delle foreste mesofite miste degli Appalachi, mentre le maggiori cime lungo il confine orientale e nel panhandle sono nelle foreste degli Appalachi e dei Monti Blue Ridge. La vegetazione nativa dello stato era composta in origine da foreste di querce, castagni, aceri, faggi, pini bianchi, oltre a salici e platani americani lungo le principali vie d'acqua. Molte aree sono ricche di biodiversit\u00e0 e bellezze scenografiche, e questo \u00e8 molto apprezzato dai nativi della Virginia Occidentale, che si riferiscono al loro stato con il soprannome \"Almost Heaven\" (\"Quasi Paradiso\", tratto dalla canzone \"Take Me Home, Country Roads\" di John Denver). Prima della canzone, lo stato era conosciuto come \"The Cog State\" (\"Cog\" viene da \"Coal, Oil, and Gas\", cio\u00e8 \"Carbone, Petrolio e Gas\") o \"The Mountain State\".\nGli strati rocciosi sotterranei sono di arenaria, shale, carbone e calcare, disposti su strati simili a quelli delle zone costiere a partire da sedimenti derivati dalle montagne ad est. Alcuni strati mostrano un ambiente di paludi costiere, alcuni delta di fiumi e acque poco profonde. Il livello del mare crebbe e diminu\u00ec molte volte durante le ere del Mississippiano e del Pennsylvaniano, formando una variet\u00e0 di strati rocciosi. La catena degli Appalachi \u00e8 una delle pi\u00f9 antiche della terra, essendosi formata pi\u00f9 di 300 milioni di anni fa.\nClima.\nIl clima della Virginia Occidentale \u00e8 subtropicale umido (classificazione dei climi di K\u00f6ppen \"Cfa\") ad alcune delle altitudini pi\u00f9 basse, principalmente nella parte sud-occidentale dello stato (comprese Huntington e Charleston), insieme a parti del panhandle orientale ad est degli Appalachi, con estati calde ed umide e inverni pi\u00f9 miti. Il resto dello stato ha generalmente un clima umido continentale (classificazione di K\u00f6ppen \"Dfa\", che diviene \"Dfb\" sulle cime pi\u00f9 alte) con estati da tiepide a calde e inverni freschi o freddi, che diventano sempre pi\u00f9 aspri ad elevazioni maggiori. Alcune regioni collinari nel sud hanno un clima montano temperato (K\u00f6ppen \"Cfb\"), e qui le temperature invernali sono pi\u00f9 moderate e quelle estive sono pi\u00f9 fresche. In tutto lo stato, tuttavia, il clima \u00e8 soggetto a cambiamenti: la zona di rusticit\u00e0 varia dalla zona 5b sugli Appalachi centrali fino alla zona 7a nelle parti pi\u00f9 tiepide delle zone pianeggianti. Nel panhandle orientale e nella valle del fiume Ohio le temperature sono tiepide a sufficienza da permettere la crescita di piante sub-tropicali come la magnolia meridionale (magnolia grandiflora), il mirto, l'albizia julibrissin, lo storace americano e, occasionalmente, alcuni tipi di palme; queste piante non prosperano in altre parti dello stato. In alcune parti dello stato cresce anche il cactus opuntia.\nLe temperature medie di gennaio variano da circa -4\u00a0\u00b0C presso il fiume Cheat fino ai 5\u00a0\u00b0C lungo parti del confine col Kentucky. Le temperature medie di luglio variano dai 19\u00a0\u00b0C lungo il ramo nord del fiume Potomac ai 24\u00a0\u00b0C nella parte occidentale dello stato. Sulle montagne il clima si mantiene pi\u00f9 fresco che nelle parti pianeggianti dello stato. La pi\u00f9 alta temperatura mai registrata nello stato \u00e8 di 44\u00a0\u00b0C, presso Martinsburg, verificata il 10 luglio 1936, mentre la temperatura pi\u00f9 bassa registrata \u00e8 di -38\u00a0\u00b0C a Lewisburg, il 30 dicembre 1917.\nLe precipitazioni annue variano da meno di 81\u00a0cm nella parte orientale a pi\u00f9 di 140\u00a0cm nelle parti pi\u00f9 alte sul Fronte degli Allegani; poco pi\u00f9 della met\u00e0 delle precipitazioni avviene tra aprile e settembre. In molte valli della Contea di Kanawha \u00e8 comune una fitta nebbia, specialmente nella Tygart Valley. La Virginia Occidentale \u00e8 anche uno degli stati pi\u00f9 nuvolosi della nazione, con citt\u00e0 come Elkins e Beckley che si posizionano nona e decima negli Stati Uniti per il numero di giorni nuvolosi all'anno (oltre 210). Oltre al cielo frequentemente nuvoloso causato dagli Allegani, la Virginia Occidentale ha anche le precipitazioni pi\u00f9 frequenti della nazione, con Snowshoe che in media conta 200 giorni l'anno con pioggia o neve. La neve solitamente dura pochi giorni nella parte pianeggiante dello stato, ma pu\u00f2 permanere per settimane nelle aree montagnose; annualmente si contano in media 86\u00a0cm di neve a Charleston, anche se durante l'inverno del 1995-1996 nevic\u00f2 pi\u00f9 del triplo, e furono stabiliti diversi record di nevicate in molte citt\u00e0 dello stato. Le nevicate medie sulle colline degli Allegani possono arrivare a circa 460\u00a0cm l'anno. Le condizioni climatiche avverse sono meno prevalenti nella Virginia Occidentale rispetto agli altri stati orientali degli USA, e lo stato si posiziona come quello meno colpito dai tornado ad est delle Montagne Rocciose.\nOrigini del nome.\nDurante la Guerra civile americana, 39 contee della Virginia votarono per creare un nuovo stato piuttosto di unirsi alla Confederazione (gli stati meridionali): inizialmente lo stato, ufficialmente formato nel 1863, doveva chiamarsi Kanawha, ma successivamente si decise di tenere il riferimento alla Virginia.\nEconomia.\nVisione generale.\nL'economia delle Virginia nominalmente sarebbe la 62\u00ba maggiore economia del mondo, subito dopo l'Iraq e prima della Croazia, secondo le proiezioni della Banca Mondiale, e la 63\u00ba maggiore economia tra Iraq e Libia secondo le proiezioni del 2009 del Fondo Monetario Internazionale. Lo stato ha un prodotto interno lordo (PIL) di 63,34 miliardi di dollari (dato del 2009) secondo la relazione del 2010 del Bureau of Economic Analysis, e un PIL reale di 55,04 miliardi. La crescita reale del PIL dello stato del 2009, allo 0,7%, fu la settima migliore degli USA. La Virginia Occidentale fu uno dei dieci stati che nel 2009 crebbero economicamente.\nMentre nel 2009 il PIL pro capite diminu\u00ec del 2,6% negli USA nel complesso, quello della Virginia Occidentale crebbe del 1,8%. Nella prima met\u00e0 del 2010, le esportazioni dallo stato raggiunsero i 3 miliardi di dollari, con una crescita del 39,5% sullo stesso periodo dell'anno precedente, e oltre la media nazionale del 15,7%.\nMorgantown fu quotata da Forbes in decima posizione come migliore piccola citt\u00e0 degli USA in cui commerciare nel 2010. La citt\u00e0 \u00e8 anche sede dell'Universit\u00e0 della Virginia Occidentale, la novantacinquesima migliore universit\u00e0 pubblica secondo il U.S. News &amp; World Report del 2011. La proporzione della popolazione adulta della Virginia Occidentale con un Bachelor's degree \u00e8 la pi\u00f9 bassa degli Stati Uniti, con una percentuale del 17,3%.\nLe imposte nette sul reddito delle societ\u00e0 ammontano all'8,5%, ed \u00e8 in programma una riduzione al 6,5% per il 2014, mentre i costi societari sono al 13%, sotto la media nazionale.\nTurismo.\nLo stato ha un ambiente che riflette la sua topografia temperata. I siti turistici comprendono il New River Gorge Bridge, Harpers Ferry National Historical Park e molti parchi statali. The Greenbrier hotel, originariamente costruito nel 1778, \u00e8 stato a lungo considerato un hotel di lusso frequentato da numerosi leader mondiali e presidenti degli Stati Uniti nel corso degli anni. Nella Virginia Occidentale si trova il Radiotelescopio di Green Bank presso il National Radio Astronomy Observatory. Nello stato si trova anche il pi\u00f9 grande edificio in arenaria realizzato a mano, secondo solo al Cremlino di Mosca. Si tengono anche visite guidate al Trans-Allegheny Lunatic Asylum, considerato National Historic Landmark (sito di interesse nazionale storico).\nRisorse.\nUna delle principali risorse dello stato \u00e8 il carbone. Secondo la Energy Information Administration, la Virginia Occidentale \u00e8 un grande produttore di carbone degli Stati Uniti, secondo solo al Wyoming. Lo stato produce anche grandi quantit\u00e0 di gas naturale e di petrolio. La Virginia Occidentale si trova al cuore del Giacimento di Gas Naturale della Formazione Marcellus, che si estende dal Tennessee verso nord fino a New York nel mezzo degli Appalachi.\nLe ferrovie erano un tempo uno dei pi\u00f9 grossi acquirenti di carbone, necessario per il funzionamento delle locomotive a vapore, ma queste sono state sostituite dal locomotive diesel. Il carbone \u00e8 oggi poco usato anche per il riscaldamento domestico. Gran parte del carbone viene oggi impiegato dalle centrali per la produzione di elettricit\u00e0. Quasi tutta l'elettricit\u00e0 generata nello stato viene infatti da centrali alimentate a carbone; la Virginia Occidentale produce un surplus di energia, ed \u00e8 tra i primi stati in quanto a esportazioni di elettricit\u00e0. L'agricoltura \u00e8 anche praticata nella Virginia Occidentale, ma in maniera molto limitata a causa della conformazione montagnosa di gran parte dello stato.\nL'industria del legname ha un ruolo importante nello stato, a causa della sovrappopolazione di foreste decidue. Quercia, ciliegio, pioppo, maple e pino sono solo alcune delle variet\u00e0 di alberi coltivate nello stato.\nEnergie verdi.\nLa Virginia Occidentale ha un potenziale di generazione di 4.952 GWh/anno con 1.883 MW installati di generatori eolici, che sfruttano turbine da 80 metri, oltre a 8.627 GWh/anno a partire da 2.772\u00a0MW di turbine da 100 metri, e 60.000 GWh/anno da 40.000\u00a0MW installati di fotovoltaico, inclusi 3.810\u00a0MW di pannelli installati su edifici.\nFonte:\nPolitica.\nLa capitale \u00e8 Charleston, nel sud ovest dello Stato. La legislatura \u00e8 bicamerale, composta da una Camera dei Delegati e da un Senato. L'attivit\u00e0 dei legislatori non \u00e8 a tempo pieno ma \"part-time\", di conseguenza essi svolgono un altro lavoro a tempo pieno nella comunit\u00e0 di residenza, in netto contrasto con quanto avviene negli stati confinanti di Pennsylvania, Maryland, e Ohio. Tipicamente la legislatura \u00e8 in sessione tra gennaio e l'inizio di aprile. Il resto dell'anno vede i legislatori riunirsi periodicamente per discutere di questioni che verranno dibattute nella sessione regolare successiva. Il Governatore viene eletto ogni quattro anni, lo stesso giorno del Presidente degli Stati Uniti d'America, e giura a gennaio.\nNella Virginia Occidentale non \u00e8 in vigore la pena di morte, definitivamente abolita nel 1965. Come in tutti gli Stati del Sud la politica della Virginia Occidentale \u00e8 stata a lungo dominata dal Partito Democratico. Dagli anni ottanta in poi, con l'accentuarsi della svolta a sinistra dei Democratici, il Partito Repubblicano ha cominciato a prendere il sopravvento, ed i voti elettorali della Virginia Occidentale sono stati nettamente vinti dai candidati Repubblicani nelle ultime tre tornate elettorali. Se a livello federale lo stato \u00e8 ormai diventato una roccaforte Repubblicana, a livello statale la politica \u00e8 ancora in mano al Partito Democratico che controlla il governatore, ambo le Camere statali, ed i due senatori. Trattasi per\u00f2 di Democratici molto diversi dai canoni nazionali, provenendo per l'appunto da uno stato fortemente conservatore, costoro hanno opinioni molto pi\u00f9 moderate rispetto a quelle dei Democratici nazionali, specie sui temi etici e sul diritto al porto d'armi.\nElezioni.\nA livello statale, le politiche della Virginia Occidentale sono largamente dominate dal Partito Democratico, che ha detenuto la carica di governatore fino al 2017, anno in cui l'attuale governatore Jim Justice, eletto inizialmente con i democratici, \u00e8 passato nel corso dei suoi primi mesi di mandato nuovamente ai repubblicani, oltre che entrambe le maggioranze di Camera e Senato nello stato. Questo rappresenta un retaggio di una tradizione molto forte nella Virginia Occidentale di partecipazione all'Unione. Dal 2000, tuttavia, i repubblicani hanno migliorato la loro percentuale nelle elezioni nazionali; il Partito Repubblicano detiene attualmente due dei tre seggi dello stato alla Camera dei Rappresentanti.\nDalle elezioni presidenziali negli Stati Uniti d'America del 2000, gli abitanti della Virginia Occidentale sostengono i candidati repubblicani in ogni elezione presidenziale. Lo stato viene considerato uno stato \"fortemente rosso\" (\"deep red\"), ossia fortemente repubblicano nelle elezioni federali. Alle elezioni del 2012 il repubblicano Mitt Romney ha vinto nello stato, sconfiggendo il democratico Barack Obama con il 62% dei consensi, contro il 35% di Obama. Prima del 2000, la Virginia Occidentale era considerata una roccaforte democratica a livello nazionale: dal 1932 al 1996 lo stato fu vinto infatti dai repubblicani solo tre volte, nel 1956, 1972 e 1984.\nLa Chiesa Evangelica comprendeva il 52% dei votanti dello stato nel 2008. Un sondaggio del 2005 mostr\u00f2 che il 53% degli elettori della Virginia Occidentale sono pro-life, la settima percentuale pi\u00f9 alta negli USA. Nel 2006, solo il 16% era favorevole al matrimonio fra persone dello stesso sesso. Nel 2008, il 58% era favorevole al ritiro delle truppe dall'Iraq, mentre il 32% desiderava che le truppe rimanessero. Sulle politiche fiscali del 2008, il 52% pensava che l'innalzamento delle tasse per le persone pi\u00f9 ricche avrebbe favorito l'economia, mentre il 45% non era d'accordo.\nInfrastrutture e trasporti.\nLe autostrade costituiscono lo scheletro del sistema di trasporti della Virginia Occidentale, con oltre 60.000\u00a0km di strade pubbliche. Aeroporti, ferrovie e fiumi completano la rete commerciale dello stato; il trasporto aereo commerciale \u00e8 incentrato negli aeroporti di Charleston, Huntington, Morgantown, Beckley, Lewisburg, Clarksburg e Parkersburg, anche se solo i primi due sono sovvenzionati dall'Essential Air Service. Le citt\u00e0 di Charleston, Huntington, Beckley, Wheeling, Morgantown, Clarksburg, Parkersburg e Fairmont hanno reti di trasporto pubblico effettuato con autobus, e i sistemi di trasporto di Huntington e Charleston operano congiuntamente un servizio di intercollegamento due volte al giorno.\nL'Universit\u00e0 della Virginia Occidentale a Morgantown vanta il trasporto rapido personale di Morgantown, l'unico sistema di trasporto pubblico personale su rotaia dello stato. Sviluppato da Boeing, dalla Scuola di Ingegneria della WVU e dal Dipartimento dei Trasporti degli Stati Uniti d'America, \u00e8 stato un modello per il trasporto leggero a bassa capacit\u00e0 per le piccole cittadine. Le opportunit\u00e0 di trasporto per scopi ricreativi abbondano nello stato, comprendendo itinerari per escursioni, percorsi verdi, all-terrain vehicle per percorsi fuoristrada, fiumi per praticare il rafting, e due ferrovie turistiche (Cass Scenic Railroad State Park e la Potomac Eagle Scenic Railroad).\nLa Virginia Occidentale \u00e8 attraversata da sei autostrade: la I-64 entra nello stato presso White Sulphur Springs nella parte montagnosa ad est, e ne esce verso il Kentucky ad ovest, presso Huntington. La I-77 entra dalla Virginia a sud presso Bluefield; corre a nord attraverso Parkersburg prima di passare nell'Ohio. La I-64 e la I-77, tra Charleston e Beckley, si uniscono come strada a pedaggio nota come West Virginia Turnpike, che continua solo come I-77 tra Beckley e Princeton. Il Turnpike fu costruito a partire dal 1952 come strada a due corsie, ma fu ricostruita a partire dal 1974 secondo gli standard autostrdali, ed oggi non rimane quasi nulla della costruzione originaria. Il termine occidentale della I-68 \u00e8 presso Morgantown, e da qui prosegue verso est nel Maryland; alla fine della I-68 a Morgantown si unisce anche la I-79, che proviene dalla Pennsylvania e attraversa lo stato fino al suo capo meridionale presso Charleston. La I-70 attraversa per pochi chilometri la Virginia Occidentale, entrando nel panhandle settentrionale attraverso Wheeling, mentre la I-470 funge da tangenziale di Wheeling (il che consente di annoverare Wheeling tra le pi\u00f9 piccole citt\u00e0 che hanno una tangenziale formata da una Interstate). La I-81 attraversa anch'essa brevemente la Virginia Occidentale attraverso il panhandle orientale, dove passa per Martinsburg.\nAlle interstate si aggiungono altre strade costruite sotto il sistema del Corridoio degli Appalachi, di cui quattro sono completi. Il Corridoio D, nel quale corre la US 50, si estende dal fiume Ohio fino alla I-77 a Parkersburg e alla I-79 a Clarksburg. Il Corridoio G, nel quale passa la US 199, va da Charleston al confine con il Kentucky, presso Williamson. Il Corridoio L, contenente la US 19, va dal Turnpike presso Beckley fino alla I-79 presso Sutton, e fornisce una scorciatoia di circa 40 miglia evitando il traffico urbano di Charleston per i viaggiatori da e per la Florida. Il Corridoio Q, nel quale passa la US 460, corre attraverso la Contea di Mercer, entrando nello stato dalla Contea di Giles e rientrando poi in Virginia nella Contea di Tazewell.\nI lavori sono ancora in corso sul Corridoio H, sul quale passer\u00e0 la US 48 da Weston al confine con la Virginia, presso Wardenswville. Al 2013, sono complete solo una parte da Weston a Elkins, e un'altra da Wardensville a Scher. Tra gli altri progetti in fase di realizzazione di sono la costruzione della quarta corsia sulla US 35 da Scott Depot fino al fiume Ohio, presso Point Pleasant, completa circa per i due terzi. Anche l'aggiunta della quarta corsia sulla WV 10 da Logan a Man e sulla WV 80 da Man a Gilbert sono complete per un terzo. \u00c8 prevista anche la realizzazione della quarta corsia sulla US 52 da Bluefield a Williamson, conosciuta come \"Autostrada del Carbone del Re\", e da Williamson a Huntington, conosciuta come \"Autostrada Tolsia\". Anche il progetto noto come \"Coalfields Expressway\", che comprender\u00e0 la US 121 da Beckley verso ovest attraverso le contee di Raleigh, di Wyoming e di McDowell, ed entrer\u00e0 in Virginia presso Bishop.\nLe linee ferroviarie nello stato erano molto diffuse, ma molte di esse sono state soppresse a causa del crescente traffico automobilistico. Molte vecchie ferrovie sono state convertite in \"vie verdi\" ad uso ricreativo, anche se le aree industriali sfruttano ancora molto il traffico ferroviario. Il Cardinal di Amtrak corre parallelamente alla I-64 lungo tutto lo stato. I treni \"MARC\" (Maryland Area Regional Commuter) offrono servizio ai pendolari del panhandle orientale dello stato. Nel 2006, Norfolk Southern insieme allo stato della Virginia Occidentale e al Governo degli Stati Uniti approv\u00f2 un piano per modificare molti dei tunnel ferroviari dello stato, specialmente nella parte meridionale, per permettere di stoccare pi\u00f9 containers sui treni.\nA causa della conformazione montagnosa dell'intero stato, la Virginia Occidentale presenta numerosi tunnel e ponti. Il pi\u00f9 famoso di questi \u00e8 il New River Gorge Bridge, che fu il pi\u00f9 lungo ponte a singola arcata in acciaio del mondo, con un'estensione di 924 metri ed \u00e8 rappresentato anche sullo state quarter della Virginia Occidentale. Il Fort Steuben Bridge (Weirton-Steubenville Bridge) fu all'epoca della sua costruzione uno dei tre ponti a capriata in acciaio degli Stati Uniti; dal 2009, anno in cui il Fort Steuben Bridge raggiunse gli 80 anni, \u00e8 chiuso permanentemente. Il Wheeling Suspension Bridge fu il primo ponte costruito sul fiume Ohio nel 1849 e all'epoca era il pi\u00f9 lungo ponte sospeso del mondo; oggi, il pi\u00f9 vecchio ponte veicolare a sospensione degli Stati Uniti.\nMaggiori citt\u00e0.\nCapitali dello stato.\nIn origine, la capitale fu Wheeling, dal 1863 al 1870. Fu poi spostata a Charleston, una citt\u00e0 pi\u00f9 centrale (dal 1870 al 1875), ma torn\u00f2 a Wheeling nel 1875, finch\u00e9 il Campidoglio bruci\u00f2 in un incendio nel 1885. Allora la capitale fu spostata nuovamente a Charleston nel 1885, ed \u00e8 rimasta l\u00ec da allora.\nSociet\u00e0.\nEvoluzione demografica.\nNel censimento del 2010 la Virginia Occidentale contava 1.852.994 abitanti.\nConsiderando i dati del 2010, la Virginia Occidentale era probabilmente lo stato USA meno toccato dall'immigrazione. Solo l'1,1% dei residenti dello Stato sono nati altrove, dato che posiziona la Virginia Occidentale all'ultimo posto tra i 50 stati e il Distretto della Columbia in questo campo. \u00c8 inoltre ultimo anche come percentuale dei residenti che parla una lingua diversa dall'Inglese in casa (2,7%).\nNel 2010 la popolazione della Virginia era cos\u00ec costituita:\nRispetto al totale vi sono poi:"}
{"id": "44862", "revid": "125943453", "url": "https://it.wikipedia.org/wiki?curid=44862", "title": "Jurassic Park (film)", "text": "Jurassic Park \u00e8 un film del 1993 diretto da Steven Spielberg, basato sull'omonimo romanzo scritto da Michael Crichton.\nSpielberg acquist\u00f2 i diritti del libro prima che questo venisse pubblicato nel 1990 e Crichton venne assunto per creare un adattamento cinematografico dell'opera. David Koepp scrisse la sceneggiatura finale, nella quale vennero persi molti tratti di violenza del libro e molta della parte narrativa; vi furono inoltre sostanziali differenze nel carattere dei personaggi. Spielberg assunse gli Stan Winston Studios per la creazione dei soggetti animatronici che avrebbero portato sullo schermo i dinosauri destinati a interagire con la nascente tecnica della \"computer-generated imagery\" della Industrial Light &amp; Magic.\nIl paleontologo Jack Horner aiut\u00f2 gli autori e la squadra responsabile degli effetti speciali a rendere il pi\u00f9 veritiero possibile ci\u00f2 con cui stavano lavorando (nonostante tutto l'aspetto dei dinosauri risulta in parte sbagliato a causa dei successivi cambiamenti delle teorie dell'evoluzione, in particolar modo nei \"Velociraptor\" e nel \"Dilophosaurus\"). Le riprese durarono dal 24 agosto al 30 novembre 1992 nelle isole hawaiiane di Kauai e Oahu, in California, in Costa Rica e nella Repubblica Dominicana.\nSe \"Tron\" fu il primo film della Disney a utilizzare l'allora neonata computer grafica, \"Jurassic Park\" \u00e8 considerato il primo film ad alto budget a fare uso di CGI. Ha ricevuto recensioni molto positive da parte della critica, che ha elogiato i suoi effetti speciali, la recitazione, la colonna sonora di John Williams e la regia di Spielberg. Ha vinto tre Oscar ed altri numerosi premi. Durante la prima distribuzione nelle sale cinematografiche il film incass\u00f2 920 milioni di dollari, diventando il maggior successo cinematografico del 1993 e il film con maggiori incassi nella storia del cinema, record che verr\u00e0 battuto nel 1997 da \"Titanic\". \"Jurassic Park\" \u00e8 il capostipite di un franchise di film e altri media, tra i quali cinque sequel: \"Il mondo perduto - Jurassic Park\" (1997), \"Jurassic Park III\" (2001), \"Jurassic World\" (2015), \"Jurassic World - Il regno distrutto\" (2018) e \"Jurassic World - Il dominio\" (2022).\nNel 2018, il film \u00e8 stato selezionato per la conservazione nel National Film Registry degli Stati Uniti dalla Biblioteca del Congresso come \"culturalmente, storicamente o esteticamente significativo\".\nTrama.\nSu Isla Nublar, una piccola isola di propriet\u00e0 della InGen situata a 120 miglia a nord-ovest della Costa Rica, un operaio viene assalito e ucciso da una feroce creatura, custodita in una gabbia che la vittima stava spostando insieme ai colleghi. La famiglia dell'uomo fa causa al proprietario della InGen, John Hammond, un simpatico ed eccentrico miliardario con la passione per i dinosauri.\nIl paleontologo Alan Grant e la paleobotanica Ellie Sattler vengono contattati da Hammond in persona, che li invita a visitare la sua isola per formulare una valutazione scientifica relativa alla realizzazione di un suo progetto, su cui per\u00f2 mantiene inizialmente il pi\u00f9 assoluto riserbo. Si scopre che Hammond \u00e8 riuscito, grazie alla tecnica della clonazione, a mettere in vita molti dinosauri e ad impiegarli per realizzare un vero e proprio parco dei divertimenti a Isla Nublar. Lo scopo della visita \u00e8 quello di ottenere dai due scienziati una relazione positiva sul parco e poter cos\u00ec tranquillizzare i finanziatori. Nel frattempo, Dennis Nedry, il responsabile dei sistemi informatici di Isla Nublar, viene corrotto per 1,5 milioni di dollari da Lewis Dodgson, dirigente di una societ\u00e0 concorrente alla InGen, che vuole entrare in possesso degli embrioni delle quindici specie di dinosauri del parco.\nLa coppia di scienziati giunge sul posto insieme all'avvocato Donald Gennaro e all'eccentrico Ian Malcolm, matematico texano specializzato nella teoria del caos, scoprendo cos\u00ec l'opera di Hammond e il modo in cui egli sia riuscito a realizzarla grazie all'aiuto del dottor Henry Wu, ovvero sfruttando il sangue di dinosauro estratto da delle zanzare vissute nel Giurassico e rimaste poi imprigionate nell'ambra fossile. Siccome il DNA dei rettili estratto non era completo, \u00e8 stato completato con quello di un rospo. Per motivi di sicurezza, i dinosauri sono tenuti all'interno di 50 miglia di recinti elettrificati, sono tutti di sesso femminile per impedirne la riproduzione incontrollata e sono tutti carenti di una particolare proteina, la lisina, la cui mancata assunzione causerebbe la morte dell'animale nell'arco di una settimana.\nNonostante l'apparente impeccabilit\u00e0 dei sistemi di prevenzione messi in atto, Alan ed Ellie, seppur sbalorditi, nutrono comunque dei seri dubbi sul possibile impatto ecologico che i dinosauri potrebbero provocare. Malcolm \u00e8 ancora pi\u00f9 scettico, quasi oltraggiato da ci\u00f2 che \u00e8 stato fatto: secondo lui non \u00e8 possibile regolare lo sviluppo di un ecosistema, e non perch\u00e9 i sistemi di sicurezza siano inefficienti, ma perch\u00e9 \"la vita vince sempre\" e si ribella al controllo dell'uomo. Successivamente i due nipotini di Hammond, Timothy \"Tim\" e Alexis \"Lex\" Murphy, raggiungono il centro visitatori e si uniscono al gruppo; gli ospiti vengono quindi invitati a un safari nel parco, nella speranza che assistere alle sue meraviglie convinca questi ultimi ad appoggiare il progetto. Purtroppo la visita viene sospesa a causa di una tempesta in arrivo.\nNel frattempo Dennis Nedry, per poter agire indisturbato nel rubare gli embrioni, disattiva il sistema di sicurezza del parco; ci\u00f2, oltre a mettere fuori uso i telefoni e il blocco-porte, provoca la fuoriuscita dei dinosauri dai recinti non pi\u00f9 elettrificati, a esclusione di quello dei tre \"Velociraptor\", predatori particolarmente intelligenti. Di conseguenza gli ospiti rimangono bloccati davanti al recinto del \"Tyrannosaurus rex\" e assistono alla distruzione della recinzione da parte della bestia, che subito dopo li attacca, cominciando a ribaltare la macchina dei bambini. Malcolm resta gravemente ferito e Gennaro viene divorato dal carnivoro. Grant trae in salvo Tim e Lex e scampa al dinosauro, sperdendosi nel parco e nascondendosi in cima ad un grosso albero. Nedry, entrato in possesso degli embrioni e diretto verso il battello, esce di strada con la macchina, e nel tentativo di riportare la vettura sull'asfalto viene attaccato e divorato da un Dilophosaurus. Malcolm, in fin di vita, viene soccorso pi\u00f9 tardi da Ellie e Muldoon (guardiacaccia e capo della sicurezza del parco). Durante il loro ritorno alla base operativa vengono sorpresi dal \"T. Rex\", ma riescono a sfuggirgli a bordo della jeep.\nIl giorno dopo, Grant e i due bambini, dispersi nel parco, scoprono un nido pieno di uova schiuse, segno che i dinosauri si stanno riproducendo liberamente. Il paleontologo ipotizza che ci\u00f2 sia conseguenza del fatto che il loro DNA sia stato riparato unendolo a quello di un rospo africano, animale che pu\u00f2 cambiare sesso quando si trova in branchi monosessuali. Ci\u00f2 dimostra che Malcolm aveva ragione: la vita vince sempre. Anche Ellie, nel frattempo, fa capire ad Hammond come l'intera idea di un parco con i dinosauri fosse solo una grande illusione, perch\u00e9 per renderla reale sarebbe stato necessario un controllo che le recenti tragedie hanno dimostrato non essere mai esistito. Hammond allora, resosi conto del pericolo, propone di riavviare il sistema informatico dopo averlo arrestato totalmente.\nL'idea ha successo, ma ora \u00e8 necessario recarsi nel vicino impianto con il generatore per riavviare manualmente la corrente. Arnold, l'ingegnere capo del parco, si reca a ripristinare il sistema ignaro del fatto che l'arresto totale ha permesso la fuga anche ai velociraptor. Non vedendolo pi\u00f9 tornare, Ellie e Muldoon decidono di andare a cercarlo: appena usciti notano che il recinto dei raptor \u00e8 stato distrutto da questi ultimi ed intuiscono che Ray Arnold \u00e8 stato sbranato. Muldoon affronta due dei predatori per dare modo alla dottoressa di accedere alla struttura, venendo divorato, ma la Sattler riesce a reinserire la corrente, intrappolando momentaneamente un terzo raptor nell'edificio; ora occorre solo riavviare le comunicazioni.\nNel frattempo Grant, dopo un lungo e avventuroso viaggio, raggiunge il centro visitatori: qui lascia Lex e Tim da soli nella sala principale ed esce a cercare Ellie. Due velociraptor, una delle quali \u00e8 la capobranco, si introducono nell'edificio per braccare i bambini, i quali riescono a sfuggire ai predatori, rinchiudendone uno nella cella frigorifera. Alan e Ellie raggiungono i bambini e, dopo aver riattivato i rimanenti sistemi operativi del parco, vengono assaliti ed accerchiati dai due velociraptor restanti. Quando ormai per loro sembra finita, il \"T. Rex\" attacca a sorpresa i due predatori e li uccide, permettendo al gruppo di salvarsi. Chiamata la terraferma, Hammond, Malcolm, Ellie, Alan e i bambini vengono tratti in salvo in elicottero.\nProduzione.\nSviluppo.\nMichael Crichton pens\u00f2 inizialmente di scrivere una sceneggiatura basata sulla storia di uno studente universitario che riesce a ricreare dei dinosauri. Abbandonata questa idea continu\u00f2 a pensare di unire il fascino che provava verso i dinosauri assieme alla clonazione e fu cos\u00ec che inizi\u00f2 a scrivere il libro \"Jurassic Park\". Spielberg sent\u00ec parlare per la prima volta del libro nell'ottobre 1989 mentre lui e lo stesso Crichton stavano parlando della sceneggiatura che sarebbe poi diventata la serie televisiva \"E.R. - Medici in prima linea\". Prima che il libro venisse pubblicato Crichton chiese alle case produttrici cinematografiche un compenso non negoziabile pari a 1,5 milioni di dollari assieme a una sostanziale percentuale sugli incassi del film.\nTra le case di produzione che puntarono a ottenere i diritti del libro vi furono la Warner Bros., con Tim Burton alla regia, la Columbia Pictures, che avrebbe preferito Richard Donner, e la Fox che avrebbe optato per Joe Dante: si aggiudic\u00f2 i diritti la Universal assieme a Steven Spielberg. La Universal diede a Crichton ulteriori 500\u00a0000 dollari per realizzare un primo adattamento del romanzo, dando cos\u00ec a Spielberg il tempo necessario per terminare le riprese di \"Hook - Capitan Uncino\".\nCrichton disse che a causa della \"moderata lunghezza\" del libro il suo script avrebbe avuto solo il 10-20 % del contenuto originario mentre altre sequenze sarebbero state eliminate per motivi legati al budget e ragioni pratiche. Completato \"Hook - Capitan Uncino\" Spielberg desiderava realizzare \"Schindler's List - La lista di Schindler\". Sid Sheinberg, presidente della Music Corporation of America, diede via libera al progetto del regista a una sola condizione: Spielberg avrebbe dovuto prima realizzare \"Jurassic Park\". A tal proposito lo stesso Spielberg dichiarer\u00e0 in futuro: \"Egli sapeva che una volta che avessi diretto \"Schindler\" non sarei pi\u00f9 stato in grado di girare \"Jurassic Park\".\" All'epoca la MCA era la proprietaria dell'Universal Pictures. Spielberg assunse Stan Winston per creare gli animatronic dei dinosauri, Phil Tippett per progettare dinosauri in go-motion per le riprese a campo lungo, Michael Lantieri come supervisore agli effetti speciali sul set e Dennis Muren per la realizzazione digitale.\nIl paleontologo Jack Horner supervision\u00f2 la rappresentazione delle creature cos\u00ec da rendere possibile il desiderio di Spielberg di portare sullo schermo animali anzich\u00e9 mostri. Horner fece eliminare dai raptor la lingua agitata presente nei primi progetti di Tippett, spiegando che \"i dinosauri non avrebbero avuto modo di farlo!\". Seguendo questo consiglio Spielberg insistette affinch\u00e9 Tippett rimuovesse la lingua. Il dipartimento di Winston cre\u00f2 modelli molto dettagliati dei dinosauri prima di passare alla lavorazione delle pelli in lattice, applicate in seguito su robot complessi. Tippett cre\u00f2 delle animazioni in stop-motion delle scene principali ma, nonostante la go-motion simuli solamente l'animazione effettiva, Spielberg ritenne il risultato insoddisfacente per lavorare in un film in live action. Gli animatori Mark Dippe e Steve Williams vennero incaricati di creare al computer un sistema per fare camminare lo scheletro del \"t-rex\" e il loro lavoro venne approvato cos\u00ec da farlo proseguire per migliorarlo. Quando Spielberg e Tippett videro l'animazione di una scena nella quale un \"t-rex\" insegue una mandria di \"gallimimus\" Spielberg disse:\n\"Direi che siamo disoccupati\", e Tippet rispose: \"Non \u00e8 meglio dire estinti?\" Spielberg pi\u00f9 avanti aggiunger\u00e0 alla sceneggiatura sia l'animazione vista sia il dialogo tra lui e Tippet.\nSceneggiatura.\nMalia Scotch Marmo inizi\u00f2 una revisione dello script nell'ottobre 1991 per un periodo di cinque mesi, fondendo il personaggio di Ian Malcolm con Alan Grant. Lo sceneggiatore David Koepp venne assunto tempo dopo, iniziando a lavorare sulla bozza di sceneggiatura gi\u00e0 rivista dalla Marmo, inserendo tra le altre cose l'idea di Spielberg di un cartone animato mostrato ai visitatori cos\u00ec da integrare moltissimi particolari che caratterizzano il romanzo di Crichton. Sempre Spielberg propose di tagliare una sottoparte dove dei \"procompsognathus\" fuggono dal parco e attaccano un bambino, giudicandola troppo dal carattere horror. Questa sottotrama sar\u00e0 poi riproposta come prologo del seguito del film, \"Il mondo perduto - Jurassic Park\". Il personaggio di Hammond venne trasformato da uomo d'affari senza scrupoli a nonno simpatico e gentile. I personaggi di Tim e Lex furono inoltre scambiati; nel libro Tim ha 11 anni e s'interessa di computer mentre Lex ne ha 7 o 8 e pratica sport. Spielberg prese questa decisione in quanto voleva lavorare con il giovane Joseph Mazzello. Koepp cambi\u00f2 inoltre la relazione di Grant nei confronti dei ragazzi rendendolo ostile all'inizio, permettendo cos\u00ec un miglior sviluppo del personaggio. Koepp dovette tagliare inoltre diverse sequenze dal libro per ragioni legate al budget come quella in cui il T-rex insegue Grant e i ragazzi sul fiume prima di essere sedato da Muldoon.\nRiprese.\nDopo due anni e un mese di pre produzione le riprese iniziarono il 24 agosto 1992 sull'isola hawaiiana di Kauai. Le tre settimane di riprese compresero diversi giorni in esterni. L'11 settembre l'uragano Iniki pass\u00f2 a Kauai, causando alla produzione la perdita di un giorno di riprese. Le riprese dell'inseguimento dei \"gallimimus\" si spostarono da Kualoa Ranch all'isola di Oahu. L'intera troupe ritorn\u00f2 negli Stati Uniti per girare allo Stage 24 della Universal la scena dei raptor nella cucina. Venne utilizzato anche lo Stage 23 per girare la scena in cui Ellie fa ripartire la corrente nel parco, per poi spostarsi al Red Rock Canyon per le scene degli scavi in Montana. Tutto il cast torn\u00f2 agli Universal Studios per girare sia la scena in cui Grant salva Tim, utilizzando una gru alta 50 piedi con ruote idrauliche per realizzare la caduta della macchina, sia la scena dell'incontro con il \"brachiosaurus\". Vennero poi girate le scene nel laboratorio del parco e nella sala di controllo prendendo in prestito delle animazioni dalla Silicon Graphics e dalla Apple.\nLa produzione si spost\u00f2 allo Stage 16 dei Warner Bros. Studios per le riprese dell'attacco del \"T-Rex\" alle macchine. Vi furono non pochi problemi dovuti all'acqua a contatto con la gomma di cui era rivestito l'animatronico del dinosauro. Ritornati all'Universal la produzione film\u00f2 la scena con il \"Dilophosaurus\" nello Stage 27. Infine, nello Stage 12, le riprese terminarono con le scene climax dei raptor nella sala di controllo e nel centro visitatori. Spielberg ripropose il T-\"rex\" per il climax, cambiando cos\u00ec il finale originale nel quale Grant utilizza una piattoforma per trasportare i raptor all'interno delle fauci fossili di un Tirannosauro. Le riprese terminarono in anticipo di dodici giorni rispetto ai tempi stabiliti, il 30 novembre, e nel giro di pochi giorni il montatore Michael Kahn ebbe pronto una bozza di montaggio permettendo a Spielberg di procedere prima del previsto alle riprese di \"Schindler's List\".\nIl lavoro dei responsabili degli effetti speciali continu\u00f2 sul film con l'unit\u00e0 di Tippet al lavoro per migliorare le nuove tecnologie in merito al Dinosaur Input Devices: un modello in grado di ricevere informazioni per permettere ai responsabili di animare i personaggi nel modo tradizionale. In aggiunta lavorarono anche sulle scene con i raptor e i \"gallimimus\". Oltre ai dinosauri la \"ILM\" cre\u00f2 elementi come spruzzi d'acqua o addirittura cambi\u00f2 i connotati del volto alla stunt di Ariana Richard. Inserire i dinosauri in riprese dal vivo comport\u00f2 un lavoro di circa un'ora per frame, renderli verosimili nell'azione dalle due alle quattro ore sempre per frame, e realizzare la scena del T-rex sotto la pioggia ha significato lavorare oltre sei ore per fotogramma. Spielberg monitor\u00f2 i progressi dalla Polonia. Il compositore John Williams inizi\u00f2 a lavorare alla colonna sonora alla fine di febbraio, facendola condurre il mese successivo da John Neufeld e Alexander Courage. I responsabili del suono, supervisionati da George Lucas, finirono di lavorare ad aprile. \"Jurassic Park\" venne completato il 28 maggio 1993.\nEffetti speciali.\nIl film ha dimostrato le potenzialit\u00e0 dell'animazione in grafica computerizzata, ancora poco sfruttate all'epoca: quasi tutti i dinosauri sono stati generati al computer e le sequenze animate digitalmente superavano per numero quelle del film di fantascienza \"Terminator 2 - Il giorno del giudizio\". Inizialmente Spielberg intendeva ricorrere all'animazione a passo uno, Phil Tippett lavor\u00f2 su questa tecnica nelle scene dove appare per la prima volta il tirannosauro e dei velociraptor nella cucina, ma Spielberg non era pienamente soddisfatto; quando i tecnici della Industrial Light &amp; Magic gli mostrarono un paio di animazioni di prova rest\u00f2 sbalordito e opt\u00f2 per questa opzione. Tippett rimase comunque nello staff come supervisore delle animazioni.\nIl montaggio e la post-produzione del film sono stati realizzati sotto la supervisione di George Lucas, grande amico di Spielberg, mentre quest'ultimo si trovava in Polonia sul set del film \"Schindler's List - La lista di Schindler\".\nDistribuzione.\nIl film fu mostrato in anteprima nel National Building Museum, a Washington, il 9 giugno 1993. Due giorni dopo fu distribuito nei cinema americani,(11 giugno 1993) su 3.400 schermi. Il film \u00e8 uscito nei cinema italiani il 17 settembre 1993.\nVersione 3D.\nNel 2013, in occasione del ventesimo anniversario dalla sua uscita, \"Jurassic Park\" \u00e8 tornato nei cinema statunitensi in versione 3D rimasterizzata digitalmente ed esclusivamente con una distribuzione digitale. Negli Stati Uniti \u00e8 uscito ad aprile; in Italia doveva inizialmente uscire a settembre dello stesso anno, ma infine non venne distribuito.\nColonna sonora.\nLa colonna sonora di \"Jurassic Park\" \u00e8 firmata dal compositore John Williams, autore nello stesso anno della colonna sonora del film \"Schindler's List\" di Steven Spielberg. John Williams inizi\u00f2 a lavorarci alla fine di febbraio dello stesso anno, e la registr\u00f2 insieme a John Neufeld ed Alexander Courage, i quali provvidero alle orchestrazioni delle tracce. Come in uno dei pi\u00f9 famosi film di Spielberg, \" Incontri ravvicinati del terzo tipo\" del 1977, Williams sentiva il bisogno di scrivere dei pezzi che dessero un senso di stupore e fascino, ricreando la felicit\u00e0 e l'eccitazione emerse dal vedere dinosauri dal vivo. Al contrario, le scene che coinvolgono la comparsa del \"Tyrannosaurus rex\" dovevano presentare una musica pi\u00f9 spaventosa che trasmettesse un alto livello di \"suspense\". La colonna sonora del film, intitolata \"Jurassic Park\", venne pubblicata il 23 maggio 1993. Il 9 aprile 2013, in occasione del 20\u00ba anniversario dall'uscita del film, essa venne rimessa in commercio per il download digitale, con incluse quattro tracce bonus scelte personalmente da Williams.\nDinosauri del film.\nLe specie di dinosauri che appaiono nel film sono: \"Brachiosaurus\", \"Dilophosaurus\", \"Gallimimus\", \"Parasaurolophus\", \"Triceratops\", \"Tyrannosaurus\", e \"Velociraptor\".\nA causa del periodo in cui \u00e8 stato girato il film, i dinosauri vennero riprodotti in base alle conoscenze dell'epoca, e pertanto molte ricostruzioni oggi non sono pi\u00f9 attendibili e presentano imperfezioni anatomiche ed errori paleontologici.\nI \"Velociraptor\" del romanzo e del film sono in realt\u00e0 modellati sul \"Deinonychus antirrhopus\", specie somigliante sia fisicamente che come comportamento al \"Velociraptor\" ma con dimensioni assai maggiori: il \"Velociraptor\" raggiungeva solo mezzo metro, mentre il \"Deinonychus\" pi\u00f9 di un metro; i Raptor del film sono tuttavia pi\u00f9 grandi anche del \"Deinonychus\". Sono anche ritratti privi di piumaggio e con gli arti anteriori pronati, nonostante i numerosi ritrovamenti avvenuti nel tempo abbiano dimostrato che molti dinosauri teropodi presentavano un corpo piumato e fossero incapaci di pronare gli arti. Scrivendo il suo romanzo, Crichton decise di usare il nome \"Velociraptor\" al posto di \"Deinonychus\" in quanto pi\u00f9 \"accattivante\" e \"drammatico\"; secondo lo scopritore del \"Deinonychus\", John Ostrom, Crichton afferm\u00f2 che i \"Velociraptor\" del romanzo erano basati sul \"Deinonychus\" in quasi ogni dettaglio, avendone solo cambiato il nome. I Raptor di \"Jurassic Park\" sono inoltre molto simili al grande dromaeosauride \"Utahraptor\", nonostante la produzione del film inizi\u00f2 prima che la scoperta di tale dinosauro fosse resa pubblica; Jody Duncan scrisse sulla scoperta: \"Dopo aver progettato e costruito il Raptor [per il film], venne scoperto uno scheletro di Raptor nello Utah, che hanno definito \"super-squartatore\". Avevano scoperto il pi\u00f9 grande Velociraptor conosciuto - e misurava un metro e mezzo di altezza, proprio come il nostro. Quindi noi l'abbiamo progettato e costruito, e poi lo hanno scoperto.\"\nAnche il \"Dilophosaurus\" \u00e8 notevolmente diverso: viene raffigurato con la capacit\u00e0 di sputare veleno e possiede un collare di pelle retrattile intorno al collo (molto simile a quello del clamidosauro); nonostante il grande successo che ebbe questa ricostruzione, non ci sono prove che sostengano la presenza di un collare di pelle o di uno sputo velenoso, che sono state riconosciute da Crichton come licenza creativa. Nel film inoltre le sue dimensioni sono state ridotte (0,91 metri di altezza e 1,5 metri di lunghezza) al fine di evitare confusioni con il \"Velociraptor\" del film.\nNel film viene mostrato il \"Tyrannosaurus rex\" che insegue una jeep, e viene affermato che poteva correre alla velocit\u00e0 di 32 miglia all'ora; in realt\u00e0, gli scienziati ritengono che la sua velocit\u00e0 massima effettiva fosse compresa tra i 12 e 25 miglia all'ora. Nel romanzo e nel film si afferma anche che il T. rex aveva una visione basata sul movimento, rendendolo pertanto incapace di vedere ci\u00f2 che non si muovesse; studi successivi hanno tuttavia dimostrato che il dinosauro possedeva in realt\u00e0 una visione binoculare, come quella di un uccello rapace. Il T. rex nel film inoltre emette forti ruggiti (creati combinando i versi di vari animali, tra cui quelli di un piccolo di elefante, una tigre e un alligatore), ma alcuni scienziati hanno suggerito che probabilmente emetteva suoni a bassa frequenza e vocalizzi a bocca chiusa, tipici dei coccodrilli e degli uccelli di grossa taglia.\nI film successivi del franchise hanno mantenuto l'aspetto dei dinosauri del primo film, in modo da mantenerne la coerenza, ignorando quasi totalmente le moderne conoscenze su di essi. In \"Jurassic World\" la differenza sull'aspetto dei dinosauri viene spiegata dal dr. Henry Wu confessando a Masrani di aver sempre riempito i buchi del genoma dei dinosauri con quello di altri animali.\nAccoglienza.\nIncassi.\n\"Jurassic Park\" divenne uno dei film con maggiori incassi nella storia del cinema. Il film debutt\u00f2 al primo posto del botteghino nordamericano con un incasso di 50 milioni di dollari nel weekend di apertura, superando il record stabilito l'anno precedente da \"Batman - Il ritorno\". Durante la prima settimana nei cinema, il film guadagn\u00f2 81 milioni di dollari, e rimase in vetta al botteghino per tre settimane. Alla fine segn\u00f2 un guadagno totale di 920 milioni di dollari, il maggiore dell'anno. \"Jurassic Park\" scalz\u00f2 la precedente pellicola di Spielberg \"E.T. l'extra-terrestre\" come maggiore incasso della storia del cinema. Il primato di \"Jurassic Park\" verr\u00e0 superato quattro anni pi\u00f9 tardi da \"Titanic\" di James Cameron, il primo film a oltrepassare il miliardo di dollari d'incasso.\nCon l'uscita al cinema nel 2013 della versione in 3D, il film ha raggiunto l'incasso mondiale complessivo di , classificandosi come terzo film di fantascienza tratto da un romanzo con incasso pi\u00f9 elevato e trentunesimo nella classifica dei film con maggiori incassi nella storia del cinema a livello mondiale.\nCritica.\nIl film fu accolto ottimamente dalla critica. Il sito Rotten Tomatoes ha riportato in modo retrospettivo una valutazione di approvazione del 92% sulla base di 130 recensioni, con un punteggio medio di 8,40/10. Il consenso critico del sito recita: \"\"Jurassic Park\" \u00e8 uno spettacolo di effetti speciali e animatronics realistici, con alcune delle migliori sequenze di Spielberg di soggezione prolungata e puro terrore dai tempi di \"Jaws\"\". Il sito Metacritic ha dato al film un punteggio medio ponderato di 68 su 100, sulla base delle recensioni di 20 critici, che indicano \"recensioni generalmente favorevoli\".\nLa pellicola ricevette particolari elogi per i suoi innovativi effetti speciali. Janet Maslin del \"The New York Times\" la defin\u00ec \"una vera e propria pietra miliare del cinema, contenente immagini stupefacenti e inquietanti mai viste prima sullo schermo\". Peter Travers di \"Rolling Stone\" elogi\u00f2 il film come \"intrattenimento colossale: da far schizzare gli occhi dalle orbite, sconvolgente, la corsa nel brivido scacciapensieri dell'estate e probabilmente dell'anno\". Roger Ebert espresse un giudizio meno positivo: \"Il film offre fin troppo bene la sua promessa di mostrarci dinosauri. Li vediamo presto e spesso, e sono davvero un trionfo di effetti speciali artistici, ma al film mancano altre qualit\u00e0 di cui ha bisogno ancora di pi\u00f9, come un senso di stupore e meraviglia, e forti valori della vicenda umana.\"\nHenry Sheehan di \"Sight &amp; Sound\" ha sostenuto: \"Le lamentele sulla mancanza di storia e di personaggi di Jurassic Park suonano un po' fuori luogo\", sottolineando l'arco narrativo di Grant che impara a proteggere i nipoti di Hammond nonostante la sua iniziale antipatia per loro. La rivista \"Empire\" ha assegnato al film cinque stelle, definendolo \"semplicemente uno dei pi\u00f9 grandi successi di tutti i tempi\".\nOpere derivate.\nNel corso degli anni vennero creati dei videogiochi, giocattoli e fumetti basati su \"Jurassic Park\", e successivamente altrettanto accadde con i sequel.\nNel 1993 la Ocean Software distribu\u00ec un videogioco omonimo, basato sulla pellicola destinato a diverse console dell'epoca. BlueSky Software nello stesso periodo distribu\u00ec un gioco per Mega Drive basato anch'esso sul film.\nA partire dal 1993 sono state pubblicate cinque miniserie a fumetti ispirate a Jurassic Park, edite dalla Topps Comics. Le avventure sono state narrate dal personaggio di Alan Grant alle prese con dinosauri clonati.\nNel 1997, durante la distribuzione in VHS del sequel della pellicola, la DreamWorks Interactive ha sviluppato il gioco sparatutto ', ambientato un anno dopo gli eventi di tale film e con protagonista Anne, superstite di un incidente aereo dispersa su Isla Nublar e quindi costretta a vedersela con i dinosauri abitanti. Nel 1999 \u00e8 stato invece rilasciato il videogioco di lotta ', che prevede scontri tra diverse specie di dinosauri nelle pi\u00f9 svariate arene ispirate alle ambientazioni dei film.\nNel 2003 \u00e8 uscito \"\", gioco gestionale e strategico in tempo reale in cui si deve costruire un parco e controllarne la sicurezza facendo attenzione all'incolumit\u00e0 sia dei visitatori che dei dinosauri.\nJurassic Park \u00e8 stato anche inserito come minigioco in \"Universal Studios Theme Parks Adventure\", basandosi sull'attrazione realmente esistente nei parchi tematici degli Universal Studios.\n\"\" \u00e8 un'avventura grafica del 2011 prodotta dalla Telltale Games, ambientata durante e dopo la fine del film, in cui il giocatore impersona il personaggio del dottor Jerry Harding.\nInfluenza culturale.\nSubito dopo l'uscita del film, inizi\u00f2 una vera e propria \"dinomania\" che riport\u00f2 in auge questi animali estinti nella loro nuova immagine di animali intelligenti e scattanti (proposta da John Ostrom, Robert Bakker e lo stesso Horner).\nSubito dopo l'uscita della pellicola (e anche del suo seguito, \"Il mondo perduto - Jurassic Park\" del 1997), molti registi e produttori, intuendo l'influenza che i dinosauri avevano sul pubblico, produssero in fretta e furia risibili B movies in cui i dinosauri comparivano come comprimari o anche solo brevemente.\nTra essi \u00e8 possibile ricordare \"Carnosaur - La distruzione\", (di Adam Simon, 1993), uno dei pi\u00f9 conosciuti \"cloni\" di Jurassic Park, che per uscire prima di quest'ultimo fu addirittura girato in una sola settimana. Furono girati anche \"Carnosaur 2\" e \"\", mentre \u00e8 francese il film \"Dinosaur From the Deep\" (di Norbert Moutier, uno pseudonimo, del 1993), film semi-amatoriale, in cui i \"dinosauri\" non sono nulla pi\u00f9 che modellini di plastilina e cartapesta. Nel filone si collocano anche \"Dinosaur Island\" di Fred Olen Ray e Jim Wynorski del 1994, \"Dinosaur Valley Girls\" di Donald F. Glut del 1996, \"Future War\" di Anthony Doublin del 1997 e \"The Lost World\" di Bob Keen. Una parodia italiana fu realizzata da Jerry Cal\u00e0: \"Chicken Park\".\nHome video.\nIl film \u00e8 stato reso disponibile in numerosi formati in italia, tra cui:\nJurassic Park \u00e8 stato girato \nutilizzando fotocamere \nPanavision Panaflex Platinum su \nuna pellicola di 35mm, ed \u00e8 \nstato recentemente scansionato \nsu un DI in 4K, con l'ovvio \navvertimento che gli effetti \nsaranno sempre limitati, e non. \nmigliorati o in qualche modo. \ncambiati, se non dal punto di \nvista della definizione. Il \ndisco presenta un'immagine \nnativa con risoluzione 3840 x \n2160p nel formato widescreen \n1.85:1 e utilizza una profondit\u00e0 video a 10 bit, un Gamma di. \ncolori pi\u00f9 ampia (WCG). L'alta \ngamma Dinamicaed \u00e8 codificata utilizzando il codec HEVC \n(H.265) per HDR10.\nRiconoscimenti.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti\nSequel.\nDel film sono usciti quattro sequel: \"Il mondo perduto - Jurassic Park\" (1997), \"Jurassic Park III\" (2001), \"Jurassic World\" (2015) e \"Jurassic World - Il regno distrutto\" (2018), mentre un quinto sequel \u00e8 attualmente in lavorazione e si intitoler\u00e0 \"Jurassic World - Il dominio\". e la data di rilascio \u00e8 fissata per il 2022."}
{"id": "44867", "revid": "1083243", "url": "https://it.wikipedia.org/wiki?curid=44867", "title": "Lo squalo (film)", "text": "Lo squalo (\"Jaws\") \u00e8 un film thriller del 1975 diretto da Steven Spielberg, basato sull'omonimo romanzo di Peter Benchley.\n\u00c8 stato il prototipo thriller del blockbuster estivo, considerato uno spartiacque nella storia del cinema, e ha vinto numerosi premi per la musica e il montaggio. La sua uscita \u00e8 considerata come un momento di svolta nella storia del cinema e per l'avvento della Nuova Hollywood. Racconta di un grande squalo bianco che uccide dei bagnanti sull'isola di Amity, un immaginario luogo di villeggiatura estiva, spingendo il capo della polizia locale a cercare di ucciderlo con l'aiuto di un biologo marino e un cacciatore di squali. Il film \u00e8 interpretato da Roy Scheider nel ruolo del capo della polizia Martin Brody, Richard Dreyfuss in quello dell'oceanografo Matt Hooper, Robert Shaw nei panni del cacciatore di squali Quint, Murray Hamilton in quelli del sindaco dell'isola di Amity e Lorraine Gary nel ruolo della moglie di Brody, Ellen. La sceneggiatura \u00e8 accreditata sia a Benchley, che scrisse le prime bozze, che all'attore-sceneggiatore Carl Gottlieb, che riscrisse la sceneggiatura durante la lavorazione.\nIl film usc\u00ec nelle sale statunitensi il 20 giugno 1975. Generalmente ben accolto dalla critica, \"Lo squalo\" divenne il film con maggior incasso nella storia all'epoca, e lo rimase fino all'uscita di \"Guerre stellari\" (1977). Vinse tre premi Oscar per il montaggio, il sonoro e la colonna sonora a John Williams, oltre a consacrare la fama di Steven Spielberg allora regista poco conosciuto di appena 28 anni, ed \u00e8 spesso citato come uno dei film migliori di sempre. Fu seguito da tre \"sequel\", nessuno dei quali vide la partecipazione di Spielberg o Benchley, e da molti \"thriller\" imitativi.\nNel 1998 l'American Film Institute lo ha inserito al 48\u00ba posto nella lista dei 100 migliori film americani di sempre, mentre nel 2007, con la lista aggiornata, \u00e8 sceso al 56\u00ba posto. Nel 2001 \"Lo squalo\" venne selezionato dalla Biblioteca del Congresso per la conservazione nel National Film Registry degli Stati Uniti, essendo considerato \"culturalmente, storicamente o esteticamente significativo\".\nTrama.\nNella cittadina balneare dell'Isola di Amity (Nuova Inghilterra), una giovane donna di nome Chrissie Watkins lascia una festa notturna per andare a fare il bagno nuda, ma mentre \u00e8 in mare viene attaccata ferocemente e trascinata sott'acqua da qualcosa. Al capo della polizia di Amity, Martin Brody, viene denunciata la scomparsa della ragazza e il vice Hendricks trova in seguito i suoi resti sulla spiaggia. Il medico legale informa Brody che Christine \u00e8 stata uccisa da uno squalo. Martin ha intenzione di chiudere le spiagge, ma ci\u00f2 gli viene vietato dal sindaco Larry Vaughn, che teme che la diffusione mediatica della notizia della morte della ragazza a causa di un attacco di squalo possa rovinare la stagione turistica estiva, fonte primaria del reddito della citt\u00e0. Il medico legale, dopo aver riesaminato il caso, attribuisce quindi la morte a un incidente con l'elica di una barca. Brody si trova costretto ad accettare la sommaria e inesatta nuova versione.\nPoco tempo dopo, un ragazzino di nome Alex Kintner viene ucciso da uno squalo in piena vista di una spiaggia affollata. La madre del ragazzo, disperata, mette una taglia sullo squalo scatenando cos\u00ec una frenetica caccia alla bestia tra i pescatori dilettanti, e il cacciatore di squali professionista locale Quint offre i suoi servizi per un compenso ancora pi\u00f9 alto. Nel frattempo il biologo marino e ittiologo Matt Hooper, ingaggiato da Brody, esamina i resti mutilati di Chrissie e determina che \u00e8 stata senza dubbio uccisa da uno squalo.\nDopo una confusa battuta di caccia collettiva, un grande squalo tigre viene ucciso da pescatori amatoriali attirati dalla taglia di tremila dollari offerta dalla signora Kintner: questo porta i cittadini a credere che il problema sia risolto. La madre di Alex, una volta appresa la notizia dell\u2019uccisione di uno squalo, affronta Brody e davanti a tutti lo incolpa per la morte di suo figlio. Hooper esprime dubbi sul fatto che lo squalo tigre sia responsabile degli attacchi e i suoi sospetti sono confermati quando non vengono trovati resti umani nella sua pancia dopo la dissezione. Hooper e Brody decidono di uscire in motoscafo, durante la notte, e trovano una barca semi affondata mentre cercano tracce del vero squalo killer. Sott'acqua, Hooper rimuove un grosso dente di squalo bianco dalla chiglia danneggiata, ma lo lascia cadere spaventato dopo aver intravisto il cadavere del pescatore Ben Gardner, proprietario dell\u2019imbarcazione. I due, l\u2019indomani, incontrano di nuovo il sindaco Vaughn, che respinge le affermazioni di Brody e Hooper secondo cui un grande squalo bianco \u00e8 responsabile delle morti e si rifiuta di chiudere le spiagge, consentendo solo maggiori precauzioni di sicurezza. Nel fine settimana del 4 luglio, i turisti riempiono le spiagge. A seguito dello scherzo di due ragazzini che con una pinna di legno spaventano i bagnanti facendoli uscire precipitosamente dall\u2019acqua, lo squalo bianco per trovare nuove prede umane entra in una laguna vicina, dove divora un uomo e provoca lo shock del figlio maggiore di Brody, Michael, in quel momento in mare con amici. \nMartin quindi convince il sindaco Vaughn - affranto e pieno di sensi di colpa - ad assumere Quint.\nQuint, Brody e Hooper iniziano la vera e propria caccia allo squalo sulla barca dell\u2019esperto cacciatore, l\"'Orca\". Pare nascere una certa ostilit\u00e0 fra il rude e carismatico Quint e il giovane scienziato Matt Hooper. \nAd un certo punto, il mulinello da pesca di Quint inizia a girare e scattare, e lo squalo sembra aver abboccato. Quint resiste con la lenza d'acciaio mentre lo squalo d\u00e0 prova di tutta la sua forza, e rimane sorpreso, constatando che l'animale sembra essere dotato anche di una particolare astuzia, poich\u00e9 si \u00e8 posizionato sotto la barca, dando cos\u00ec pi\u00f9 difficolt\u00e0 nel tirare la lenza. Mentre Quint e Hooper cercano di tirare su il cavo d'acciaio questo si rompe. Nonostante gli sforzi di Quint e degli altri, lo squalo \u00e8 ancora libero. \nMentre Brody ha il compito di disporre una linea di pastura, Quint aspetta un'opportunit\u00e0 per agganciare di nuovo lo squalo. Senza preavviso, questi appare dietro la barca. Quint, stimando la sua lunghezza a otto metri e il peso a tre tonnellate, lo arpiona con una lenza collegata ad un barile di galleggiamento per stancarlo e rendergli pi\u00f9 difficile l'immersione, ma lo squalo tira sott'acqua il barile e scompare.\nAl calar della notte, gli uomini si ritirano sotto coperta e Quint e Hooper si scambiano storie da ubriachi sulle loro cicatrici; Quint sorprende Hooper e Brody quando rivela di essere un superstite del naufragio della nave da guerra USS \"Indianapolis\" durante la guerra nel Pacifico nel 1945. Improvvisamente lo squalo riappare, danneggiando lo scafo con potenti colpi del muso e disabilitando l'alimentazione elettrica della barca prima di sparire nuovamente. Gli uomini lavorano tutta la notte, riparando il motore. Al mattino, Brody tenta di chiamare la Guardia Costiera, ma Quint, che non vuole interferenze esterne nel suo \u201clavoro\u201d, distrugge la radio, scatenando l'ira di Martin. Dopo un lungo inseguimento, Quint arpiona lo squalo con un altro barile di galleggiamento. Gli uomini lo legano alle gallocce di poppa, ma lo squalo trascina con tutta la sua forza il battello all'indietro, causando l'allagamento della sala motore; alla fine le gallocce si schiodano via e lo squalo non \u00e8 pi\u00f9 legato alla barca. Quint lo arpiona con un terzo barile, in modo da stancarlo ulteriormente, ma l\u2019enorme squalo riesce ancora a sparire sotto la superficie dell\u2019acqua. \nDopo l'ennesimo attacco, Quint si dirige verso il punto dove l\u2019acqua \u00e8 pi\u00f9 bassa per attirare lo squalo in acque meno profonde e farlo spiaggiare, ma sovraccarica il motore gi\u00e0 danneggiato e si guasta definitivamente.\nQuint, con la barca in panne e senza idee, finalmente si arrende e chiede consiglio proprio ad Hooper. Il trio tenta un approccio disperato: Hooper prende l'attrezzatura per immersioni ed entra in acqua all'interno di una gabbia a prova di squalo, con l'intenzione di uccidere l'animale con una fiocina ipodermica piena di stricnina per avvelenarlo. Tuttavia lo squalo colpisce alle spalle Hooper, facendogli perdere la fiocina. Mentre lo squalo si dimena tra i resti aggrovigliati della gabbia, Hooper riesce a scappare nascondendosi fra le rocce del fondale. Lo squalo si libera mentre Quint e Brody sollevano e scoprono la gabbia distrutta. Un momento dopo, lo squalo salta sulla barca, schiacciando lo specchio di poppa. Quint scivola lungo il ponte, finisce nelle fauci dell'animale e viene mangiato vivo sotto gli occhi inorriditi di Brody. Quando lo squalo attacca Brody nella cabina mezza allagata, l'uomo lo colpisce con una bombola subacquea sul muso, lanciandogliela poi in bocca. Martin esce dalla cabina, prende il fucile M1 Garand di Quint e si arrampica sull'albero della barca che affonda, in modo da stare fuori dall'acqua il pi\u00f9 possibile. Lo squalo riemerge e Brody lo colpisce alla testa con un arpione, ma l'animale glielo sottrae. Alla fine l'uomo, con un ultimo e disperato tentativo, spara alla bombola incastrata nella bocca dell'animale, uccidendolo con l'esplosione risultante fra le urla di gioia di Brody. Subito dopo, Hooper riemerge, e i due tornano a nuoto verso la spiaggia, aggrappandosi ai due barili rimasti.\nProduzione.\nSviluppo.\nRichard D. Zanuck e David Brown, produttori della Universal, sentirono parlare del libro di Benchley in posti diversi ma nello stesso periodo di tempo. Brown ne venne a conoscenza in un dipartimento di \"Cosmopolitan\", rivista di cui era editrice sua moglie Helen Gurley Brown. Su un foglio di carta era descritta la trama dell'opera e come commento finale vi era scritto \"potrebbe essere un buon film\". Entrambi i produttori lessero il libro in una nottata e il mattino dopo furono d'accordo che era \"la cosa pi\u00f9 eccitante che avessero mai letto\" e, bench\u00e9 non fossero sicuri di come l'avrebbero fatto, decisero di produrre il film. Brown disse che se avessero letto il libro due volte non avrebbero mai realizzato il film a causa delle difficolt\u00e0 dovute a certe scene. Acquistarono i diritti dell'opera nel 1973 per circa 175.000 dollari.\nZanuck e Brown inizialmente pensavano di assumere John Sturges come regista prima di considerare Dick Richards. Nonostante questa loro volont\u00e0, allontanarono Richards dal progetto a causa del suo chiamare lo squalo come \"la balena\". Zanuck e Brown scelsero allora Spielberg nel 1973 prima che egli rilasciasse il suo primo film, \"The Sugarland Express\" (che era una loro produzione). Spielberg volle tenere la trama base del romanzo rimuovendo per\u00f2 alcune sottotrame. Zanuck, Brown e Spielberg eliminarono l'adulterio di Ellen Brody, commesso con Matt Hooper (cos\u00ec da non compromettere il rapporto tra gli uomini a bordo dell\"Orca\") e le implicazioni mafiose del sindaco di Amity.\nQuando acquistarono i diritti del romanzo, i produttori vollero la garanzia che l'autore avrebbe scritto una prima bozza della sceneggiatura; Benchley scrisse tre bozze prima di uscire dal progetto (sarebbe poi apparso in un cameo nel film come fotoreporter). Lo scrittore Howard Sackler, premio Tony e premio Pulitzer per \"The Great White Hope\", era a Los Angeles quando i produttori e Spielberg iniziarono a cercare un nuovo scrittore, insoddisfatti delle stesure di Benchley. Sackler accett\u00f2 di riscrivere la sceneggiatura. Spielberg invi\u00f2 lo scritto a Carl Gottlieb (che appare nel film nel ruolo di Meadows, il giornalista politico) chiedendogli una consulenza; Gottlieb riscrisse molte scene accentuando la componente \"suspense\" e \"thriller\" mentre John Milius contribu\u00ec curando i dialoghi. A Spielberg venne richiesto di preparare una sua bozza, bench\u00e9 non sia chiaro se gli altri sceneggiatori ci lavorarono sopra. La scelta degli sceneggiatori di inserire il monologo di Quint riguardante la vicenda dell\"USS Indianapolis\" ha causato subito controversie tra le quali una per il merito della stesura del dialogo. Con tatto, Spielberg disse che il tutto nacque da una collaborazione tra John Milius, Howard Sackler e l'attore Robert Shaw. Gottlieb diede maggiore credito a Robert Shaw, minimizzando il contributo di Milius.\nIl cast.\nSpielberg offr\u00ec il ruolo di Brody a Robert Duvall ma l'attore era interessato solo a interpretare Quint. Stando a quel che dice Spielberg, Charlton Heston espresse il desiderio di interpretare il ruolo ma Spielberg pens\u00f2 che Heston possedesse una cos\u00ec grande personalit\u00e0 che avrebbe messo in secondo piano lo squalo, la vera \"star\" del film. Roy Scheider inizi\u00f2 ad interessarsi al progetto dopo aver sentito uno sceneggiatore e Spielberg parlare ad un party a proposito di uno squalo che saltava su una barca; Spielberg non era inizialmente propenso ad assumere Scheider in quanto temeva che portasse sullo schermo un personaggio simile a quello da lui interpretato in \"Il braccio violento della legge\".\nIl ruolo di Quint venne originariamente offerto agli attori Lee Marvin e Sterling Hayden, ma entrambi rifiutarono. I produttori Zanuck e Brown avevano da poco finito di lavorare con Robert Shaw in \"La stangata\" e lo suggerirono a Spielberg come possibile Quint. Tuttavia, Shaw non amava particolarmente il libro di Benchley, ma accett\u00f2 la parte su consiglio della moglie, l'attrice Mary Ure, e della sua segretaria. Shaw bas\u00f2 la sua interpretazione sulla personalit\u00e0 di Craig Kingsbury, un pescatore locale che nel film impersonava Ben Gardner. Lo stesso Steven Spielberg approv\u00f2 la scelta artistica di Shaw.\nPer il ruolo di Hooper, Spielberg aveva inizialmente pensato a Jon Voight. Richard Dreyfuss inizialmente rifiut\u00f2 il ruolo di Matt Hooper, ma dopo aver visto la proiezione di un film che aveva appena finito di girare, \"Soldi ad ogni costo\", disse che la sua interpretazione era pessima e richiam\u00f2 immediatamente Spielberg accettandone il ruolo (avendo paura che nessuno l'avrebbe pi\u00f9 chiamato dopo che \"Soldi ad ogni costo\" fosse stato distribuito). A causa delle differenze fra romanzo e sceneggiatura, Spielberg chiese a Dreyfuss di non leggere il libro prima di accettare il ruolo. La prima persona ingaggiata per il cast fu Lorraine Gary, la moglie dell'allora capo dello studio, Sid Sheinberg.\nLo squalo.\nTre squali meccanici vennero costruiti per la produzione: un modello intero per le riprese subacquee e quelle in cui l'animale si muoveva a fior d'acqua e due apposta per girare a destra o sinistra, con un lato completamente cavo in modo da far alloggiare al suo interno i meccanismi idraulici. Venne anche utilizzata una pinna dorsale da far scorrere a pelo d'acqua. La loro costruzione venne supervisionata dal \"designer\" di produzione Joe Alves e dall'artista degli effetti speciali Bob Mattey. I continui malfunzionamenti degli squali meccanici ritardarono di diversi mesi la fine delle riprese, fecero lievitare il budget e misero a repentaglio la conclusione del film. Emblematico il giorno del collaudo, in cui lo squalo naufrag\u00f2 sul fondale a causa degli impianti idraulici corrosi dall'acqua salata. Fu necessario l'intervento di alcuni sommozzatori per riportarlo in superficie. Non potendo pi\u00f9 fare affidamento sugli squali meccanici, per procedere con le riprese si ricorse ad alcuni stratagemmi. Un esempio \u00e8 l'utilizzo dei barili il cui riaffiorare dalle acque indicava l'avvicinarsi dello squalo. Nonostante ci\u00f2, anzich\u00e9 nuocere al film, questa e altre soluzioni forzate hanno incrementato il livello di \"suspense\" delle scene, fornendo un tono \"alla Hitchcock\". I tre squali meccanici vennero complessivamente chiamati \"Bruce\" dalla produzione, dal nome dell'avvocato di Spielberg, Bruce Raimer, e Spielberg ne chiam\u00f2 uno \"Il grande bastardo bianco\".\nUn quarto modello di squalo venne costruito mesi dopo i primi tre. Quest'ultimo venne poi posizionato all'ingresso del parco divertimenti Universal Studios fino alla sua rimozione avvenuta nel 1990. Questo modello venne poi ritrovato in una discarica nel giugno 2010 e la sua autenticit\u00e0 \u00e8 stata confermata da Alves e Arbogast.\nLe riprese.\nLe riprese principali del film ebbero inizio nel maggio del 1974.\nLa localit\u00e0 di ripresa fu l'isola di Martha's Vineyard in Massachusetts, scelta perch\u00e9 l'oceano ha un fondo sabbioso a soli 9 metri di profondit\u00e0 fino a 19\u00a0km al largo della costa. Questo consentiva sia un'agevole manovra degli squali meccanici sia la scomparsa nelle inquadrature della terraferma, in modo da alimentare la sensazione di isolamento dei protagonisti. Il costo delle riprese super\u00f2 notevolmente il budget prestabilito. David Brown disse che \"il budget era stato di 4 milioni di dollari e le riprese lo fecero aumentare a 9 milioni\". Le riprese in mare ebbero ulteriori problemi: barche indesiderate s'inserivano all'interno delle riprese, le macchine da presa erano fradicie e infine l\"Orca\" inizi\u00f2 ad affondare con gli attori a bordo. Scontenti, gli operatori diedero al film il nomignolo \"Difetti\" (\"Flaws\" in inglese, gioco di parole con il titolo originale, \"Jaws\").\nLa scena nella quale Hooper trova la testa mozzata di un pescatore all'interno dello scafo di un relitto venne aggiunta dopo una prima visione del film. Dopo aver visto la reazione a questa proiezione, Spielberg disse che voleva \"un po' pi\u00f9 urla\", e, autofinanziandosi, spese tremila dollari per girare la scena dopo il rifiuto di finanziamento da parte degli Universal Studios. La testa del pescatore venne ricreata in lattice con uno stampo di quella dell'attore Craig Kingsbury cos\u00ec da farne una copia esatta. Le riprese subacquee vennero girate nella piscina della responsabile del montaggio, Verna Fields.\nRiprese con squali veri vennero girate da Ron e Valerie Taylor nei mari dell'Australia, con un attore nano immerso in una piccola gabbia per squali creando l'illusione che lo squalo fosse enorme. Originariamente, la sceneggiatura prevedeva che lo squalo uccidesse Hooper all'interno della gabbia, ma durante le riprese, uno degli squali rimase intrappolato tra le sbarre della gabbia e inizi\u00f2 ad agitarsi, distruggendola. La produzione consider\u00f2 le riprese dell'incidente visivamente interessanti e decise quindi d'inserirle nel film. Al momento delle riprese, la gabbia era per\u00f2 vuota e quindi la sceneggiatura venne cambiata permettendo ad Hooper di sopravvivere.\nBench\u00e9 la durata delle riprese fosse stata stimata in 55 giorni, esse terminarono nel settembre 1974 a ben 159 giorni dall'inizio delle stesse. Spielberg, parlando di questo enorme ritardo, disse: \"Pensavo che la mia carriera nel mondo del cinema fosse finita. Sentivo voci [...] dicevano che non avrei mai pi\u00f9 lavorato in quanto nessuno aveva mai sforato i tempi di ripresa di 100 giorni.\" Spielberg non era presente all'ultima ripresa, quella dell'esplosione dello squalo. Credeva infatti che l'intero \"cast\" avesse pianificato di gettarlo in acqua a riprese ultimate. Da allora \u00e8 tradizione che Spielberg sia assente alle ultime riprese dei suoi film.\nMusica.\nJohn Williams \u00e8 il compositore della colonna sonora del film vincitrice del Premio Oscar e posizionata al sesto posto nella classifica AFI's 100 Years of Film Scores. Il tema principale, un semplice motivo composto dall'alternanza di due note, mi e fa, \u00e8 diventato un classico della \"suspense\", sinonimo di pericolo imminente. Il tema della colonna sonora fu eseguito mediante una tuba da Tommy Johnson. Quando Johnson chiese perch\u00e9 la melodia, scritta in un registro alto per la tuba, fosse eseguita da questo strumento e non dal pi\u00f9 appropriato corno francese, Williams rispose che voleva suonasse \"un po' pi\u00f9 minacciosa\". Quando il pezzo venne eseguito la prima volta per Spielberg, egli disse di aver riso in faccia a John Williams pensando che fosse uno scherzo. Spielberg pi\u00f9 tardi disse che senza la colonna sonora di John Williams il film non avrebbe avuto nemmeno la met\u00e0 del successo che aveva ottenuto, e Williams grazie a questa colonna sonora fece fare un salto alla sua carriera.. Williams aveva precedentemente composto la colonna sonora del film di debutto di Spielberg, \"Sugarland Express\", e ha collaborato con lui nella maggior parte dei suoi film.\nArpaCampanaClavicembaloCorno ingleseIncudineFlautoPianoforteTrombaTubaViolinoVioloncelloXilofono\nLa composizione contiene richiami da \"La sagra della primavera\" di Igor' Stravinskij, in particolar modo l'inizio dell\"'Adorazione della Terra\". Altro brano che pu\u00f2 aver influito \u00e8 la colonna sonora composta da Ed Plumb per il film della Walt Disney \"Bambi\", nel quale usa un basso, ripetitivo motivo musicale per suggerire l'imminente pericolo, fuori dallo schermo, dell'uomo. La musica pu\u00f2 essere pure comparata al tema scritto da Bernard Herrmann per il film di Alfred Hitchcock \"Psycho\", nel quale la musica segnala la presenza di un pericolo che non si vede, nel caso di Williams rappresentato dallo squalo.\nCi sono varie interpretazioni sul significato e l'efficacia del tema. Qualcuno pensa che l'alternanza delle due note esprima il battito cardiaco dell'animale, all'inizio lento e controllato durante la caccia crescendo velocemente e freneticamente, creando cos\u00ec il \"climax\" fino al momento il cui lo squalo sta per attaccare la preda. Una seconda interpretazione collega l'alternarsi delle due note al movimento della coda dello squalo durante l'attacco. Un critico pensa che il punto di forza del tema sia la capacit\u00e0 di creare un \"forte silenzio\", improvvisamente interrotto dal \"climax\" creato dal tema stesso. Inoltre, lo spettatore \u00e8 condizionato ad associare il tema allo squalo, essendo eseguito solamente quando il vero squalo appare. Questo tema \u00e8 riconosciuto come uno dei migliori di tutti i tempi.\nColonna sonora.\nLa colonna sonora originale di \"Lo squalo\" venne pubblicata dall'MCA nel 1975, mentre in versione CD nel 1992, includendo circa mezz'ora di musica che John Williams ha riedito per l'album. Nel 2000 vennero distribuite due versioni della colonna sonora: una nuova registrazione dell'intera colonna sonora del film eseguita dalla Royal Scottish National Orchestra diretta da Joel McNeely; l'altra venne distribuita dalla Decca/Universal in concomitanza con il rilascio del DVD per il venticinquesimo anniversario del film. Questa versione, che contiene tutti i 51 minuti della versione originale, \u00e8 quella preferita dai \"fan\". L'altra versione \u00e8 stata criticata per aver cambiato strumentazione e tempo rispetto a quella originale, bench\u00e9 sia comunque apprezzata per la qualit\u00e0 del suono.\nDistribuzione.\nDivieti.\nDiverse nazioni hanno imposto dei divieti ad un pubblico minore:\nEdizione italiana.\nIl doppiaggio italiano originale del 1975 venne eseguito dalla C.D. e diretto da Renato Izzo. Il film venne ridoppiato nel 2004 per l'edizione DVD. Il ridoppiaggio venne eseguito dalla Dubbing Brothers Int. Italia e diretto da Teo Bellia. Nel 2012, in occasione dell'edizione in Blu-ray Disc, il doppiaggio originale \u00e8 stato ripristinato, venendo inserito nel BD insieme al ridoppiaggio (il primo in DTS 2.0, il secondo in DTS 5.1). Nella coeva edizione DVD e nella trasmissione TV, invece, viene utilizzato solo il ridoppiaggio.\nAccoglienza.\nBotteghino.\n\"Lo squalo\" fu il primo film che deve il suo successo ad una \"massiccia distribuzione\" nelle sale. Per questo \u00e8 considerato come punto di riferimento in tema di distribuzione e marketing. Prima di esso i film venivano inizialmente proiettati in un numero limitato di sale, principalmente nelle grandi citt\u00e0, permettendo cos\u00ec di avere una serie di \"premi\u00e8re\". Con l'aumentare del successo, grazie anche al passaparola, i distributori avrebbero esteso le proiezioni ad altre sale. Qualche film avrebbe poi avuto una distribuzione a larga scala, come nel caso di \"Il padrino\", sempre partendo da poche sale nei primi giorni di apertura.\n\"Lo squalo\" utilizz\u00f2 anche una strategia di marketing poco seguita ai tempi in cui usc\u00ec, la pubblicit\u00e0 a livello nazionale specialmente a livello televisivo (un mese prima la Columbia us\u00f2 la stessa strategia di marketing con il \"thriller\" di Charles Bronson, \"Dieci secondi per fuggire\", ottenendo per\u00f2 un successo mediocre). Lo spezzone pubblicitario conteneva venticinque-trenta secondi di filmato ogni sera e veniva trasmesso nelle prime serate dei \"network\" televisivi tra il 18 e il 20 giugno 1975. Il direttore esecutivo dell'Universal, Sidney Sheinberg, scelse questa strategia per scopi economici, in quanto pens\u00f2 che avrebbe potuto ammortizzare i costi pubblicitari in poco tempo, cosa che, come si sa, accadde. Questo azzardo di Sheinberg fece diventare \"Lo squalo\" un successo al \"box office\" facendo proclamare il film padre dei \"blockbuster\" estivi.\nDopo il successo del film giornalisti e critici hanno preso \"Lo squalo\" come modello da seguire per la distribuzione dei film. Peter Biskind scrisse: \"Il film sminuisce l'importanza delle recensioni scritte, cosa impossibile per un piccolo prodotto, trovando il suo pubblico solamente grazie alla buona qualit\u00e0. [...] In questo senso, Spielberg \u00e8 stato il cavallo di Troia che ha fatto s\u00ec che gli \"studios\" riassettassero il loro potere.\" Anche l'autore Thomas Schatz scrisse a proposito dell'impatto del film:\n A seguito del successo del film gli \"studios\" hanno iniziato a distribuire e pubblicizzare i film su scala nazionale. Inoltre sempre il successo dello \"Squalo\" fece in modo che anche l'estate divenisse un periodo ottimo per la distribuzione di una pellicola.\nQuando \"Lo Squalo\" usc\u00ec in America, il 20 giugno 1975, venne distribuito in un numero limitato di sale, 464. Successivamente, il 25 luglio, le sale aumentarono fino a 675. Durante il primo fine settimana il film incass\u00f2 pi\u00f9 di 7 milioni di dollari e rimase primo in classifica per le successive cinque settimane. Ben presto \"Lo Squalo\" super\u00f2 gli 89 milioni di dollari realizzati dall'allora campione del \"box-office\" americano, \"L'esorcista\", divenendo il primo film ad incassare 100 milioni di dollari al botteghino. Il dipartimento di marketing della Universal pubblic\u00f2 degli annunci in cui si vedeva lo squalo ingoiare i titoli che detenevano i precedenti record di incasso. \"La stangata\" (1973), \"L'esorcista\" (1973) e \"Il padrino\" (1972) finirono nelle sue fauci. \"Lo Squalo\" divenne il film di maggior successo di tutti i tempi, con un incasso in patria di 260.000.000 di dollari.\nAl termine della sua vita distributiva in sala, \"Lo Squalo\" aveva incassato pi\u00f9 di 470 milioni di dollari in tutto il mondo (circa 1,9 miliardi di dollari del 2010) e detenne il record di maggior incasso della storia del cinema prima del debutto di \"Guerre stellari\" due anni dopo. Attualmente occupa il 150\u00ba posto nella classifica dei miglior incassi della storia del cinema. \"Lo squalo\" e \"Guerre stellari\" sono considerati dei punti di riferimento per il modo di fare film negli Stati Uniti d'America alla conclusione del periodo della Nuova Hollywood.\nIl Italia si \u00e8 classificato al secondo posto tra i primi 100 film di maggior incasso della stagione cinematografica nazionale 1975-1976.\nCritica.\n\"Lo squalo\" ha ricevuto recensioni per lo pi\u00f9 positive al momento del rilascio. Rotten Tomatoes riporta che il 98% delle 95 recensioni \u00e8 positivo, con un voto medio di 9,00/10. Il consenso critico del sito recita: \"Una narrazione avvincente e ben congegnata e un giudizioso senso di terrore assicurano che \"Lo squalo\" di Steven Spielberg sia rimasto un punto di riferimento nell'arte di offrire brividi di successo moderno.\" Metacritic riporta che il film ha un punteggio medio ponderato di 87 su 100 sulla base di 21 recensioni, indicando \"acclamazione universale\".\nNella sua recensione originale Roger Ebert defin\u00ec il film come \"Un film d'azione sensazionalmente efficace, uno spaventoso thriller dove tutto funziona bene perch\u00e9 \u00e8 popolato da personaggi che sono ben sviluppati in esseri umani\". A.D. Murphy, del \"Variety\" lod\u00f2 l'abilita registica di Spielberg e defin\u00ec l'interpretazione di Robert Shaw \"assolutamente magnifica\". Pauline Kael lo chiam\u00f2 \"il pi\u00f9 allegro e perverso film di paura mai prodotto... con pi\u00f9 scorza di un vecchio film di Woody Allen, molto pi\u00f9 elettrizzante, ed \u00e8 divertente in uno stile alla Woody Allen\". Frank Rich del \"The New York Times\" scrisse \"Spielberg \u00e8 dotato di un talento che \u00e8 totalmente assente in molti cineasti dei giorni nostri: questo uomo sa come raccontare una storia sullo schermo. [...] e questo si vede quando il regista ci regala alcune spaventose sequenze con protagonista lo squalo senza neppure vederlo\". Scrivendo per la rivista \"New York\", Judith Crist ha descritto il film come \"un esilarante intrattenimento d'avventura di prim'ordine\" e si \u00e8 complimentato con la sua recitazione e \"straordinari risultati tecnici\".\nAl film non mancarono critiche negative. Vincent Canby, del \"The New York Times\", disse \"\u00c8 una scelta di come questo film opera quella di farci provare appena simpatia per le vittime dello squalo...nei migliori film, i personaggi si rivelano come membri attivi delle azioni. In film come \"Lo Squalo\" invece sono semplicemente funzione dell'azione. I personaggi sono come toppe che si muovono e forniscono informazioni quando \u00e8 necessario\" ma fece anche notare \"\u00c8 l'ordine di non senso che pu\u00f2 essere un bel divertimento\". Il critico del \"Los Angeles Times\" Charles Champlin attacc\u00f2 duramente il film ed il fatto che fosse passato senza tagli di alcun genere, sostenendo che \"\"Lo Squalo\" \u00e8 troppo violento per i bambini e rivolterebbe lo stomaco anche a persone pi\u00f9 grandi\" Disse anche: \"\u00c8 un piccolo lavoro che deve tutto alla grandezza del suo impatto\". La critica pi\u00f9 diffusa \u00e8 quella riguardante la funzione dello squalo meccanico, bench\u00e9 esso si veda solamente nei momenti finali del film.\nNel 2010 sono state avanzate delle critiche da parte dei conservazionisti. Essi criticano il film a causa dell'\"effetto squalo\" che avrebbe ispirato \"legioni di pescatori che issano a bordo delle barche e uccidono migliaia di squali solo per cacciarne la pinna\" non preoccupandosi del rischio di estinzione della specie.\nRiconoscimenti.\nClassifiche.\n\"Lo Squalo\" vinse tre Premi Oscar per Miglior Montaggio, Miglior Colonna Sonora e Miglior Suono. \u00c8 stato anche nominato come Miglior Film, perdendo in favore di \"Qualcuno vol\u00f2 sul nido del cuculo\", mentre Spielberg non \u00e8 stato nominato come Miglior Regista. Oltre a ci\u00f2 il film si \u00e8 inserito in numerose classifiche di rilevanza mondiale:\nIspirazione e influenza.\n\"Lo squalo\" richiama molte opere artistiche e letterarie, la pi\u00f9 nota delle quali \u00e8 \"Moby Dick\" di Herman Melville. Il personaggio di Quint ricorda il Capitano Achab, l'ossessionato capitano del \"Pequod\" che dedica tutta la sua vita alla caccia della balena bianca. Il monologo di Quint mostra la sua voglia di vendetta verso gli squali, e anche la sua barca, l\"Orca\", \u00e8 chiamata come il nemico naturale degli squali. Nel libro e nella sceneggiatura originale, invece di essere ucciso dallo squalo, Quint muore dopo essere stato trascinato sul fondo dell'oceano da un arpione attaccato alla sua gamba in maniera molto simile alla morte di Achab nel libro di Melville. Un riferimento evidente di queste somiglianze lo si pu\u00f2 trovare nella sceneggiatura originale dove Quint \u00e8 introdotto mostrandolo mentre guarda un adattamento cinematografico di \"Moby Dick\". In ogni caso le scene da \"Moby Dick\" potrebbero non essere state date in licenza da Gregory Peck, l'unico ad averne i diritti. La scena finale del film, nella quale gli uomini inseguono lo squalo e tentano di arpionarlo con dei barili galleggianti, avviene come l'inseguimento di Moby Dick nel libro.\nLa prima mezz'ora del film, dove Brody fallisce nel tentativo di convincere la cittadinanza della presenza di un grande squalo bianco al largo delle spiagge, assomiglia ad una composizione di Henrik Ibsen del 1882, \"Un nemico del popolo\". In quest'opera, un ordinario cittadino tenta di fermare una piccola citt\u00e0 costiera nel vedere un nuovo insieme di bagni sanitari. Egli ha scoperto che i bagni sono contaminati, ma si dovr\u00e0 scontrare con la rabbia e reazioni della gente prima di giungere alle sue conclusioni.\nQualcuno ha anche notato l'influenza di due film horror fantascientifici degli anni cinquanta, \"Il mostro della laguna nera\" e \"Il mostro che sfid\u00f2 il mondo\". Ci sono anche riferimenti visivi che richiamano altri film come il cos\u00ec chiamato Vertigo shot della reazione di Brody all'attacco di squalo, mentre lui \u00e8 in spiaggia. Questo tipo di ripresa utilizza la tecnica del \"dollying\" muovendo in avanti la macchina da presa mentre nello stesso momento si fa uno zoom all'indietro, creando un effetto visivo reso celebre da Alfred Hitchcock nel suo film del 1958 \"La donna che visse due volte\" (titolo originale Vertigo, come l'effetto visivo).\n\"Lo squalo\" fece rendere chiaro quanto un film potesse trarre beneficio da una vasta uscita preceduta da pubblicit\u00e0 massiccia, al contrario di rilasci progressivi dannosi a causa di un'entrata lenta nel nuovo mercato e la diffusione del nome dopo un lungo periodo di tempo. Invece di pubblicizzare il film con un passaparola, Hollywood lanci\u00f2 un'efficace campagna promozionale televisiva dal valore di circa 700.000 dollari. Un vasto lancio nazionale diventer\u00e0 lo standard per tutti i kolossal dalla fine degli anni settanta.\nIl film provoc\u00f2 cos\u00ec tanta paura che le spiagge ebbero un numeroso calo di presenze nel 1975 a causa del profondo impatto del film. Bench\u00e9 sia un classico del cinema d'azione (la sequenza iniziale \u00e8 stata votata come la miglior scena di paura di sempre dall'Halloween TV special dell'emittente americana Bravo), il film \u00e8 da molti considerato responsabile di aver esagerato la reale pericolosit\u00e0 degli squali. Benchley dichiar\u00f2 che non avrebbe mai scritto il libro se avesse saputo che gli squali sono assai meno pericolosi di come si crede, e che \u00e8 davvero molto raro essere attaccati o addirittura uccisi da uno squalo. Le relativamente rare vittime umane degli squali sarebbero in realt\u00e0 degli \"errori\", morte per dissanguamento o annegamento dopo essere state morse per sbaglio e di certo non divorate o straziate. Gli squali carnivori, in realt\u00e0, si nutrono di pesci di piccole o medie dimensioni, esattamente come i pi\u00f9 \"simpatici\" delfini. Scriver\u00e0 successivamente \"Shark Trouble\" (problema dello squalo), un libro non di narrativa a proposito del comportamento degli squali e \"Shark Life\" (vita dello squalo), sempre un libro non romanzato che descrive le sue immersioni con gli squali. Un gruppo di protezione si lament\u00f2 del fatto che il film rende difficoltoso il far capire al pubblico che gli squali dovrebbero essere protetti anzich\u00e9 cacciati. \"Lo squalo\" diede la forma a molti futuri film horror, tanto che la scenggiatura del film horror fantascientifico del 1979 di Ridley Scott \"Alien\" venne soprannominata dagli esecutori: \"Jaws in space.\" (che si pu\u00f2 tradurre come \"Lo squalo nello spazio\"). Il film ha anche ispirato il nome della societ\u00e0 di produzione di Bryan Singer, \"Bad Hat Harry\", in quanto suo film preferito.\n\"Lo squalo\" \u00e8 citato e preso in giro in molti altri film, come nella sequenza d'apertura di \"\", diretto dallo stesso Spielberg. Altri riferimenti si possono trovare in \"Meatballs\" (1979), \"L'aereo pi\u00f9 pazzo del mondo\" (1980), \"Palla da golf\" (1980), \"E.T. l'extra-terrestre\" (1982), \"Scuola di Polizia 5 - Destinazione Miami\" (1988), \"Ritorno al futuro Parte II\" (1989), \"Clerks - Commessi\" (1994), \"Generazione X\" (1995), \"In cerca di Amy\" (1997), \"Dawson's Creek\" (1998), \"Alla ricerca di Nemo\" (2003), \"Shark Tale\" (2004), \"Il ritorno della scatenata dozzina\" (2005), \"Vi presento i nostri\" (2010) assieme ad una mezza dozzina di riferimenti in varie scene dei Muppet.\nLo show televisivo Saturday Night Live propose numerosi sketch ambientati in una \"landshark\" (landa dello squalo), utilizzando musiche ed effetti sonori del film.\n\"Jaws\" \u00e8 stato trasposto in due videogiochi (\"Jaws\" e \"Jaws Unleashed\"), un'attrazione nel parco a tema Universal Studios Florida, e due musical: \"JAWS The Musical!\", premiato nell'estate 2004 al Minnesota Fringe Festival; e \"Giant Killer Shark: The Musical\", premiato nell'estate 2006 al Toronto Fringe Festival. \u00c8 stato inoltre creato un gioco da tavolo, edito da Ravensburger.\nLa saga.\n\"Lo squalo\" ebbe tre seguiti che non riuscirono ad avere il successo che ebbe l'originale. Nessuno di questi film \u00e8 stato diretto da Spielberg, che declin\u00f2 l'offerta di girare un seguito del film per dedicarsi ad \"Incontri ravvicinati del terzo tipo\" con Richard Dreyfuss.\nImitazioni.\nOltre ai tre seguiti, non si contano i film che imitano la storia del capostipite.\nAlcuni di questi sono stati realizzati in Italia tra cui il pi\u00f9 celebre \u00e8 \"L'ultimo squalo\" (1981), remake dell'originale, diretto da Enzo G. Castellari e interpretato da James Franciscus, Joshua Sinclair e Vic Morrow, quest'ultimo nel ruolo del cacciatore di squali Ron Hamer che ricorda molto il personaggio di Quint in quanto ad aspetto e modi di fare. Il film ebbe molto successo sia in Italia e soprattutto negli Stati Uniti dove venne distribuito con il titolo \"The Great White\". Nel primo mese di programmazione negli Stati Uniti, il film di Castellari incass\u00f2 18 milioni di dollari, attirando cos\u00ec le ire della Universal, che stava preparando il terzo capitolo della saga, la quale intent\u00f2 una causa per plagio contro la pellicola italiana, vincendola e ottenendo il suo ritiro dalle sale cinematografiche statunitensi.\nCastellari aveva diretto un epigono dello \"Squalo\" anche precedentemente a \"L'ultimo squalo\": \"Il cacciatore di squali\", interpretato da Franco Nero e Werner Pochath, uscito nel 1979.\nAltre due imitazioni italiane del film di Spielberg furono \"Tentacoli\" (in cui per\u00f2 il mostro marino non \u00e8 uno squalo bens\u00ec una piovra) di Ovidio G. Assonitis uscito nel 1977 e interpretato da tre grandi nomi del cinema hollywoodiano: John Huston, Henry Fonda (che sostitu\u00ec all'ultimo momento John Wayne poich\u00e9 malato) e Shelley Winters, e \"Shark - Rosso nell'oceano\" di Lamberto Bava uscito nel 1984 e interpretato da John Garko, William Berger e Iris Peynado. Entrambi i film riscossero un buon successo sia in Italia che negli Stati Uniti.\nNel 1977 usc\u00ec il film \"L'orca assassina\" (\"Orca: The Killer Whale\" in originale) con protagonista Richard Harris. La pellicola fu inizialmente criticata e malvista dalla maggior parte della critica e del pubblico proprio per la sua somiglianza con \"Lo Squalo\", anche se l'animale assassino \u00e8 appunto un'orca, sebbene Harris rinnegasse in ogni modo i punti di contatto con il film precedente."}
{"id": "44871", "revid": "1318658", "url": "https://it.wikipedia.org/wiki?curid=44871", "title": "Gea (fumetto)", "text": "Gea \u00e8 una serie a fumetti creata da Luca Enoch, pubblicata dalla Sergio Bonelli Editore dal 1999 al 2007.\n\u00c8 la prima serie Bonelli completamente realizzata nei disegni e nella sceneggiatura da un unico autore (la seconda \u00e8 \"Lilith\", realizzata dallo stesso autore), che ha previsto anche di dare una conclusione definita alla propria storia (secondo la filosofia narrativa dei manga), avvenuta con il numero 18. Ciascuna storia \u00e8 comprensibile a s\u00e9 stante, ma la trama \u00e8 una struttura narrativa unitaria che si sviluppa di albo in albo.\nIl personaggio.\nGea \u00e8 una ragazza adolescente che rimasta orfana vive in un \"loft\" da sola (se si esclude la compagnia sfuggente di tre folletti), frequenta la scuola pubblica, suona il basso in una banda di coetanei, pratica il \"kend\u014d\" e la scherma e soprattutto difende l'equilibrio del pianeta Terra (del suo universo e di tutti quelli che lo compenetrano) respingendo le creature di altre dimensioni che pericolosamente passano la soglia tra il loro mondo e quello \"umano\".\nGea fa parte della Casta dei Baluardi, \u00e8 affetta da fotofobia e acromatopsia, come tutti quelli che condividono la sua missione, e per questo motivo non si separa mai dai suoi occhiali da sole; la sua arma \u00e8 una spada magica che nasconde nel suo basso; viene aiutata nel suo operato da un gatto nero di nome Cagliostro, sulla cui fronte compare una \"stella\" bianca in caso di eventuali intrusi dimensionali; prende ordini da un misterioso coordinatore che lei chiama lo \"zio\", che coordina l'attivit\u00e0 di tutti i Baluardi in azione.\nMolte delle caratteristiche di Gea ricordano quelle che, ai tempi dell'inquisizione erano associate alle streghe: il sesso femminile, il gatto, le scienze esoteriche, la mancanza di rispetto per le convenzioni sociali, la libert\u00e0 sessuale.\nLe creature intrusive sono quelle note della mitologia (Orchi, Ciclopi, Centauri, Satiri, divinit\u00e0 indiane ecc.).\nAmici e nemici.\nLa missione di Gea \u00e8 leggermente ambigua: in teoria deve impedire il contatto tra diversi mondi e dunque anche il possibile scambio culturale ed affettivo tra chi vive nelle diverse dimensioni, Gea per\u00f2 non interpreta alla lettera i regolamenti e accetta talvolta la presenza illegale di \"clandestini\" non pericolosi nel proprio mondo; questo \u00e8 dovuto alla sua discendenza matrilineare che in genere \u00e8 portata ad accogliere il diverso piuttosto che ad aggredirlo.\nI demoni, la razza nemica, sarebbero i grandi antagonisti di Gea. Specie aggressiva e volta all'espansione minacciano di invadere anche il mondo \"umano\" avvalendosi come testa di ponte della Diva, esponente della loro specie, che, come copertura, dirige in forma umana una casa di moda.\nLa Diva fa parte di una Triade di demoni, Lilu, Ardat-Lili (la Diva, appunto) e Lilitu, che coordinano i tentativi di intrusione e di invasione della terra da parte della loro razza.\nA loro volta i baluardi costituiscono un vero e proprio mondo, se pure in costante contatto con il pi\u00f9 vasto mondo circostante: oltre ai baluardi normali, che controllano un determinato territorio, vi sono gli eliminatori (di rango pi\u00f9 elevato ed armati di alabarda), i pesanti (bikers puzzolenti e volgari, dediti ad ogni piacere terreno ed in particolare alla birra), gli scalzi (asceti di rango elevatissimo) e presumibilmente altri ancora che non compaiono nella narrazione.\nNel corso della narrazione tuttavia diventa sempre pi\u00f9 difficile distinguere tra \"buoni\" e \"cattivi\": si scopre che anche i diavoli hanno le proprie ragioni e che il dubbio serpeggia attraverso gli stessi baluardi, che in alcuni casi sospettano di essere non gi\u00e0 i difensori della Terra e dell'equilibrio del Multiverso, bens\u00ec i guardiani dei privilegi di una casta di viaggiatori dimensionali che teme di perdere il potere. Tale dubbio non verr\u00e0 sciolto nemmeno alla fine, ma resta aleggiante su tutta la narrazione: alcuni dei personaggi inizialmente positivi cambiano nel corso del tempo e iniziano a commettere vere e proprie atrocit\u00e0 giustificandole con le necessit\u00e0 di guerra, mentre altri personaggi che hanno lavorato per l'invasione iniziano ad opporsi allo sterminio sistematico del nemico. La psicologia dei personaggi \u00e8 quindi dinamica e, in generale, approfondita e varia: accanto ad alcuni clich\u00e9, in genere ben riusciti, vi sono molti tratteggi\ndi personalit\u00e0 complesse e sfaccettate, che interagiscono tra loro in modi non prevedibili.\nLe storie di Enoch comunque presentano in forma allegorica gli attuali malesseri sociali come la xenofobia e la violenza verso gli inermi, temi che hanno contraddistinto in maniera particolare i numeri intermedi. Gli aiutanti di Gea sono a loro volta potenzialmente oggetto di discriminazione: il suo partner Leonardo \u00e8 rimasto paraplegico in seguito ad un incidente, mentre l'amico Sigfrido \u00e8 omosessuale dichiarato nonch\u00e9 \"orca\". E cos\u00ec ancora Ahmad, il \"poliziotto buono\", \u00e8 nato in un campo profughi palestinese e il \"personaggio buffo\" Frank Diderot detto Diddly nel corso della serie scopre di non essere umano, ma di far parte di una razza aliena.\nL'impegno civile nelle storie di Gea si integra con tutte le tematiche che fanno parte dell'esistenza: le problematiche della crescita, le relazioni umane, la violenza, l'amicizia, la musica, la sessualit\u00e0, ecc. Il risultato \u00e8 un efficace mix narrativo in equilibrio fra tragedia e commedia. Ricche e numerose sono le citazioni, particolarmente ricercate quelle che rimandano alla mitologia e all'esoterismo. Tutte queste componenti rendono il fumetto un prodotto assolutamente inusuale nel fumetto commerciale italiano negli ultimi anni.\nRistampa.\nIl 27 giugno 2013 la Panini Comics ha distribuito nelle fumetterie e nelle librerie \"Gea Omnibus\" n. 1, contenente i primi sei episodi del fumetto, sono poi state pubblicati i volumi 2 e 3 che hanno portato al completamento della serie.\nRomanzi.\nNel 2018 Bonelli ha pubblicato un romanzo in prosa, \"Gea\", scritto da Lucia Vaccarino che costituisce il prequel alla serie a fumetti."}
{"id": "44875", "revid": "358232", "url": "https://it.wikipedia.org/wiki?curid=44875", "title": "Comitato nazionale per la valutazione del sistema universitario", "text": "Il Comitato nazionale per la valutazione del sistema universitario, in sigla CNVSU, \u00e8 stato un organo consultivo del Ministero dell'istruzione, dell'universit\u00e0 e della ricerca. Istituito dalla legge 19 ottobre 1999, n. 370, \u00e8 stato soppresso dall'articolo 14 del d.p.R. 1 febbraio 2010, n. 76, subentrando al suo posto l'Agenzia nazionale di valutazione del sistema universitario e della ricerca.\nComposizione.\nL'organo era disciplinato dal D.M. 4 aprile 2000, n. 179, ed era costituito da componenti di comprovata qualificazione ed esperienza nel campo della valutazione, scelti in una pluralit\u00e0 di settori metodologici e disciplinari, anche in ambito non accademico.\nAttivit\u00e0.\nSi articolava in sperimentazione di ricerca e gruppi di lavoro su:"}
{"id": "44879", "revid": "339392", "url": "https://it.wikipedia.org/wiki?curid=44879", "title": "MIUR", "text": ""}
{"id": "44880", "revid": "767487", "url": "https://it.wikipedia.org/wiki?curid=44880", "title": "Xochiquetzal", "text": "Xochiquetzal, o Ichpuchtli, secondo la mitologia azteca \u00e8 il nome della dea dei fiori, della fertilit\u00e0, dei giochi, della danza e dell'agricoltura, oltre che degli artigiani, delle prostitute e delle donne incinte.\nSecondo alcuni sposa di Xochipilli, secondo altri ancora sua sorella gemella."}
{"id": "44881", "revid": "1226", "url": "https://it.wikipedia.org/wiki?curid=44881", "title": "CNVSU", "text": ""}
{"id": "44882", "revid": "466539", "url": "https://it.wikipedia.org/wiki?curid=44882", "title": "Basilio IV di Moscovia", "text": "Biografia.\nMembro della famiglia \u0160ujskij, imparentata con i Romanov, che vanta di discendere per linea diretta dalla Dinastia Rurik, durante il regno di Boris Godunov \u00e8 una costante spina al fianco per il sovrano non riconoscendone il potere. Nel 1606 organizza un complotto per eliminare il Falso Dimitri I approfittando dello scontento popolare dovuto allo stretto legame dello zar con il regno di Polonia.\nDurante il suo regno, durato solamente quattro anni, deve affrontare, oltre all'esercito polacco, anche un ulteriore presunto figlio di Ivan IV, il Falso Dmitrij II. Nell'agosto 1610 Vassilj IV viene battuto dai polacchi nella battaglia di Klu\u0161ino. Catturato, viene portato in prigionia in Polonia, dove muore due anni dopo. Una parte dei boiardi russi, sperando di recuperare parte del potere feudale perso nei confronti degli autocrati di Mosca, acclama come zar il re di Polonia Ladislao IV, il quale non eserciter\u00e0 mai concretamente la carica."}
{"id": "44883", "revid": "125754767", "url": "https://it.wikipedia.org/wiki?curid=44883", "title": "Mastaba", "text": "La m\u00e0staba \u00e8 un particolare tipo di tomba monumentale utilizzata durante le prime fasi della civilt\u00e0 egizia. Il termine, che \u00e8 stato ripreso in archeologia per riferirsi a questo tipo di costruzione funeraria che significa \"\"panca\" o \"banchetto\"\".\nNormalmente situate in necropoli, se ne ha la massima concentrazione in quella di Saqqara (necropoli di Menfi) come probabili sepolture di funzionari di stato dei periodi della prima e seconda dinastia egizia.\nAspetto.\nLe mastabe avevano l'aspetto di una piramide tronca\nEvoluzione.\nCon l'unificazione territoriale avvenuta sotto la I dinastia, si rese necessaria la scelta di una nuova capitale che i re meridionali, venuti dall'Alto Egitto, decisero di creare alla confluenza del Nilo con l'estesa area del Delta. Alla fine della II dinastia tale citt\u00e0 sar\u00e0 nota come \"Ineb Hedj\", ovvero \"il Muro Bianco\", che i Greci denomineranno Menfi. \nNecessitando, in assonanza con quanto praticato nella terra d\u2019origine, di creare un\u2019area da destinare a necropoli ai margini della citt\u00e0, venne scelta, come area della necropoli reale, Saqqara (a circa 30\u00a0km) ove, direttamente derivanti dal tumulo primordiale e dalle pietre sovrapposte a protezione delle sepolture pi\u00f9 antiche, furono ideate strutture pi\u00f9 squadrate e architettonicamente pi\u00f9 definite, complesse e monumentali: le m\u00e0stabe . Queste, di forma tronco-piramidale, al pari dei tumuli di pietre, di fatto proteggevano sepolture sotterranee ed erano, in origine, prive di locali interni.\nEsternamente le m\u00e0stabe erano caratterizzate da un'altezza media di circa 6 m, con pareti a \"rientranze e sporgenze\" in mattoni cotti al sole che ricordavano la cosiddetta facciata di palazzo, rivestite di latte di calce, a imitazione di stuoie e tende policrome in tessuto.\nNel ventennio 1936-1956, sotto la guida dell'egittologo britannico Walter Bryan Emery vennero scavate numerose m\u00e0stabe di Saqqara riscontrando che, alcune di esse, presentavano riferimenti a re della I e II dinastia di cui erano gi\u00e0 note le tombe ad Abido: questo fece supporre che le mastabe di Saqqara, localit\u00e0 legata territorialmente alla nuova capitale, fossero in realt\u00e0 cenotafi delle sepolture autentiche di Abido o viceversa considerando, peraltro, che tale seconda localit\u00e0 era intimamente connessa al culto del dio dei morti Osiride.\nL'usanza di elevare un tumulo in pietre sulle sepolture, in origine scavate nel terreno, derivava dal desiderio di proteggere i corpi dagli animali predatori; con l'evoluzione delle civilt\u00e0 egizia, e segnatamente per le sepolture di maggiorenti, personaggi di rango della corte e degli stessi re, si giunse all'ampliamento dell'originale, spesso informe, tumulo strutturandolo architettonicamente in forma tronco piramidale, anche a voler simboleggiare il monticello, personificato in Tatenen, emerso dall'oceano primordiale, il Nun. La forma squadrata delle strutture rinvenute archeologicamente fece loro assegnare il moderno nome di \"m\u00e0staba\" per assimilazione con le panche che normalmente si trovano dinanzi abitazioni locali.\nIl complesso \"m\u00e0staba\" \u00e8 essenzialmente costituito da tre parti:\nSia la sovrastruttura, sia l'appartamento sotterraneo, come pure la cappella di culto, divennero pi\u00f9 complesse durante la V e la VI dinastia con l'aggiunta di stanze interne alla sovrastruttura, con grandi superfici decorate, che giunsero a occupare l'intera area della tomba; analogamente pi\u00f9 complessi divennero gli appartamenti sotterranei e le cappelle.\nUsata da sovrani delle dinastie thinite questo tipo di struttura rester\u00e0 poi caratteristica dei funzionari di Corte tra cui vis\u00ecr, scribi, nobili anche nelle dinastie successive.\nLe piramidi a gradoni: Djoser.\nL'evoluzione della m\u00e0staba port\u00f2 alla nascita della cosiddetta piramide perfetta che avr\u00e0 il suo culmine con la IV dinastia e i complessi funerari pi\u00f9 famosi di Khufu (Cheope), Khafra (Chefren) e Menkhaura (Micerino). Primo complesso piramidale, diretta evoluzione della m\u00e0staba, fu quello di Djoser noto come piramide a gradoni. Il complesso, che prevede ampie aree e spazi, nacque effettivamente come m\u00e0staba, con un pozzo verticale e un appartamento sotterraneo; su questa m\u00e0staba originale vennero innestate altre tre m\u00e0stabe sovrapposte alla prima, con lato a mano a mano decrescente, cos\u00ec da creare una serie di quattro gradoni. Successivamente, si decise architettonicamente di aumentare ancor pi\u00f9 l'altezza della sovrastruttura con due ulteriori mastabe, ma per ottenere tale risultato, si spost\u00f2 l'asse centrale della struttura talch\u00e9 il pozzo verticale e l'appartamento funerario, molto articolato e complesso, risultarono non pi\u00f9 al centro della sovrastruttura.\nAltre piramidi a gradoni.\nOltre a quello di Djoser, sono noti a oggi solo altri tre grandi complessi, attribuibili alla III dinastia, comprendenti una piramide a gradoni come evoluzione di una m\u00e0staba: a Saqqara, la piramide di Sekhemkhet; a Zawyet el-Aryan, attribuibile forse al re Khaba; a Meidum, attribuibile a Huni, ma successivamente usurpata da Snefru che la trasform\u00f2 in una piramide perfetta.\nCaratteristiche delle m\u00e0stabe reali.\nLa m\u00e0staba reale aveva peculiari caratteristiche che raramente si riscontravano in quelle private che avevano invece schemi molto variabili.\nQuattro delle caratteristiche principali:"}
{"id": "44886", "revid": "124037166", "url": "https://it.wikipedia.org/wiki?curid=44886", "title": "Diritto penale", "text": "Il diritto penale \u00e8 quella parte del diritto pubblico che prevede l'erogazione di sanzioni penali a chiunque commetta azioni che l'ordinamento giuridico riconosca come reato. La legge penale \u00e8 solo la legge ordinaria emanata dal parlamento e gli altri atti aventi forza di legge (ad es. in Italia il decreto legge e il decreto legislativo). Mentre qualsiasi fonte normativa di rango inferiore, come i regolamenti, \u00e8 valida solo per integrare il contenuto della legge penale apportando mere specificazioni tecniche (ad es. per indicare quali sono le sostanze stupefacenti). Essa \u00e8 valida solo per l'avvenire, non si pu\u00f2 punire un fatto successo prima della entrata in vigore della legge, quindi la legge penale non ha carattere retroattivo.\nCaratteristiche.\nLo Stato, proibendo determinati comportamenti umani, classificati come reati, per mezzo di una minaccia di una specifica sanzione afflittiva , ovvero la pena, tutela i valori fondanti di un popolo. Ed \u00e8 il tipo di sanzione, \"la pena\", che distingue il reato, l'illecito penale, dall'illecito civile e dall'illecito amministrativo. E ancora, \u00e8 il tipo di sanzione, cio\u00e8 \"la pena\", a distinguere la norma penale da quella civile e amministrativa. La sanzione conseguente alla violazione di un precetto penale \u00e8 la \"pena\", di forma o gravit\u00e0 diversa a seconda del reato. Gli illeciti penali si distinguono in delitti e contravvenzioni: i primi sono quei reati per cui \u00e8 prevista la pena dell'ergastolo, della reclusione, della multa, mentre le contravvenzioni sono quei reati per cui \u00e8 prevista la pena dell'arresto oppure dell'ammenda. La disposizione penale \u00e8 quindi composta dal precetto, che proibisce un determinato comportamento umano, e dalla sanzione, che prevede le conseguenze per la violazione del precetto.\n\u00c8 da chiarire che, anche se alcuni reati sono generalmente uguali nei diversi Stati del mondo, le pene possono essere diverse, come pure molti reati sono diversi da Stato a Stato, nel senso sia che si attribuisce una diversa gravit\u00e0 ai medesimi comportamenti asociali sia che ogni stato punisce certi comportamenti ma non certi altri, il tutto secondo l'evoluzione del diritto e della societ\u00e0 nel mondo.\nNel mondo.\nItalia.\nLa natura penale della norma sanzionatoria \u00e8 oggetto, in Italia, di quesiti antichi. \"A tutta prima, la risposta si orienta nel senso di ritenere tali solo gli effetti giuridici \"in peius\", espressamente denominati penali. (...) dobbiamo considerare penale l\u2019effetto espressamente cos\u00ec denominato: le pene e oggi possiamo, senza dubbi, aggiungere le misure di sicurezza (...) Da questa premessa, si fa sempre pi\u00f9 strada l\u2019idea\" secondo cui le garanzie costituzionali dettate per l'irrogazione della pena si applicano a \"tutte le leggi che dispongono conseguenze \"in peius\" come reazione a ci\u00f2 che non si deve fare, si pongono, cio\u00e8, come reazione all\u2019illecito in quanto tale \u2013 ci possono essere, e ci sono, altre finalit\u00e0 perseguite, ma si affiancano a quella di fondo, essenziale, sopra enunciata. Non fanno invece parte del \u201cpenale\u201d, per intenderci, gli effetti giuridici \"in malam partem\" volti al ristoro, economico o morale, dell\u2019offesa arrecata dall\u2019illecito: risarcimento del danno, riparazione, ripristino dello \"status quo ante\".\nCorte Europea dei Diritti dell'Uomo.\nLa giurisprudenza della Corte di Strasburgo in diverse occasioni (decisioni 8 giugno 1976, \"Engel e altri contro Paesi Bassi\"; 21 febbraio 1984, \"\u00d6zt\u00fcrk contro Germania\"; 1\u00ba febbraio 2005, \"Ziliberberg contro Moldavia\") ha affermato la natura sostanzialmente penale, ai fini dell\u2019applicazione delle garanzie del giusto processo (di cui all\u2019art. 6 CEDU), di sanzioni pur formalmente qualificate come amministrative nell\u2019ordinamento interno degli Stati, purch\u00e9 sia riscontrata la presenza di almeno uno dei criteri (cosiddetti \u201ccriteri Engel\u201d) elaborati dalla stessa giurisprudenza sovranazionale per tale riqualificazione. Perch\u00e9 una sanzione debba considerarsi sostanzialmente penale ai sensi della CEDU occorre che presenti almeno uno di questi caratteri: \u00abla norma che commina la sanzione amministrativa deve rivolgersi alla generalit\u00e0 dei consociati e perseguire uno scopo preventivo, repressivo e punitivo, e non meramente risarcitorio; ovvero la sanzione suscettibile di essere inflitta deve comportare per l\u2019autore dell\u2019illecito un significativo sacrificio, anche di natura meramente economica e non consistente nella privazione della libert\u00e0 personale\u00bb."}
{"id": "44889", "revid": "6923", "url": "https://it.wikipedia.org/wiki?curid=44889", "title": "Natron", "text": "Il natron (carbonato decaidrato di sodio) \u00e8 un minerale che deriva il suo nome dalla parola egizia del sale \"n\u1e6fry\", che significa puro, divino, aggettivazione di \"n\u1e6fr\" che significa dio. Il simbolo del sodio (Na) deriva dal nome latino del \"natrium\". Il nome latino \"natrium\" deriva poi dal greco \u03bd\u03af\u03c4\u03c1\u03bf\u03bd \"n\u00edtron\", che a sua volta derivava dal nome egizio. La sostanza ha dato il nome all'antico luogo estrattivo, Wadi el-Natrun, un lago quasi asciutto in Egitto che conteneva elevate quantit\u00e0 di carbonato di sodio (Na2CO3).\nAbito cristallino.\nCristalli tabulari\nOrigine.\nSi forma per evaporazione di acque ricche di sodio. In ambienti caldi e aridi invece del natron si forma la trona, pi\u00f9 comune del natron. Ha paragenesi anche con termonatrite e mirabilite.\nGiacitura.\nSi trova nel letto dei laghi salati presenti in zone aride.\nForma in cui si presenta in natura.\nIl natron si presenta spesso in incrostazioni granulose o fibrose e in efflorescenze su sali.\nCaratteri fisico-chimici.\n\u00c8 fosforescente e si scioglie facilmente in acqua. Ha sapore alcalino. Assorbe umidit\u00e0 all'aria. Colora la fiamma di giallo. \u00c8 effervescente nell'acido cloridrico. Il minerale \u00e8 molto instabile; in condizioni normali di temperatura, pressione e umidit\u00e0, la tensione del vapore acqueo in esso contenuto \u00e8 superiore a quella dell'atmosfera, per cui si disidrata, sfiorendo, in termonatrite, carbonato sodico monoidrato.\nUtilizzi.\nIl natron era utilizzato in passato nell'operazione dell'imbalsamazione, per le sue propriet\u00e0 di assorbimento dell'acqua, e aveva una notevole importanza nell'ambito dei rituali religiosi e nella produzione del vetro.\nViene utilizzato anche nell'industria chimica per creare il colore blu, detto appunto blu egiziano.\nLocalit\u00e0 di ritrovamento.\nCi sono luoghi in cui si pu\u00f2 trovare questo minerale dispersi su tutto il globo: a Tripoli, in Libia, nella provincia di Scioa, in Etiopia, nei pressi del lago Ciad; nella contea di Inyo, in California; in alcune zone del Nevada; nei grandi laghi salati della Russia asiatica, nella penisola di Kola. In Italia piccole efflorescenze sono presenti sulle colate laviche del Vesuvio e dell'Etna individuate per la prima volta da Eugenio Scacchi."}
{"id": "44890", "revid": "118155827", "url": "https://it.wikipedia.org/wiki?curid=44890", "title": "Vasi canopi", "text": "I vasi canopi, o \"canopici\" erano usati nell'Antico Egitto per conservare le viscere estratte dal cadavere durante la mummificazione e rappresentavano una costante caratteristica funebre egizia. \nIl termine \"canopo\" deriva dal greco ed indica, per la forma, il tributo pagato dai Greci al dio Canopo, divinit\u00e0 a forma di giara con testa umana ma che non aveva alcuna relazione con i visceri mummificati degli Egizi.\nUn'altra teoria indica invece l'origine del termine nel culto di Osiride, rappresentato con forma di vaso, praticato dagli abitanti di Canopo.\nStoria.\nIn origine, nell'Antico Regno, i visceri estratti dal corpo del defunto venivano riposti in una cassetta a 4 scomparti (il primo rinvenimento di tal genere nella tomba di Hetep-heres, madre di Cheope, il cui corredo, completo, si trova al Museo egizio del Cairo). Solo con il Medio Regno, e segnatamente con la XII dinastia, viene introdotto l'uso dei veri e propri vasi canopici, con coperchio a forma di testa umana, generalmente in onice, contenuti in una cassetta a scomparti protetta da 4 dee (Iside, Nephtys, Neith e Selkis). Con il Secondo Periodo Intermedio si ritorna alla deposizione dei visceri in una cassetta unica suddivisa in quattro scomparti mentre, con il Nuovo Regno e segnatamente con la XIX dinastia, si instaura l'usanza dei vasi canopici dotati di coperchi che rappresentano le teste dei quattro Figli di Horo che avranno un posto di rilievo anche nella cerimonia della psicostasia:\nI vasi canopici, a loro volta, sono contenuti in una scatola lignea a forma di santuario protetto dalle quattro dee. Durante il Terzo Periodo Intermedio, con la XXI dinastia, gli organi interni vengono imbalsamati e riposizionati all'interno del corpo; esistono, tuttavia, i vasi canopi, ma, in qualche caso, si tratta di simulacri, in quanto i vasi stessi non sono cavi. Con la XXV dinastia, infine, i vasi canopici ricompariranno funzionalmente, cos\u00ec come in epoca Tolemaica.\nCanopi etruschi.\nLegata al culto dei morti \u00e8 la produzione dei can\u00f2pi, vasi destinati a contenere le ceneri del defunto (la cremazione era diffusa soprattutto nella zona del Chiusi).\nIn molti casi i coperchi erano modellati in forme umane anche se non si pu\u00f2 parlare di veri e propri ritratti.\nChe venivano messi nelle necropoli \nQuesto tipo di immagine era comunque sconosciuta ai Greci, che preferivano la rappresentazione di figure ideali."}
{"id": "44893", "revid": "144796", "url": "https://it.wikipedia.org/wiki?curid=44893", "title": "Ladislao IV Vasa", "text": "Fu sovrano della Confederazione polacco-lituana dall'8 novembre 1632 fino alla sua morte, avvenuta nel 1648. Nel 1610 il giovane Ladislao fu eletto Zar di Russia, ma non ebbe mai un ruolo attivo nel potere russo; us\u00f2 comunque il titolo di Granduca di Moscovia fino al 1634. Durante questo periodo il potere in Moscovia fu nelle mani di Michele Romanov.\nLa sua morte signific\u00f2 la fine dell'et\u00e0 dell'oro della conferedazione degli stati polacco e lituano poich\u00e9 le tensioni interne, che Ladislao non era riuscito a risolvere, sfociarono nel 1653 nella disastrosa rivolta cosacca di Bohdan Chmel'nickij e nella contemporanea invasione svedese di Carlo X Gustavo della zona nord-ovest della \"Rzeczpospolita\" (la Livonia, provincia baltica della \"Res Publica\", oggi corrispondente a Lettonia ed Estonia), accompagnata dall'invasione moscovita di Vilnius 1655 da parte dello zar Alessio Mihajlovi\u010d: evento propriamente conosciuto anche con il nome polacco di \"potop\" o di \"Diluvio Svedese\", risolto con la sottoscrizione del \"Trattato di Oliva\" [1665], con la quale l'allora ultimo regnante Vasa, Giovanni II Casimiro, rinunci\u00f2 a ogni pretesa sul trono polacco, cedendo allo stesso stato scandinavo il possesso di quella che da allora verr\u00e0 chiamata Livonia svedese.\nLadislao IV durante il suo regno fu un fedele alleato degli Asburgo, suoi parenti materni, e membro dell'Ordine del Toson d'Oro.\nBiografia.\nI primi anni.\nLadislao nacque il 9 giugmo 1595 a \u0141obz\u00f3w, in Polonia, alcuni mesi dopo l'incendio del castello di Wawel.\nSuo padre, nipote di Gustavo I di Svezia, successe al trono svedese nel 1592 solo per essere deposto sette anni dopo dallo zio Carlo IX. Da ci\u00f2 ebbe inizio una lunga controversia per la rivendicazione del trono svedese da parte dei Re Polacchi della casa dei Vasa che port\u00f2 alla Guerra tra la Polonia e Svezia (1600-1629) e, pi\u00f9 tardi, all'\"inondazione\" del 1655. Sigismondo, un cattolico devoto, pur entrando pi\u00f9 volte in conflitto con gli stati confinanti, evit\u00f2 di prendere parte alla guerra dei trent'anni e diede un supporto insignificante alla controriforma, elementi questi che non fecero altro che aumentare le tensioni all'interno della Confederazione.\nSua madre, Anna d'Asburgo, era aveva rappresentato un punto focale per i Vasa che cercavano di inserirsi nell'alta nobilt\u00e0 europea, ma questa mor\u00ec il 10 febbraio 1598, quando il piccolo Ladislao aveva meno di tre anni, motivo per cui egli venne cresciuto dalle dame che accompagnavano la regina, in particolare da Urszula Meierin, che divenne poi una delle pi\u00f9 influenti a corte.\nUno dei suoi primi tutori fu il nobile polacco-prussiano Micha\u0142 Konarski. All'inizio del XVII secolo, Urszula perse gran parte della sua influenza e Ladislao guadagn\u00f2 nuovi tutori nelle figure di Marek \u0141\u0119tkowski, Gabriel Prowancjusz e Andrzej Szo\u0142drski. Suo istruttore in materia militare fu Zygmunt Kazanowski. Sua guida spirituale fu padre Piotr Skarga, molto stimato da Sigismondo III. Ladislao studi\u00f2 per diversi anni all'universit\u00e0 di Cracovia e due anni a Roma.\nAll'et\u00e0 di 10 anni ricevette il diritto ad avere una propria corte. Strinse una forte amicizia coi fratelli Adam e Stanis\u0142aw Kazanowski. Il giovnae Ladislao aveva una particolare predilezione delle arti (di cui poi da sovrano diventer\u00e0 un'importante patrono) ed aveva una buona conoscenza del tedesco, dell'italiano e del latino.\nIl giovane Ladislao era stimato dalla \"szlachta\" (nobilt\u00e0 polacca), ma il terrore di suo padre che il figlio non avrebbe potuto ascendere al trono portarono infine alla rivolta di Zebrzydowski\nL'ascesa al trono russo.\nCon l'intensificarsi degli interventi polacchi in Moscovia nel 1609, la famiglia reale aveva trasferito la propria residenza a Vilnius, capitale del granducato di Lituania, dove rimasero sino al tremendo incendio che colp\u00ec la citt\u00e0 e che costrinse la corte a lasciare il castello reale.\nNel 1610 Ladislao, all'et\u00e0 di quindici anni, fu eletto Zar dal gruppo dei sette boiardi russi, detronizzando Basilio IV di Moscovia durante il Periodo dei torbidi, apertosi in Russia dopo la morte di Boris Godunov. La sua elezione fu parte di un piano non coronato dal successo posto in essere da Sigismondo III durante la guerra polacco - moscovita di conquistare il territorio russo e convertirne la popolazione al cattolicesimo. Quest'ultimo fu il principale motivo per il quale il governo di Ladislao fall\u00ec dal principio nel territorio russo. Ladislao, com'era prevedibile, non fu in grado di governare la Russia essendo il suo potere condizionato dalle decisioni e dagli intrighi dei boiardi che l'avevano eletto e dalle continue ingerenze diplomatiche e politiche di suo padre.\nIl giovane principe tent\u00f2 di assicurarsi il trono organizzando una campagna militare nel 1616 che per\u00f2, malgrado le numerose vittorie militari, non gli consent\u00ec di conquistare Mosca. La Confederazione Polacco-Lituana ottenne dalla Russia alcuni territori con la pace di Deulino, ma Ladislao non riusc\u00ec mai a raggiungere la capitale dove si install\u00f2 al suo posto lo zar Michele Romanov. Ladislao mantenne il titolo di zar sino al 1634 a livello formale, senza tuttavia esercitare alcun tipo di sovranit\u00e0 diretta.\nIl \"grand tour\" e la ricerca della gloria.\nPrima di essere eletto Re della confederazione intraprese una serie di campagne militari per ribadire il proprio nome: dopo la sua campagna contro i Russi, tra il 1617 e il 1618 (nella quale giunse a porre sotto assedio il Monastero della Trinit\u00e0 di San Sergio), combatt\u00e9 contro gli Ottomani nel 1621 nella guerra moldava. In quell'anno fu comandante dei polacchi a Chocim, scontro nel quale incit\u00f2 altri comandanti a rimanere sul campo malgrado fosse caduto malato e malgrado le sue forze fossero in difficolt\u00e0. La battaglia venne infine vinta e venne raggiunto un accordo di pace con gli ottomani. Con questo trattato, Ladislao si guadagn\u00f2 la reputazione europea di \"difensore della Fede\", aumentando la propria popolarit\u00e0 anche all'interno della Confederazione Polacco-Lituana.\nNel 1623, presso Danzica, riusc\u00ec a battere gli uomini di Gustavo Adolfo di Svezia grazie alla sua superiorit\u00e0 della sua marina militare.\nNel 1624, su consiglio del padre, Ladislao intraprese un \"grand tour\" in Europa, ma per ragioni di sicurezza utilizz\u00f2 il falso cognome di Snopkowski, accompagnato per quasi un anno da diversi cortigiani tra i quali Albrycht Stanis\u0142aw Radziwi\u0142\u0142. La prima tappa di questo suo viaggio lo port\u00f2 a Breslavia, poi a Monaco di Baviera dove incontr\u00f2 l'elettore Massimiliano I e poi giunse a Bruxelles dove ebbe un incontro con l'infanta Isabella Clara Eugenia di Spagna. Ad Anversa conobbe il pittore Rubens. A Breda incontr\u00f2 Ambrogio Spinola, dal quale apprese le moderne tecniche militari dell'occidente che gli verranno utili una volta salito al trono polacco. pur non essendo un genio militare ed essendo superato nell'arte del comando da alcuni suoi atamani come Stanis\u0142aw Koniecpolski, Ladislao fu considerato dai suoi contemporanei un comandante capace e di una certa esperienza gi\u00e0 conseguita sul campo. A Roma venne accolto da papa Urbano VIII che colse l'occasione per congratularsi con lui per la sua strenua lotta contro gli ottomani. Durante la sua permanenza a Firenze rimase impressionato dalle rappresentazioni teatrali e decise di portare quest'arte anche nella Confederazione dove era ancora sconosciuta. A Genova ed a Venezia rimase impressionato dai cantieri navali locali, mentre a Pisa osserv\u00f2 con interesse una finta battaglia navale appositamente organizzata per lui.\nTornato in Polonia, tra il 1626 ed il 1629 combatt\u00e9 contro gli svedesi nell'ultima fase della guerra polacco-svedese, prendendo parte personalmente alla battaglia di Gniew. Rimase sui campi di battaglia sino alla firma della pace di Altmark.\nSovrano di Polonia.\nSigismono III venne colpito da un attacco di cuore e mor\u00ec poco dopo e di conseguenza nel 1632 si tenne una nuova elezione per trovare il suo successore al trono della Confederazione Polacco-Lituana. Come era prevedibile venne scelto Ladisao quale nuovo sovrano, innanzitutto perch\u00e9 era personaggio gi\u00e0 conosciuto, ma anche perch\u00e9 non vi erano altri seri contendenti ad opporglisi. La decisione venne raggiunta l'8 novembre, ma dal momento che i \"pacta conventa\" non si erano ancora dichiarati pronti, l'annuncio ufficiale venne posticipato al 13 novembre. Nei \"pacta conventa\", Ladislao si impegn\u00f2 personalmente a riformare l'esercito, a trovare il modo per istituire una marina militare ed a mantenere le alleanze in essere, dando comunque grande importanza al \"sejm\" (parlamento) senza l'approvazione del quale si impegn\u00f2 a non concedere ranghi militari a stranieri, a negoziare trattati di pace, a dichiarare guerra; giunse persino a dichiarare che non avrebbe preso moglie senza l'approvazione del senato polacco. Quando l'annuncio ufficiale venne dato dal gran maresciallo della corona, \u0141ukasz Opali\u0144ski, la nobilt\u00e0 polacca inizi\u00f2 dei festeggiamenti in onore del re che durarono per tre ore. Ladislao venne incoronato nella cattedrale di Wawel, a Cracovia, il 6 febbraio dell'anno successivo.\nPolitica interna ed estera.\nDai suoi primi atti di governo non sembr\u00f2 che Ladislao desiderasse mantenere delle buone relazioni con la casa imperiale degli Asburgo. Nel 1633 promise equit\u00e0 di trattamento a ortodossi e protestanti e costrinse Albrycht Stanis\u0142aw Radziwi\u0142\u0142 (cattolico) a firmare un decreto che consegnava posti chiave della Confederazione ai protestanti polacchi. Nel 1635 nomin\u00f2 Krzysztof Radziwi\u0142\u0142 (calvinista) alla carica pi\u00f9 alta del paese (wojewoda wile\u0144ski di Vilnus \u2013 capitale lituana, ovverosia Gran atamano della Lituania). Tuttavia dopo che la nobilt\u00e0 protestante blocc\u00f2 il suo tentativo di protrarre la guerra contro la Svezia protestante tramite l'armistizio di Stuhmsdorf, decise di rinnovare l'alleanza paterna con gli Asburgo. Cerc\u00f2 anche di sondare se vi fosse per lui la possibilit\u00e0 di ascendere al trono svedese dopo la morte di re Gustavo Adolfo, ma incontr\u00f2 in questo progetto l'opposizione della maggioranza del governo locale, con in testa il cancelliere e presidente del consiglio di reggenza Axel Oxenstierna.\nTra i primi problemi che incontr\u00f2 salendo al trono, per Ladislao IV vi fu il fatto che Michele I di Russia, approfittando della morte di Sigismondo III, aveva deciso di invadere la Confederazione. L'esercito moscovita attravers\u00f2 la frontiera orientale nell'ottobre del 1632 e pose assedio a Smolensk (che era stata ceduta alla Polonia dalla Russia nel 1618, alla fine della guerra polacco-moscovita). Nella guerra contro la Russia nel 1632\u20131634 (guerra di Smolensk), Ladislao ruppe l'assedio nel settembre del 1633 e quindi si rivolse contro l'armata russa guidata da Mikhail Shein, la quale venne costretta alla resa il 1\u00b0 marzo 1634.\nDurante questa campagna in Russia, Ladislao avvi\u00f2 il suo programma di modernizzazione dell'esercito della Confederazione, enfatizzando l'uso della moderna fanteria ed artiglieria. Diede prova di essere anche un buono stratega e le sue innovazioni basate sull'esperienza accumulata in Europa occidentale diedero un notevole contributo al successo dei polacco-lituani nello scontro. Re Ladislao, visti i successi, era determinato a continuare la guerra e ad unire la Russia ai propri domini cos\u00ec da poter fronteggiare insieme la crescente potenza della Svezia nel Baltico. Ad ogni modo, il \"Sejm\" era intenzionato a perseguire la via della pace. Stanis\u0142aw \u0141ubie\u0144ski, vescovo di P\u0142ock, scrisse dopo due settimane dalla resa di Shein: \"La nostra felicit\u00e0 \u00e8 nel rimanere nei nostri confini, garantendo salute e benessere.\" La risultante pace di Polyanov, favorevole alla Polonia, conferm\u00f2 lo \"status quo\" antecedente la guerra. La Moscovia venne inoltre costretta a pagare 20.000 rubli in cambio della rinuncia di Ladislao al trono russo e della restituzione delle insegne imperiali.\nA seguito della campagna di Smolensk, la Confederazione venne minacciata da un'ulteriore attacco da parte dell'Impero ottomano. Nel corso delle guerre che scoppiarono tra il 1633 ed il 1634, Ladislao guid\u00f2 le armate del suo paese a sud del confine della Moscovia dove, al comando dell'atamanno Stanis\u0142aw Koniecpolski, riusc\u00ec a costringere i turchi a firmare la resa.\nDopo la campagna a sud, la Confederazione si impegn\u00f2 con le minacce provenienti da nord. La maggioranza dei nobili polacchi era concorde nel preferire una soluzione diplomatica al confronto con la Svezia, determinata a non pagare ulteriori tasse per sostenere una nuova guerra e pronta ad aprire ai negoziati con gli svedesi che minacciavano di occupare i territorio costieri della Polonia. Ladislao sperava nella guerra e nel fatto che questa potesse far ottenere ulteriori territori alla Polonia. La Svezia, indebolita dal suo coinvolgimento nella guerra dei trent'anni, fu ad ogni modo propensa ad una pacificazione. Ladislao non pot\u00e9 opporsi alle decisioni del \"sejm\" in tal senso e pertanto concord\u00f2 la firma del trattato di pace. Venne cos\u00ec siglato l'armistizio di Stuhmsdorf il 12 settembre 1635, con condizioni favorevoli alla Confederazione che riottenne i territori prussiani e chiese la riduzione delle tasse commerciali marittime.\nLadislao cerc\u00f2 di tenere il regno Polacco-Lituano al di fuori della sanguinosa guerra dei trent'anni che durante la sua presenza al trono sconvolse l'Europa e riusc\u00ec, grazie ad un'accorta politica estera e militare, a difendere il proprio regno dalle invasioni straniere. Nonostante avesse supportato riforme militari e un disegno di tolleranza religiosa tra i cristiani fall\u00ec nel riformare e rafforzare il regno che governava.\nLa morte.\nMentre si trovava a caccia presso Merkin\u0117, all'inizio del 1648, Ladislao inizi\u00f2 a soffrire di calcoli biliari. Le condizioni del re andarono peggiorando anche a causa dell'inesatta diagnosi dei suoi medici e del relativo trattamento assegnatogli. Sapendo di essere prossimo alla morte, il re redasse il proprio ultimo testamento dettando le sue volont\u00e0 al suo notaio e quindi ricevendo gli oli santi. Ladislao mor\u00ec alle 2 di notte del 20 maggio 1648.\nIl suo cuore e le sue viscere vennero interrate nella Cappella di San Casimiro nella cattedrale di Vilnius. Dal momento che non aveva avuto figli legittimi sopravvissutigli dai suoi matrimoni, venne succeduto dal fratellastro Giovanni II Casimiro Vasa.\nI matrimoni.\nIn prime nozze Ladislao spos\u00f2 nel 1637 la cugina arciduchessa d'Austria, Cecilia Renata, figlia dell'imperatore Ferdinando II. Si tratt\u00f2 di un matrimonio piuttosto sfortunato poich\u00e9 due figli (tra cui il principe Sigismondo Casimiro) morirono ancor bambini ed alla terza gravidanza il figlio nacque morto ed anche la regina mor\u00ec per le conseguenze del parto (1643).\nSpos\u00f2 quindi in seconde nozze nel 1646 Maria Luisa di Gonzaga-Nevers, che si impegn\u00f2 a mantenere i buoni rapporti del Regno di Polonia con la Francia. Dopo la morte del marito, Maria Luisa spos\u00f2 il suo successore, il cognato Giovanni II Casimiro di Polonia.\nIl carattere.\nLadislao venne descritto dai contemporanei come persona estroversa ed amichevole, con un buon senso dell'umorismo, ottimista, una \"persona del popolo\" capace di affascinare quanti si intrattenevano con lui. Sull'altro fronte, aveva per\u00f2 un temperamento sanguigno e di conseguenza, in momenti di rabbia, agiva spesso istintivamente e senza considerare le conseguenze delle proprie azioni.\nLadislao venne criticato per le sue spese personali; amava il lusso e spesso spendendo pi\u00f9 di quanto potesse effettivamente permettersi. Di questo denaro, buona parte lo distribuiva anche ai membri della sua corte, i quali gli rimanevano quindi fedeli, anche per convenienza. Ebbe nella sua vita anche diverse amanti, anche durante i periodi in cui fu sposato.\nPatrono delle arti.\nUno degli elementi per cui Ladislao IV \u00e8 ancora oggi maggiormente ricordato \u00e8 il suo interesse nella sfera culturale; egli fu infatti un noto patrono e grande conoscitore delle arti, in particolare di teatro e musica. Parlava diverse lingue, amava la storiografia, la letteratura e la poesia. Collezion\u00f2 diversi dipinti al punto da creare una galleria presso il castello di Varsavia. Tra questi dipinti vi erano parecchie opere di autori italiani e fiamminghi del periodo barocco, gran parte delle quali andarono disperse dopo la sua morte in altre collezioni. Fu mecenate di diversi musicisti e nel 1637 cre\u00f2 presso il suo palazzo il primo teatro ad anfiteatro in Polonia, importandovi per primo il balletto e l'opera. L'attenzione di Ladislao per il teatro contribu\u00ec alla diffusione di tale arte in Polonia. Si interess\u00f2 anche di poesia, di cartografia, di materie storiche e scientifiche; matenne una corrispondenza con Galileo.\nTra i pittori ed incisori che Ladislao support\u00f2 personalmente e che frequentarono sovente la sua corte vi furono Peter Paul Rubens, Tommaso Dolabella, Peter Danckerts de Rij, Wilhelm Hondius, Bart\u0142omiej Strobel e Christian Melich. La sua orchestra di palazzo venne diretta dal \"kapellmeister\" Marco Scacchi, il quale ebbe come proprio vice Bart\u0142omiej P\u0119kiel.\nUna delle sue opere pubbliche pi\u00f9 note fu la costruzione della colonna di Sigismondo a Varsavia. La colonna, dedicata a suo padre, venne disegnata dall'architetto italiano Costantino Tencalla e realizzata dallo scultore Clemente Molli, con una fusione ad opera di Daniel Tym. Fu meno interessato all'architettura, ma support\u00f2 comnunque la costruzione di due palazzi a Varsavia (il Palazzo di Kazanowski e la \"Villa Regia\".\nTitoli nobiliari.\nTitoli nobiliari in latino: \"Vladislaus Quartus Dei gratia rex Poloniae, magnus dux Lithuaniae, Russiae, Prussiae, Masoviae, Samogitiae, Livoniaeque, necnon Suecorum, Gothorum Vandalorumque haereditarius rex, electus magnus dux Moschoviae\".\nTraduzione italiana: Ladislao IV Re della Polonia per grazia divina, Granduca della Lituania, Rutenia, Prussia, Masovia, Smolensk e Lettonia, e inoltre Re ereditario di Svedesi, Goti e Vandali, eletto Granduca di Mosca.\nIn quanto Ladislao Vasa-Jagiellone, nel 1632 fu eletto Re di Polonia. Per eredit\u00e0 paterna successe legittimamente come Re di Svezia. Fu inoltre erede del titolo di Re di Gerusalemme."}
{"id": "44900", "revid": "599013", "url": "https://it.wikipedia.org/wiki?curid=44900", "title": "Cab", "text": ""}
{"id": "44901", "revid": "106908", "url": "https://it.wikipedia.org/wiki?curid=44901", "title": "Rata", "text": "La rata \u00e8 il pagamento periodico da effettuare per estinguere un debito. La cadenza con cui pagare (mensile, trimestrale etc.) \u00e8 stabilita dal piano di ammortamento.\nLa rata \u00e8 composta da una quota capitale e da una quota interessi.\nIn Italia, secondo quanto previsto all'art. 1194 del codice civile, quota in conto interessi e oneri accessori precedono il rimborso del capitale.\nQuindi, il debito residuo si calcola sottraendo al capitale iniziale l'importo della rata, togliendo \"prima\" interessi e spese."}
{"id": "44903", "revid": "1836", "url": "https://it.wikipedia.org/wiki?curid=44903", "title": "Tasso annuo nominale", "text": "Il tasso annuo nominale o TAN \u00e8 il tasso di interesse puro applicato ad un finanziamento. \u00c8 il tasso da utilizzare come termine di paragone con il tasso di rendimento delle attivit\u00e0 finanziarie, con il tasso di sconto, ecc. Non corrisponde tuttavia al tasso d'interesse realmente applicato al finanziamento, ma al tasso effettivo periodale moltiplicato per il numero di periodi in cui l'anno \u00e8 ripartito.\nDescrizione.\nIl TAN \u00e8 pari all'insieme di tutti i tassi di interesse dell'anno. Se le rate sono mensili, trimestrali, semestrali, il loro numero (12, 4, 2, rispettivamente) verr\u00e0 moltiplicato per il loro singolo tasso di interesse. Per esempio, se si fa un investimento a un tasso trimestrale del 3%, il TAN sar\u00e0 pari al 12% (3% moltiplicato per 4).\nMa il tasso annuo effettivo, sar\u00e0 maggiore per effetto della capitalizzazione.\nDato il tasso d'interesse effettivo periodale formula_1, il numero di capitalizzazioni per anno formula_2, il TAN, formula_3, sar\u00e0 (nel caso di interessi uguali):\nConoscendo il TAN, il tasso annuo effettivo formula_5 pu\u00f2 essere calcolato con la formula:\npoich\u00e9 l'interesse effettivo \u00e8 l'interesse composto, dato dal capitale (il 100%, l'unit\u00e0) a cui si somma il tasso d'interesse effettivo periodale che viene moltiplicato per s\u00e9 stesso per il numero di capitalizzazioni per anno. Alla fine, si sottrae di nuovo l'unit\u00e0 (il capitale iniziale), ottenendo l'interesse su base annua, pari - in questo caso - al 12,55% (lo 0,55% in pi\u00f9 rispetto al TAN).\nPer il calcolo del TAN, partendo dal tasso annuo effettivo, si utilizza la seguente formula inversa:\nInvece, il TAEG (tasso annuo effettivo globale) \u00e8 cosa ben diversa dal TAN, poich\u00e9 nella formazione di tale valore concorrono il TAN e altri costi specifici che variano a seconda dell'istituto creditore."}
{"id": "44906", "revid": "287204", "url": "https://it.wikipedia.org/wiki?curid=44906", "title": "Jurassic Park", "text": ""}
{"id": "44909", "revid": "170423", "url": "https://it.wikipedia.org/wiki?curid=44909", "title": "Sacramento Kings", "text": "I Sacramento Kings sono una delle trenta squadre di pallacanestro che militano nel massimo campionato professionistico di pallacanestro statunitense, la National Basketball Association. Attualmente \u00e8 l'unica squadra della citt\u00e0, capitale della California, ad appartenere ad una delle major leagues.\nNella loro storia i Kings hanno viaggiato per diverse citt\u00e0, cambiando anche nome da Royals negli anni settanta.\nStoria della franchigia.\nRochester.\nLa storia della franchigia ha inizio a Rochester, nello Stato di New York, all'inizio degli anni venti. La squadra operava a livello semiprofessionistico con il nome di \"Seagrams\", poich\u00e9 sponsorizzata dalla celeberrima compagnia di distillazione Seagram. Mantenne questo nome per pi\u00f9 di due decenni, finch\u00e9 lo sponsor venne a cadere a causa soprattutto della Grande Depressione. Dopo la fine della Seconda guerra mondiale, rinacque la National Basketball League (NBL), che cercava franchigie competitive e i Royals, che negli anni erano molto migliorati grazie soprattutto al grande allenatore Les Harrison, erano i naturali candidati a un posto nella lega. In vista della partecipazione in NBL il nome della squadra venne cambiato in \"Rochester Pros\", e la squadra giocava nella Edgarton Sport Arena che conteneva fino a 4500 spettatori. La Seagram torn\u00f2 sponsor, e grazie ad un contest su un giornale locale il nome della squadra divenne definitivamente \"Royals\".\nNel primo anno in NBL i Royals vinsero il primo e unico titolo in questa lega, sconfiggendo per 3 a 0 nella serie finale gli Sheboygan Red Skins. La squadra era guidata da giocatori come le guardie Bob Davies e Al Cervi, il centro di quasi 2 metri George Glamack e il futuro campione di football americano Otto Graham.\nI Royals parteciparono alla NBL fino al 1948, avendo sia nella stagione 1946-47 che in quella 1947-48 il miglior record di vittorie in campionato ma senza riuscire a vincere pi\u00f9 alcun titolo.\nApprodo in NBA e primo titolo.\nIl team di Rochester trascorse una stagione in BAA, Basketball Association of America, prima che questa si fondesse con i pochi team rimasti in NBL, per formare l'NBA.\nDopo due anni di buoni risultati ma senza titolo, nel 1951 i Royals vinsero il titolo NBA, che \u00e8 tutt'oggi l'unico conquistato tra Royals e Kings. In finale, in una sorta di derby vennero sconfitti i New York Knickerbockers, con una combattutissima serie terminata 4 a 3. Il successo in NBA non garant\u00ec per\u00f2 i profitti sperati, e la squadra si impover\u00ec gradualmente, sia di talenti che finanziariamente, finch\u00e9, dopo anni di sconfitte, fu reso necessario il trasferimento della franchigia in una citt\u00e0 pi\u00f9 grande.\nCincinnati.\nNel 1957 i Royals si trasferirono a Cincinnati, Ohio. La scelta di muoversi da Rochester fu influenzata dai giocatori Jack Twyman e Dave Piontek. In Ohio infatti la tradizione di basket collegiale era ottima e non era presente alcuna squadra di football NFL, cos\u00ec il flusso di spettatori sarebbe stato garantito.\nNel primo anno a Cincinnati i Royals erano tra i favoriti per il titolo, grazie a ottimi giocatori come il rookie Clyde Lovellette e Maurice Stokes. Tuttavia l'infortunio di Marshall e l'assenza per servizio di leva di Si Green fecero s\u00ec che la squadra giungesse seconda nella Western Division. Nel finale di stagione, in una delle ultime partite della Regular Season, il fuoriclasse Stokes cadde a terra catturando un rimbalzo e rimase incosciente a terra per diversi minuti. In seguito lo stesso leader della squadra, durante un volo, si sent\u00ec male e cadde in coma, rimase gradualmente permanentemente paralizzato. Il fatto lasci\u00f2 scioccata la squadra, che termin\u00f2 malamente la stagione. Nella stagione successiva vennero chiamati cinque rookie per rimpiazzare la grave mancanza di Stokes, e la squadra pass\u00f2 dalla propriet\u00e0 della famiglia Harrison a quella di Thomas.\nNel 1960 venne scelta la leggenda NBA Oscar Robertson, che mantenne sempre statistiche altissime, e che nella stagione 1961-62 mantenne valori da tripla doppia di media (unico giocatore nella storia della NBA a riuscire in tale impresa prima dell'avvento di Russell Westbrook), nello specifico 30,8 punti, 11,4 rimbalzi e 12,5 assist a partita. Robertson non riusc\u00ec mai a condurre al titolo Cincinnati, cosa che per\u00f2 gli successe non appena si trasfer\u00ec ai Milwaukee Bucks, nella stagione 1970-71. In questi anni gioc\u00f2 a Cincinnati un altro All-Star, Jerry Lucas, ala/centro dal fisico dominante e vincitore dell'NBA Rookie of the Year Award nel 1964, che ebbe per 3 anni di fila oltre 20 rimbalzi di media a partita.\nNel 1966 la franchigia in declino venne ceduta ai fratelli Max e Jeremy Jacobs, ed l'allenatore Bob Cousy cedette Lucas ai San Francisco Warriors, e Robertson a Milwaukee. Sempre pi\u00f9 in crisi si decise di trasferire una seconda volta la squadra.\nKansas City/Omaha.\nIl trasferimento avvenne nel 1972 a Kansas City, Missouri, e si accett\u00f2 di cambiare il nome della franchigia in \"Kings\" perch\u00e9 la squadra di baseball locale si chiamava proprio \"Royals\", tutto questo nonostante il team di pallacanestro mantenesse da 25 anni in pi\u00f9 questo nome. Per i primi tre anni la squadra operava sia a Kansas City che a Omaha, Nebraska.\nPer le prime tre stagioni in Kansas, dal 1972 al 1976 il leader della squadra per punti e assist fu Nate Archibald, gi\u00e0 comprimario a Cincinnati (era stato scelto nel 1970 come 9\u00aa scelta), esploso definitivamente col trasferimento. In seguito questo venne ceduto ai Nets, che dopo un anno lo girarono ai Boston Celtics.\nL'uniforme di gioco, gi\u00e0 introdotta ai tempi di Cincinnati, era assai inusuale, poich\u00e9 il nome del giocatore sulla schiena non era locato al di sopra del numero, bens\u00ec sotto ad esso, mentre sopra il numero era indicato il nome della citt\u00e0, in una tradizione che oggi trova residui in alcune squadre di calcio tedesche.\nTra i giocatori da ricordare negli anni settanta ci sono Tom Van Arsdale, ala polivalente, l'eccellente tiratore Mat Guokas, e l'idolo dei tifosi Toby Kimball. Grazie all'innesto del potente e dinamico centro Sam Lacey, una delle pi\u00f9 grandi leggende di questa squadra, il secondo anno in Kansas vide il ritorno dei Kings tra le squadre nell'orbita dei playoff. Tuttavia la cessione di Archibald e alcune scelte manageriali sbagliate, tra cui la scelta di diversi giovani rivelatisi non all'altezza, fecero risprofondare la squadra ex Rochester e Cincinnati tra le perdenti.\nI primi anni ottanta furono di rinascita grazie all'abile coach Cotton Fitzsimmons, e alla guardia tiratrice Otis Birdsong, forte sia offensivamente che difensivamente. Qualificatisi per i play-off sia nel 1979-80 che nel 1980-81, in quest'ultima stagione raggiunsero a sorpresa le finali della Western Conference, dove vennero sconfitti dagli Houston Rockets.\nImmediatamente dopo alcuni episodi sfortunati fecero ricadere la societ\u00e0: il proprietario dei Cleveland Cavaliers offr\u00ec contratti ricchissimi ai leader dei Kings, Birdman e Scott Wedman; dei violenti temporali fecero cedere il tetto della Kemper Arena. Indebolitosi, il gruppo proprietario decise di vendere la franchigia a Sacramento per soli 11 milioni di dollari.\nSacramento.\n1985-1997: Dagli esordi ai playoff.\nIl trasferimento nella citt\u00e0 nord-californiana avvenne per la stagione 1985-86. Per 10 anni la squadra ottenne risultati mediocri ma sempre crescenti, fino al raggiungimento dei playoff nel '96. Il supporto dei tifosi di casa era sempre caldissimo, e nel quinquennio 1991-1996 si ebbe circa il 60% di vittorie in casa, ma l'andamento in trasferta era a dir poco disastroso: in una stagione si ottenne un clamoroso 1-40, ossia una vittoria e quaranta sconfitte.\n1997-2000: L'arrivo tra le big.\nIn questi anni ci furono diversi colpi di mercato di successo che riportarono i Kings tra le grandi: la scelta del playmaker Jason Williams dal draft, lo scambio di Mitch Richmond per quella che sarebbe diventata la bandiera e il leader assoluto negli anni successivi, Chris Webber. Vennero acquisiti i serbi Vlade Divac dai Los Angeles Lakers e Predrag Stojakovi\u0107 dal draft NBA 1998. Il primo era un pivot alto, forte e abile difensore, il secondo uno dei migliori tiratori da tre punti degli ultimi anni. Venne assunto l'allenatore Rick Adelman e come assistente l'ex allenatore alla Princeton University Pete Carril, che plasmarono una squadra le cui doti principali erano la forza fisica (se si pensa che tre quinti del quintetto base erano sopra i 2,08 metri di Stojakovi\u0107), e la velocit\u00e0 nella circolazione del pallone. Molti in questi tempi criticarono la fase difensiva dei Kings, e l'assenza di Webber in certi momenti chiave del gioco. Nonostante il grande talento, vennero eliminati nel playoff del 1999 dagli Utah Jazz ed in quelli del 2000 dai Los Angeles Lakers, sempre ai quarti di finale di conference per 3 a 2.\n2000-2002: The Greatest Show on Court.\nNella stagione 1999-2000 i Kings cedettero l'ala Corliss Williamson ai Toronto Raptors in cambio della guardia Doug Christie, giocatore dalle doti difensive eccezionali, pi\u00f9 volte incluso nel quintetti difensivi NBA All-Defensive Team stilati a fine stagione. Il quintetto Williams-Christie-Stojakovi\u0107-Webber-Divac riscuoteva successo, culminato nel febbraio 2001 con la copertina a loro dedicata del magazine Sports Illustrated, intitolata \"The Greatest Show on Court\", \"Il pi\u00f9 grande spettacolo mai visto in campo\".\nNel luglio 2001 venne ceduto il playmaker Williams ai Vancouver Grizzlies in cambio di Mike Bibby, playmaker completo dotato soprattutto di un gran tiro dalla lunga e media distanza e doti da leader.\nLa stagione 2001-02 \u00e8 stata la migliore dei Kings da moltissimi anni: dopo aver avuto il miglior record dell'intera lega, 61 vittorie e 21 sconfitte (36 su 41 vinte in casa), ed aver agevolmente passato i quarti e le semifinali di conference contro gli Utah Jazz e i Dallas Mavericks, si sono fermati in finale di conference contro i futuri campioni NBA Los Angeles Lakers.\nLa combattivit\u00e0 che ha caratterizzato questa serie ha acceso una rivalit\u00e0 mai vista prima nell'NBA: all'ARCO Arena si sono viste scene di roghi di divise dei Lakers. Inoltre le polemiche arbitrali hanno tenuto banco, molte recriminazioni si sono da parte dei Kings che contestarono la tripla decisiva all'ultimo secondo di gara 4 segnata da Robert Horry, e i 27 tiri liberi fischiati a favore della squadra della Citt\u00e0 degli Angeli nel quarto quarto di gara 6. Furono proprio tutte queste \"sviste\" arbitrali a far sorgere dei sospetti sulla serie, sospetti che si materializzarono quando Tim Donaghy, arbitro di quella serie, confesso' che la lega costrinse gli arbitri a favorire i Los Angeles Lakers in gara 6 in modo da allungare i giochi fino a gara 7. Nonostante ci\u00f2 sono in molti a pensare che questa serie sia una delle pi\u00f9 belle della storia dell'NBA, per tasso tecnico, combattivit\u00e0, sostanziale equit\u00e0 tra le squadre ed episodi.\n2003-2005: L'inizio della discesa.\nL'anno successivo Sacramento si vede eliminata ancora in una gara-7, questa volta per\u00f2 in semifinale di conference contro i Dallas Mavericks di Steve Nash e di Dirk Nowitzki, ma decisivo fu sicuramente l'infortunio al ginocchio occorso a Chris Webber nel dicembre del 2003 che ha fatto perdere atletismo e fisicit\u00e0 alla squadra: in questa stagione Webber gioc\u00f2 infatti solamente 23 partite delle 82 in programma.\nNella stagione successiva ci fu il ritorno di C-Web, ma a causa dell'operazione aveva perso molta della sua esplosivit\u00e0 e della forza che l'avevano reso uno dei migliori giocatori dei primi anni 2000.\nLa stagione 2004-05 fu caratterizzata dalla perdita di tre dei cinque \"grandi\" che avevano fatto la storia recente dei Kings: Divac ritorn\u00f2 ai rivali Lakers e venne rimpiazzato da Brad Miller, Christie fin\u00ec agli Orlando Magic in cambio della guardia tiratrice mancina Cuttino Mobley, e nel febbraio 2005 Webber fu scambiato per tre giocatori (Corliss Williamson, Kenny Thomas, e Brian Skinner) con i Philadelphia 76ers. Stojakovi\u0107 viveva un periodo di declino, cos\u00ec il leader assoluto della squadra in quei tempi fu Bibby, che pi\u00f9 volte fece prestazioni da oltre 50 punti. La stagione si chiuse con la sconfitta al primo turno di playoff contro i Seattle SuperSonics per 4-1.\n2005-2009: Il crollo.\nL'annata 2005-06 fu magra di soddisfazione per la formazione californiana, i playoff raggiunti con 44 vittorie e 38 sconfitte durarono solo un turno contro i San Antonio Spurs, e gli innesti Shareef Abdur Rahim e Bonzi Wells diedero un buon contributo a inizio anno ma si infortunarono entrambi per le fasi decisive. Stojakovi\u0107 venne scambiato nel febbraio 2006 in cambio dell'umorale Ron Artest, conosciuto come giocatore grintoso e rissoso ma eccezionale difensore.\nLa stagione successiva, 2006-07 si apr\u00ec con l'annuncio che Adelman non avrebbe rinnovato il contratto e che sarebbe stato sostituito in panchina da Eric Musselman. Questa prosegu\u00ec malissimo, contornata da guai giudiziari, per l'allenatore Musselman che fu scoperto guidare sotto l'influenza di alcolici, e per Ron Artest, che fu accusato prima di abbandono dei suoi cani, e dopo di violenza domestica. Artest fu prima sospeso dal roster di Sacramento poi reinserito. Musselman venne esonerato a fine anno, dopo che la squadra non raggiunse i playoff e totalizz\u00f2 solo il 40,2% di vittorie.\nIl futuro dei Kings era sulle spalle di Kevin Martin (secondo classificato nel premio NBA Most Improved Player dopo la guardia di Golden State Monta Ellis) che firm\u00f2 un contratto da 55 milioni di dollari per 5 anni. Venne chiamato Reggie Theus, ex giocatore proprio dei Kings come allenatore per la stagione 2007-08. Martin per\u00f2 non riusc\u00ec a condurre la squadra ai playoff, la squadra centr\u00f2 un record di 38 vittorie e 44 sconfitte. Un ruolo importante fu assunto da Beno Udrih, che sostituiva Bibby, prima infortunato, poi ceduto agli Atlanta Hawks in cambio di Tyronn Lue, Anthony Johnson, Shelden Williams, Lorenzen Wright e una seconda scelta per il Draft NBA 2008.\nDopo questa fallimentare stagione la franchigia di propriet\u00e0 della famiglia Maloof \u00e8 nel mezzo di una grande rifondazione basata sui giovani, nel 2008 \u00e8 stata effettuata una trade con gli Houston Rockets che ha coinvolto Artest, che ha cos\u00ec detto addio a Sacramento. Al suo posto, dai Rockets sono arrivati Bobby Jackson, l'ala Dont\u00e9 Greene e una prima scelta al Draft NBA 2009.\nLa stagione 2008-09 \u00e8 stata disastrosa, con 17 vittorie e 65 sconfitte ed il peggior record dell'intera lega. L'allenatore Theus venne esonerato a met\u00e0 stagione e al suo posto giunse Kenny Nutt con un incarico ad interim, che port\u00f2 a termine la disastrosa stagione e, subito dopo il termine, venne esonerato assieme all'intero staff tecnico. Al posto di Nutt, sulla panchina della squadra californiana \u00e8 giunto Paul Westphal.\n2009-2017: L'era DMC.\nNel 2009 \u00e8 giunto a Sacramento, chiamato come quarta scelta al Draft NBA 2009, la grande promessa dalla Pennsylvania, Tyreke Evans, che nella sua stagione da matricola si \u00e8 aggiudicato l'NBA Rookie of the Year Award, mantenendo statistiche simili a quelli di LeBron James al suo primo anno nella grande lega americana.\nLa stagione 2009-10 \u00e8 stata tuttavia cupa in termini di risultati: sono state ottenute solo 25 vittorie nelle 82 partite di stagione regolare, nonostante un buon inizio con la squadra a ridosso della zona playoff. Evans gioca molto bene ma non \u00e8 coadiuvato da un sistema all'altezza per vincere molte partite. Grazie alle poche vittorie i Kings ottengono un alto posizionamento per il Draft NBA 2010, cosicch\u00e9 la formazione di Westphal sceglie DeMarcus Cousins, centro di 2,10 metri per pi\u00f9 di 125\u00a0kg con grandissimo talento ma dal difficile carattere.\nLa stagione 2010-2011 \u00e8 indicata come quella della rinascita per la franchigia. Nella citt\u00e0 sono esposti manifesti che promuovono la coppia Evans-Cousins, al coro di \"Here We Rise\" (\u00c8 tempo di risorgere) si comincia carichi di aspettative. I fatti dimostrano per\u00f2 che la squadra \u00e8 ancora molto acerba, e subisce diverse sconfitte. I ripetuti infortuni di Evans non facilitano le cose, Westphal non riesce a gestire le rotazioni in modo efficiente, n\u00e9 a dare un sistema di gioco valido. Nella parte finale della stagione, a giochi fatti, i Kings inanellano una buona serie di risultati, anche in virt\u00f9 dell'inserimento in squadra di Marcus Thornton, arrivato dai New Orleans Hornets in cambio di Carl Landry; tuttavia la squadra arriv\u00f2 penultima a ovest con un record di 24 vittorie e 58 sconfitte. Nelle stagioni successive la squadra totalizz\u00f2 28 vittorie nel 2011-2012 e nel 2012-2013, e 29 nel 2013-2014 non raggiungendo nuovamente i playoff, cambiando spesso allenatore e non scegliendo bene al Draft.\nNel 2011 i californiani al Draft presero Jimmer Fredette (ottenuto in uno scambio la sera stessa in cui venne coinvolto Bismack Biyombo, settima scelta assoluta) alla 10, Tyler Honeycutt alla 35 e Isaiah Thomas alla 60.\nThomas nel corso della sua carriera si rivel\u00f2 essere la miglior ultima scelta di tutti i tempi, ma i Kings (nonostante una stagione 2013-2014 dove Thomas tenne 20,3 punti di media) lo cedettero nel 2014 con un contratto \"sign-and-trade\" ai Phoenix Suns per Alex Oriakhi (giocatore che a oggi non ha mai debuttato in NBA), Fredette venne tagliato nel febbraio 2014, dopo aver deluso in 2 anni e mezzo (oltre che nelle squadre in cui and\u00f2 a giocare successivamente) mentre Honeycutt, prima di venire ceduto nel febbraio 2013 agli Houston Rockets (che lo tagliarono subito), gioc\u00f2 solamente 24 partite in un anno e mezzo a Sacramento.\nMentre al Draft 2012 venne preso Thomas Robinson alla 5, che poi venne ceduto a febbraio dopo appena 8 mesi di militanza nella squadra, nel 2013 vennero scelti Ben McLemore e Ray McCallum (rispettivamente alla 7 e alla 36), ma nonostante i due arrivassero con delle ottime aspettative (soprattutto McLemore), non riuscirono a esprimersi al meglio. In tutto questo ci furono anche i vari problemi creati da DeMarcus Cousins che divise spesso lo spogliatoio, e prese molti falli tecnici negli anni.\nPremi e riconoscimenti individuali.\nNBA Most Valuable Player Award\nNBA Rookie of the Year Award\nNBA Sixth Man of the Year Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team"}
{"id": "44910", "revid": "1748", "url": "https://it.wikipedia.org/wiki?curid=44910", "title": "Paradosso di Burali Forti", "text": ""}
{"id": "44928", "revid": "57342", "url": "https://it.wikipedia.org/wiki?curid=44928", "title": "Carlo Mazzacurati", "text": "Biografia.\nPrimo dei cinque figli dell'ingegnere Giovanni Mazzacurati (direttore del Consorzio Venezia Nuova dal 1983 al 2005), fin da bambino si dedica alle arti teatrali, con numerosi consensi; da qui la sua citazione \"Nella vita dovremmo recitare un po' tutti quanti. Teatro \u00e8 rompere gli schemi, cinema \u00e8 capovolgere la realt\u00e0\". All'Universit\u00e0 di Bologna negli anni settanta \u00e8 fra i primi studenti del corso di laurea in DAMS. \u00c8 animatore del cineclub padovano \"Cinema Uno\" assieme a Piero Tortolina. Nel 1979 realizza grazie a un'eredit\u00e0 un film in 16 millimetri, \"Vagabondi\", che nel 1983 vince il premio di distribuzione offerto dalla Gaumont al festival milanese Filmmaker. Ma la successiva smobilitazione della casa di distribuzione impedisce al film di raggiungere le sale. Si trasferisce quindi a Roma, dove lavora ai testi di alcune trasmissioni televisive e nel 1985 scrive assieme a Franco Bernini la sceneggiatura di \"Notte italiana\" che, con Marco Messeri (il quale diverr\u00e0 il suo attore feticcio) protagonista e Nanni Moretti produttore, trasforma in film nel 1987.\nDi due anni dopo \u00e8 \"Il prete bello\", tratto dall'omonimo romanzo di Goffredo Parise e ambientato a Vicenza. Collabora alle sceneggiatura di \"Marrakech Express\" (finalista del Premio Solinas) insieme a Gabriele Salvatores, \"Fracchia contro Dracula\" di Neri Parenti e \"Domani accadr\u00e0\" di Daniele Luchetti. Conquista il Leone d'Argento nel 1994 con la pellicola \"Il toro\", che ha come protagonista Diego Abatantuono. Ha recitato piccole parti in quattro film di Nanni Moretti (\"Palombella rossa\" del 1989, \"Caro diario\" del 1994, \"Il grido d'angoscia dell'uccello predatore (20 tagli d'Aprile)\" del 2001 e \"Il caimano\" del 2006). Realizza \"L'estate di Davide\" (1998) e \"La lingua del santo\" (2000), oltre che i documentari della serie \"Ritratti\" su Mario Rigoni Stern, Andrea Zanzotto e Luigi Meneghello con le interviste di Marco Paolini. Nel 2006 interpreta un piccolo ruolo in \"Zeldman\" di Cosimo Messeri.\nNel 2007 gira \"La giusta distanza\" con protagonista Valentina Lodovini. Nel 2009 ha co-prodotto con Angelo Barbagallo ed Edoardo Scarantino il film-documentario \"The One Man Beatles\" di Cosimo Messeri, in concorso alla IV edizione della Festival internazionale del film di Roma e candidato ai David di Donatello 2010 come miglior film documentario. Nel 2010 dirige Silvio Orlando in \"La passione\". Sempre nel 2010 gira il documentario \"Sei Venezia\", con sei storie dedicate ad altrettanti personaggi veneziani. Nel dicembre 2011 viene nominato primo presidente della nuova Fondazione Cineteca di Bologna. Nel 2012 realizza \"Medici con l'Africa\", film documentario girato in Mozambico che racconta l'attivit\u00e0 dei volontari di Medici con l'Africa Cuamm, la pi\u00f9 grande organizzazione italiana per la tutela della salute delle popolazioni africane. Il 20 novembre 2013 riceve il Gran Premio Torino per la carriera.\nProprio a Torino, nell'ambito del Torino Film Festival, presenta il suo ultimo film \"La sedia della felicit\u00e0\", in sala nella primavera 2014 e interpretato da Isabella Ragonese e Valerio Mastandrea. Si tratta di un film girato in Veneto (zona colli Euganei) e Trentino e prodotto da Angelo Barbagallo. Muore a 57 anni il 22 gennaio 2014 all'ospedale di Padova, per le complicanze di un tumore al pancreas. La camera ardente \u00e8 stata allestita il 25 gennaio a Padova presso la sede di Medici con l'Africa Cuamm.\nVita privata.\nEra sposato con Marina Zangirolami, da cui ha avuto una figlia."}
{"id": "44934", "revid": "1305772", "url": "https://it.wikipedia.org/wiki?curid=44934", "title": "PM", "text": ""}
{"id": "44935", "revid": "819238", "url": "https://it.wikipedia.org/wiki?curid=44935", "title": "Pm", "text": ""}
{"id": "44936", "revid": "1745361", "url": "https://it.wikipedia.org/wiki?curid=44936", "title": "Canoa polo", "text": "La canoa polo \u00e8 uno sport di squadra con la palla che si svolge in acqua, in cui i giocatori (5 in campo e 3 in panchina) si muovono su canoe. \u00c8 un gioco simile per alcuni aspetti alla pallanuoto, anche se la porta sospesa ricorda pi\u00f9 il canestro della pallacanestro. Lo scopo del gioco \u00e8 fare pi\u00f9 goal della squadra avversaria, in un tempo reale di 20 minuti (due tempi da 10', in cui il cronometro viene fermato ad ogni goal e ad ogni sospensione del gioco segnalata dall'arbitro), destinando la palla in una porta di 1\u00a0m x 1,5\u00a0m sospesa due metri sul livello dell'acqua e protetta da un giocatore che usa la pagaia, sollevandola perpendicolarmente all'acqua, per parare i tiri.\nLa palla \u00e8 la medesima che si usa in pallanuoto e pu\u00f2 essere giocata sia con le mani che con la pagaia.\nIl campo di gioco \u00e8 costituito da uno specchio d'acqua rettangolare, libero da ostacoli, lungo 35\u00a0m e largo 23\u00a0m, delimitato da un cordone di boe. Pu\u00f2 essere installato sia su specchi d'acqua naturali (laghi, mare, ecc.) che in piscine. Il requisito fondamentale \u00e8 che l'acqua sia completamente ferma, ossia non vi siano correnti che possano in qualche modo aiutare una delle due squadre.\nI cambi sono illimitati senza bisogno di fermare il gioco purch\u00e9 non siano mai presenti contemporaneamente pi\u00f9 di 5 giocatori (compresa tutta l'attrezzatura) della stessa squadra nel campo di gioco. Le riserve,quindi gli altri componenti della squadra, occupano lo spazio dietro la propria porta oltre la linea di fondo campo.\nLe canoe devono avere lunghezza compresa tra 2,1 e 3,1 metri e larghezza tra 50 e 60\u00a0cm, dotate di una protezione morbida su punta e coda per addolcire gli impatti. Le canoe in uso sono propriamente dei kayak, che grazie alla protezione offerta dal gonnellino paraspruzzi non si riempiono d'acqua nemmeno in caso di ribaltamento dei giocatori. \nTutti i giocatori di una squadra devono indossare una maglia, un corpetto protettivo, e un casco munito di griglia per ogni impatto che potrebbe essere ragionevolmente previsto nel corso di tutte le gare. Corpetto e casco devono riportare il numero identificativo del giocatore, le divise di gioco sono uguali per tutti i giocatori della squadra senza distinzione di ruolo.\nIl portiere, nel cui ruolo i giocatori possono alternarsi anche durante la stessa azione, difende la propria porta issando verticalmente la pagaia e in tale posizione non pu\u00f2 essere attaccato dai giocatori avversari.\nLa direzione di gara \u00e8 affidata a due arbitri, che si muovono lungo i due opposti lati lunghi del campo di gioco. Gli arbitri sono coadiuvati da due guardalinee posti sulla linea di fondo, mentre al tavolo siedono il cronometrista e l'addetto al referto.\nL'arbitro pu\u00f2 punire le infrazioni con un semplice tiro libero o con un tiro di rigore e sanzionare i giocatori con un cartellino verde (ammonizione semplice), giallo (espulsione temporanea di 2 minuti) o rosso (espulsione definitiva partita in corso e squalifica automatica della partita successiva).\nNel 2011 \u00e8 stata istituita la regola dello Shot clock, secondo la quale una squadra ha un tempo limite di 60 secondi per andare al tiro e concludere l'azione d'attacco. La regola \u00e8 stata utilizzata in Italia la prima volta in occasione della Coppa Italia disputata a Bologna il 26 e 27 marzo 2011.\nOrigini.\nQuesto sport si giocava in Inghilterra e in Germania, come documentato nelle sedi del Kanu G. di Essen e del Rote M\u00fchle di Amburgo, mentre dagli anni settanta era utilizzato come alternativa agli allenamenti invernali di canoa. Risultando subito molto divertente, fu esportato in tutta Europa.\nLa prima partita giocata in Italia si svolse durante un raduno internazionale di canoa fluviale organizzato dal Natisone Kayak Club di Manzano, sul fiume Natisone il 9 settembre 1979. Reza Al\u00ec organizz\u00f2 quel giorno il primo torneo di canoa polo in Italia. Quattro le squadre partecipanti: Natisone Kayak Club, Canoa Club Udine, Canoa Club XXX Ottobre di Trieste e Soske Elektrarne dalla Slovenia. L'anno successivo il torneo fu vinto dal Canoa Club Portogruaro, una new entry mai vista che batt\u00e9 ai rigori il Natisone, con Mauro Piccolo capocannoniere del torneo. Il trofeo consisteva in una coppa itinerante e i premi erano magliette e una targa in legno al capocannoniere. Si giocava con canoe in vetroresina (fonte Canoa Club Portoguaro)\nSquadre storiche canoa polo italiane.\nNel 1979 si formarono le prime squadre nel nord est d'Italia grazie all'attivit\u00e0 di Reza Al\u00ec del Natisone Kayak Club di Manzano.\nNel 1981 Sandro Ceciliato, fondatore del Gruppo Canoe Polesine di Rovigo, organizza ad Albarella un torneo che dai pi\u00f9 \u00e8 considerato come il momento in cui nacque un movimento organizzato; infatti gli atleti che parteciparono a questa esperienza tornarono alle proprie sedi coinvolgendo gli atleti del proprio club a formare una squadra.\nDa quell'esperienza si formarono l'anno successivo le squadre del Castelfranco Veneto (di Bandiera, Bonaldo e Macchieraldo) il Canoa Club Ferrara (con Mauro Borghi), il Gruppo Canoe Polesine (con Ceciliato e Donzelli), il Canoa Club Vicenza (con Giordan, Cenzon, Dori), il Canoa Club Legnago (con Carletto Prato) e il Canoa Club Padova. Negli anni successivi la canoa polo dilag\u00f2 in veneto con altre squadre come il Kayak Polo Rangers di Padova, il Valstagna (con un giovanissimo Pierpaolo Ferrazzi che pi\u00f9 tardi vincer\u00e0 la medaglia d'oro alle olimpiadi di slalom), il Canoa Club Trento-\nIntanto in Liguria le Acque Azzurre di Balducci, Hinrichsen e Viola, il Canoa Club Lerici di Azzoni, Farina, Mencarelli, Ricci, Pasquali e Tosini grazie ai collegamenti con i movimenti olandese e tedesco mossero un movimento basato su regole diverse (utilizzo della porta e del pallone di pallanuoto). Il Lerici rimase imbattuto nel cosiddetto gioco mano-pagaia per un lustro.\nNell\u2019ottobre del 1983 si gioc\u00f2 una partita dimostrativa durante la settimana dei Giochi Della Giovent\u00f9, presso la piscina dei mosaici del Foro Italico di Roma. Quella partita diede il via alla formazione di altre squadre nel centro sud, prime fra tutte la Roma Canoa Polo A.S. che si allenava sul Tevere, ed il Canoa Club Napoli. Queste due squadre da li a poco calcarono le scende della canoa polo nazionale italiana. \nNel gioco di sola pagaia La Gazzetta dello Sport nel 1986 scriveva dei 26 tornei in fila vinti dal club Isac Castelfranco Veneto, con una sola sconfitta nel settembre 1986 a Gorizia contro la Roma Canoa Polo A.S. ai rigori, affermando su questa sconfitta: \"ecco quando l'allievo supera il maestro...\". I giovanissimi giocatori della Roma, Corazza, Zannoni, Grieo e Gobbo erano stati infatti \"iniziati\" alla canoa polo proprio da Bonaldo, giocatore di punta della squadra del Castelfranco Veneto.\nDal 1987 la F.I.C.K. decise di istituire la prima competizione nazionale adottando il regolamento \"solo-pagaia\" assai pi\u00f9 diffuso in italia. Vinse, manco a dirlo, la Roma Canoa Polo A.S. capitanata dalla ormai stella nascente della canoa polo italiana, Carlo Corazza coadiuvato dai suoi compagni Zannoni, Gobbo F., Grieco I., Bezzi L., Canu G.,Dho P.\nCome si giocava.\nIn Italia si giocava con il cosiddetto \"Stile Italiano\" che prevedeva la possibilit\u00e0 di toccare il pallone (del tipo pallavolo) esclusivamente con la pagaia e con porte di 4 metri di larghezza per 1,5 m di altezza. Uniche eccezioni Liguria-Lombardia-Emilia-Romagna-Piemonte e Val D'Aosta, dove si giocava col regolamento mano pagaia che prevedeva l'uso delle porte da pallanuoto (3\u00a0m x 0,90\u00a0m) ed il pallone da pallanuoto junior e la possibilit\u00e0 di toccare la palla anche con le mani. Nel 1986 la Federazione Italiana Canoa Kayak (FICK) form\u00f2 un Comitato Federale per la Polo e redasse un regolamento, il primo della canoa polo in Europa, codificando le regole dello \"Stile italiano\" del solo-pagaia. Nello stesso anno ci fu l'esordio della Nazionale italiana, formata non ufficialmente su mandato della FICK Liguria principalmente da giocatori del Lerici, ai Campionati del Mondo di Bourg Saint Maurice. \nAd agosto 1986, su mandato FICK affidato a O. Bonaldo, dopo alcuni raduni selettivi, una formazione italiana ufficiale partecip\u00f2 al torneo pi\u00f9 importante di allora del mano-pagaia ad Amsterdam giocando per\u00f2 con le regole del \"Italian Style\" nell'ottica di far appassionare il movimento europeo allo stile italiano.\nL'ufficialit\u00e0.\nDal 1983, in alcune regioni si organizzano dei Campionati Regionali riconosciuti dalla FICK.\nNel 1987 la FICK organizz\u00f2 il primo torneo nazionale chiamato, la \"Coppa Italia\". L'anno successivo alle olimpiadi di Seul '88, la ICF stil\u00f2 un regolamento unificato a livello europeo, che prevedeva l'utilizzo delle mani per gestire la palla e le porte sospese, ma con una deroga per l'Italia dove si continu\u00f2 fino al 1992 a giocare con le vecchie regole \"Italian Style\", che consentivano solo l'uso della pagaia e le porte galleggianti. In occasione della riunione ICF del nuovo quadriennio olimpico a Barcellona '92, venne ufficialmente definito a livello mondiale il regolamento della canoa polo equivalente a quello con cui si gioca tuttora. La \"Coppa Italia\" del 1992 fu l'ultima giocata con lo stile italiano, vinta anch'essa, come la prima, dalla Roma Canoa Polo AS.\nL'unificazione del regolamento a livello mondiale ha dato inizio all'istituzione dei campionati mondiali (ogni 2 anni dal 1994, giocati a Sheffield) e dei campionati europei (ogni 2 anni dal 1995, giocati a Roma).\nRegolamento I.C.F..\nNel 1993 la Federazione Italiana Canoa Kayak adott\u00f2 le regole internazionali e lo \"Stile Italiano\" scomparve. Si svolse il primo Campionato italiano. Andrea Donzelli venne incaricato di studiare il nuovo regolamento dalla FICK, andando a Sheffield (Gran Bretagna) a seguire un primo grande evento internazionale mai organizzato, anche se non ufficiale per la federazione internazionale.\nNel 1994 la Nazionale di canoa polo dell'Italia partecip\u00f2 a Sheffield ai Campionati mondiali di canoa polo. Nel girone di qualificazione l'Italia si comport\u00f2 decorosamente contro le irraggiungibili Gran Bretagna e Francia. Raggiungendo un insperato 9\u00ba posto, si mise subito in mostra come la sorpresa del torneo, ed il suo capitano, Gianni Illiano di Lerici, fu subito individuato tra i migliori giocatori al mondo.\nNel 1995, ai Campionati europei di canoa polo di Roma, l'Italia arriv\u00f2 al 5\u00ba posto.\nAi Campionati mondiali di canoa polo del 1996, ad Adelaide in Australia, l'Italia conquist\u00f2 l'argento sfiorando l'impresa contro i favoriti australiani, ma fu da tutti giudicata come la squadra con il gioco migliore del mondiale.\nIl campionato italiano si disputa dal 1993 e oggi \u00e8 diviso in tre serie (A, A1, e B). Nel 2000 \u00e8 stato affiancato dal 2000 un ulteriore torneo nazionale: la Coppa Italia.\nDal 2000 si organizza anche un Campionato Europeo Club di canoa polo.\nNel 2004 si sono giocati Campionati Maschili di Serie A, A1 e B, Campionati Femminili serie A e A1 e Campionati Maschili Under 21 serie A.\nCompetizioni internazionali.\nNel 2005 la canoa polo \u00e8 stata introdotta ai Giochi mondiali, una manifestazione che comprende competizioni di molte discipline sportive che non sono inserite nel programma ufficiale dei Giochi olimpici."}
{"id": "44942", "revid": "110157", "url": "https://it.wikipedia.org/wiki?curid=44942", "title": "Maclovio (nome)", "text": "Origine e diffusione.\nRiprende il nome di san Maclovio, vescovo: secondo alcune fonti, esso deriva dal bretone \"Mac'h Low\", composto da \"mac'h\" (\"pegno\") e \"luh\" (\"luce\"); tale forma si sarebbe evoluta in \"Maclou\", dalla quale derivano sia l'italiano \"Maclovio\" (tramite il latino \"Maclovius\") che l'odierna forma bretone, \"Malo\". Secondo altre fonti, invece, \"Maclou\" (o \"Maglou\", da cui l'odierno bretone \"Malo\") sarebbe stato in origine un ipocoristico di \"Maglorix\", ossia l'italiano Maglorio.\nLa variante italiana \"Macuto\" riprende il latino \"Machutus\", a sua volta derivante da \"Machu\", una variante dell'originale.\nOnomastico.\nL'onomastico viene festeggiato il 15 novembre, in onore di san Maclovio, vescovo bretone di origine gallese, studente di san Brandano, considerato uno dei sette santi fondatori della Bretagna."}
{"id": "44945", "revid": "794971", "url": "https://it.wikipedia.org/wiki?curid=44945", "title": "International Phonetic Alphabet", "text": ""}
{"id": "44946", "revid": "767487", "url": "https://it.wikipedia.org/wiki?curid=44946", "title": "Marcellino di Cartagine", "text": "Agiografia.\nNato a Toledo da una ricca famiglia patrizia. Fu amico di Agostino d'Ippona e in contatto epistolare con Sofronio Eusebio Girolamo. Fu tribuno dell'esercito e quindi consigliere dell'imperatore Onorio. Nel 411 venne inviato a Cartagine, presso suo fratello Aprigio proconsole d'Africa, per risolvere politicamente la crisi con i donatisti che non si riusciva a sanare.\nA Cartagine, Marcellino svolgeva le mansioni di tribuno e di notaio. Padre di famiglia e cristiano, dall'amico Agostino venne definito \"uomo notissimo\" (\u00ab\"fama et pietate notissimus\"\u00bb) per la stima di cui godeva per la sua religiosit\u00e0. \nVenne tenuto un sinodo presso Cartagine, presieduto da Marcellino, nel quale i vescovi riuniti (286 cattolici e 279 donatisti) ripeterono la condanna del donatismo, i vescovi cattolici chiesero ai donatisti di rientrare nella comunione dei fedeli offrendosi anche di dividere con loro la gestione di alcune chiese e, se necessario, anche di cederle loro.\nI donatisti rifiutarono e, dopo un tentativo di mettere in difficolt\u00e0 i due fratelli, accusandoli di corruzione e complicit\u00e0 con l'usurpatore Eracliano, passarono all'insurrezione aperta in armi nel 413, che venne presto domata dalle forze imperiali. Ciononostante fu emessa la sentenza di condanna a morte di Marcellino da parte del generale Marino, mandato dall'imperatore per combattere Eracliano e favorevole ai donatisti. Vano fu l'intervento di Agostino che era intervenuto presso Marino per chiedere la grazia e il generale approfittando dei suoi pieni poteri militari, si affrett\u00f2 a far decapitare Marcellino prima che da Roma potesse giungere un contrordine.\nL'imperatore Onorio in persona riconobbe arbitraria la sentenza e l'anno seguente l'annull\u00f2, sanzionando e approvando tutte le decisioni prese dal consigliere di Stato, mentre la Chiesa cattolica lo vener\u00f2 come martire per essersi rifiutato di venire a compromessi sulla verit\u00e0, anche a prezzo della vita.\nGirolamo e Agostino scrissero il suo elogio funebre.\nAgostino d'Ippona gli dedic\u00f2 poi i suoi primi scritti contro Pelagio e il volume \"La citt\u00e0 di Dio\".\nCulto.\nIl Martirologio romano fissa la memoria liturgica al 13 settembre: \"A Cartagine, nell'odierna Tunisia, san Marcellino, martire, che, tribuno e intimo amico di sant'Agostino e di san Girolamo, per l'ostilit\u00e0 dell'usurpatore Eracliano fu, bench\u00e9 innocente, ucciso dagli eretici donatisti per aver difeso la fede cattolica\". La memoria, nel rito romano antico \u00e8 invece fissata al 6 aprile."}
{"id": "44961", "revid": "1728", "url": "https://it.wikipedia.org/wiki?curid=44961", "title": "Pompeo", "text": ""}
{"id": "44963", "revid": "228587", "url": "https://it.wikipedia.org/wiki?curid=44963", "title": "Santa Sofia", "text": ""}
{"id": "44982", "revid": "599013", "url": "https://it.wikipedia.org/wiki?curid=44982", "title": "Iliade (disambigua)", "text": ""}
{"id": "44991", "revid": "2014155", "url": "https://it.wikipedia.org/wiki?curid=44991", "title": "Michele di Russia", "text": "La salita al potere di Michele di Russia (talvolta indicato come Michele III) conclude il convulso \"Periodo dei torbidi\" della storia russa e inaugura il regno della dinastia Romanov.\nBiografia.\nMichail Romanov era figlio del boiaro F\u00ebdor Nikitic Romanov, diventato monaco per ingiunzione di Boris Godunov e conosciuto con il nome di Filarete, e di Ksenija Ivanovna \u0160estova. Dopo che Mosca fu liberata dai polacchi nel 1612, il 7 febbraio 1613 l'assemblea dei boiari (Zemskij Sobor) elesse Michele Romanov nuovo zar, primo Romanov a capo del Regno russo. In questo modo si pone fine al periodo storico detto et\u00e0 dei Torbidi, iniziato nel 1598 con la morte di F\u00ebdor I, ultimo erede della dinastia degli Rjurik. Venne cos\u00ec ripristinata la legalit\u00e0 del titolo di zar e ristabilito un potere centrale forte.\nIl principale motivo che port\u00f2 alla scelta del nuovo zar, che al momento dell'elezione non aveva ancora diciassette anni, fu il fatto di essere figlio del patriarca della Chiesa ortodossa russa, Filarete Romanov, che dal 1619, appena rientrato in patria dopo essere stato per nove anni ostaggio del re di Polonia, divenne di fatto il vero governante della Russia, dirigendo la politica del figlio e occupandosi personalmente dell'amministrazione dello Stato fino al 1633, anno in cui Filarete mor\u00ec.\nIn politica estera premeva innanzi tutto conseguire la pace con i nemici confinanti. Venne cos\u00ec siglata nel 1617 la pace di Stolbovo con l'Impero svedese e in seguito, nel 1618 e nel 1634, anche la tregua e la pace con la Confederazione polacco-lituana. Sotto il governo di Michail Romanov e del padre venne avviata la campagna di colonizzazione della Siberia.\nIn politica interna si registr\u00f2 il tentativo di riordinare lo Stato, effettuando interventi (peraltro a tutto vantaggio della Corona) sul fisco e sulla struttura dell'esercito. Tali interventi produssero per\u00f2 l'effetto di aumentare la distanza sociale ed economica tra la corte e le classi artigiana e commerciante, oberate da imposte e schiacciate dalla concorrenza straniera; i contadini erano ridotti a una servit\u00f9 sempre pi\u00f9 pesante.\nDopo Michele di Russia il titolo di zar si trasmetter\u00e0 per linea diretta maschile all'interno della famiglia Romanov fino al 1762, quando salir\u00e0 al trono imperiale Pietro III, precedentemente duca di Holstein-Gopport, chiamato alla carica dalla zarina Elisabetta.\nDi salute perennemente cagionevole, mor\u00ec il 13 luglio 1645 per una ascite.\nMatrimoni e figli.\nNel 1624 Michele spos\u00f2 in prime nozze Marija Vladimirovna Dolgorukova, che mor\u00ec molto presto, presumibilmente per avvelenamento. Nel 1626 spos\u00f2 in seconde nozze Evdokija Luk'janovna Stre\u0161n\u00ebva (1608 \u2013 1645), che gli diede numerosi figli:"}
{"id": "44993", "revid": "344503", "url": "https://it.wikipedia.org/wiki?curid=44993", "title": "James Herbert", "text": ""}
{"id": "44998", "revid": "842", "url": "https://it.wikipedia.org/wiki?curid=44998", "title": "Grok", "text": "Grok \u00e8 un neologismo della lingua inglese, nato ed usato prevalentemente negli anni sessanta in relazione alla cultura hippie ed ancora in uso nell'ambito informatico, che significa \"avere assimilato pienamente il concetto\". In italiano viene adattato in \"groccare\".\nNello specifico, \"grok\" o \"groccare\" significa avere completamente \"compreso\", \"assimilato\" e fatto proprio, quasi \"digerito\", un argomento o un concetto ed averlo reso parte di s\u00e9, per un suo ulteriore sviluppo. Il modo di dire \"groccare la pienezza\" indica il compimento del groccare, l'incorporazione finale del concetto.\nIl verbo (\"grokkare\") fu inventato da Robert A. Heinlein nel suo romanzo \"Straniero in terra straniera\" dove era una parola marziana che significava letteralmente \"bere\" e, per senso traslato, figurativamente \"comprendere\", \"amare\" o \"essere uno con\"."}
{"id": "45002", "revid": "599013", "url": "https://it.wikipedia.org/wiki?curid=45002", "title": "Battimento", "text": ""}
{"id": "45004", "revid": "767487", "url": "https://it.wikipedia.org/wiki?curid=45004", "title": "Salvate il soldato Ryan", "text": "Salvate il soldato Ryan (\"Saving Private Ryan\") \u00e8 un film del 1998 diretto da Steven Spielberg, che con questo film vinse il suo secondo premio Oscar per la miglior regia. Il film \u00e8 ispirato alla vera storia dei Fratelli Niland.\nLa storia \u00e8 ambientata durante la seconda guerra mondiale, in particolare nei giorni del D-Day. Di grande interesse sono i primi 24 minuti del film, che dipingono in maniera cruda e realistica lo sbarco dei soldati a Omaha Beach, particolarmente intensi e apprezzati soprattutto grazie agli effetti sonori (due Oscar a questo reparto).\nTrama.\nNel 1998, un ottantenne statunitense arriva in Francia per visitare una tomba del cimitero americano in Normandia e di fronte a essa, dopo un breve mancamento, ha un \"flashback\" che lo riporta a pi\u00f9 di cinquant'anni prima, nel giugno del 1944, il giorno dello sbarco in Normandia.\nQuel giorno John Miller, capitano della Compagnia C del 2\u00ba Battaglione Ranger, partecipa al sanguinoso assalto anfibio di \"Omaha Beach\", nella Normandia occupata dai tedeschi; sopravvive al terribile mitragliamento e bombardamento tedesco delle spiagge con parte dei suoi uomini, che guida nell'espugnazione di un bunker e alcune trincee. Il giorno seguente, a Washington, il capo di stato maggiore dell'esercito generale George Marshall apprende la notizia della morte di tre dei quattro fratelli della famiglia Ryan e che il quarto e ultimo fratello, il paracadutista ventiseienne James Francis Ryan, \u00e8 disperso dopo i lanci avvenuti poche ore prima dello sbarco. Il generale, dopo aver letto ad alcuni sottoposti una commovente lettera risalente al periodo della guerra di secessione americana, decide quindi di organizzare un'operazione di salvataggio per riportare il soldato Ryan a casa. La missione \u00e8 affidata proprio al capitano Miller, che ha giusto il tempo di selezionare alcuni dei commilitoni pi\u00f9 fidati prima di partire per setacciare la Normandia. La squadra \u00e8 composta dal sergente Michael Horvarth, dall'impacciato interprete tecnico di quinto grado Timothy Upham, dai soldati scelti Richard Reiben e Adrian Caparzo, dal medico Irwin Wade e dai soldati semplici Stanley Mellish e Daniel Jackson.\nIl gruppo avanza in solitudine nell'entroterra e arriva al devastato borgo di Neuville, diviso tra truppe tedesche e paracadutisti della 101st Airborne Division. Gli otto uomini raggiungono una palazzina diroccata dove incontrano una famiglia francese che, a tutti i costi, vuole affidare loro la figlia pi\u00f9 piccola: mentre Miller tenta di dissuaderli un cecchino tedesco colpisce a morte il soldato Caparzo; il tiratore scelto Jackson elimina il tedesco, ma Caparzo muore. Miller s'affretta quindi a cercare il capitano Hamill per chiedergli se James Ryan \u00e8 tra i suoi uomini. Viene quindi condotto di fronte a Miller il soldato in questione che, tuttavia, non \u00e8 l'uomo che stanno cercando: egli \u00e8 infatti James Frederick Ryan. Il giorno seguente il plotone giunge in un improvvisato ospedale da campo, vicino al relitto di un aliante da trasporto, dove viene loro riferito da un soldato che Ryan si trova in una cittadina di nome Ramelle. Durante l'avvicinamento al villaggio, il gruppo s'imbatte casualmente in una centrale radar danneggiata ma presidiata dai tedeschi: Miller, senza motivo apparente, opta per eliminarli ma nel corso del breve scontro l'infermiere Wade \u00e8 mortalmente ferito alla schiena e poco dopo muore tra le braccia dei commilitoni. Jackson, Reiben e gli altri soldati (eccetto Upham) picchiano allora l'unico tedesco superstite e stanno per giustiziarlo, quando Miller interviene, li ferma, benda il prigioniero e lo lascia libero. L'azione del capitano genera una frattura nel gruppo tale che Reiben annuncia di voler tornare indietro, scatenando le ire del sergente Horvarth; a questo punto Miller medesimo rivela \u2013 per stemperare la tensione \u2013 la sua professione prima della guerra (oggetto di scommesse nella compagnia): insegnante di letteratura. Ripresa la marcia, la squadra incrocia un semicingolato tedesco che viene per\u00f2 distrutto in un'imboscata da alcuni paracadutisti, tra i quali si trova James Francis Ryan.\nI ranger sono cos\u00ec condotti a Ramelle, dove un pugno di paracadutisti guidati dal Caporale Walter Henderson hanno difeso, e continuano a presidiare, un ponte di notevole valore tattico (\u00e8 uno dei pochi ancora integro e, pertanto, obiettivo dei tedeschi per un contrattacco alle spiagge). Il capitano spiega come mai si trovi l\u00ec, annuncia a Ryan la morte dei suoi fratelli e anche l'ordine di rimpatrio. Ryan si rifiuta, non volendo abbandonare i suoi compagni; Miller, dopo uno scambio di opinioni con il sergente e amico Horvarth, decide di rimanere con i paracadutisti e cos\u00ec fa il resto del gruppo. Il capitano si dedica dunque a consolidare le difese con il poco materiale disponibile, ben sapendo che i tedeschi faranno uso di mezzi corazzati. La battaglia a Ramelle sembra inizialmente favorevole agli statunitensi, che colgono di sorpresa la prima colonna tedesca guidata da un carro armato Tiger; tuttavia la superiorit\u00e0 numerica e di fuoco tedesca ha presto ragione degli americani, che vengono decimati. Muoiono anche Jackson e Mellish. Ormai circondati e sottoposti a un fuoco intenso, i pochi superstiti si ritirano al di l\u00e0 del ponte con l'intenzione di farlo saltare in aria. Horvarth viene per\u00f2 colpito, spirando in pochi momenti, e Miller rimane frastornato da un'esplosione poco prima di attivare il detonatore; non appena ripresosi \u00e8 raggiunto al torace da un proiettile, sparato dal medesimo tedesco che aveva lasciato andare. Improvvisamente l'avanzata tedesca \u00e8 stroncata dal sopraggiungere di cacciabombardieri P-51 Mustang statunitensi, che seminano il caos.\nUpham, sopravvissuto ai feroci scontri, ferma alcuni tedeschi e uccide il militare che ha ferito a morte Miller. Mentre fanteria e carri armati dalla costa fanno il loro ingresso a Ramelle, Miller prima di morire ha un ultimo scambio di parole con Ryan al quale raccomanda, affinch\u00e9 egli e i suoi compagni non siano morti invano, di meritarsi di essere sopravvissuto.\nIl \"flashback\" termina, riportando al 1998 l'uomo ottantenne, che si rivela essere quindi il soldato Ryan. Egli, commosso, insieme alla moglie con i figli e il piccolo nipote, rende onore proprio alla tomba del capitano Miller e si chiede se si sia meritato di essere stato salvato e se abbia vissuto una buona vita.\nProduzione.\nSviluppo.\nNel 1994, Robert Rodat vide un monumento presso Putney Corners, nel New Hampshire, in memoria dei caduti durante differenti conflitti, dalla guerra civile americana alla guerra del Vietnam. Rodat not\u00f2 i nomi di otto fratelli che perirono durante la guerra civile e, ispirato da questa storia, fece qualche ricerca e decise di scrivere una storia ambientata nella seconda guerra mondiale. La storia fu portata agli occhi del produttore Mark Gordon, a cui piacque la trama ma accett\u00f2 di occuparsi del progetto solo dopo l'undicesima stesura. Gordon quindi condivise lo scritto con Tom Hanks che, entusiasta, convinse Steven Spielberg ad occuparsi della regia. La data di inizio lavori fu stabilita per il 27 giugno 1997.\nPrima dell'avvio delle riprese, diversi attori del film, inclusi Hanks, Edward Burns, Barry Pepper, Vin Diesel, Adam Goldberg e Giovanni Ribisi, affrontarono una decina di giorni di addestramento militare per poter recitare in modo pi\u00f9 realistico le loro parti. Matt Damon non prese parte all'addestramento intenzionalmente, per far s\u00ec che i protagonisti potessero interpretare al meglio il risentimento verso il suo personaggio, risentimento che sarebbe stato involontariamente mitigato dai dieci giorni passati assieme.\nSpielberg stesso aveva gi\u00e0 dimostrato il suo interesse per la seconda guerra mondiale attraverso i vari film \"1941 - Allarme a Hollywood\", \"L'impero del sole\", \"Schindler's List - La lista di Schindler\" e nella serie di \"Indiana Jones\". In seguito, il regista co-produsse due miniserie televisive sempre con tema il secondo conflitto mondiale, ovvero \"Band of Brothers - Fratelli al fronte\" e \"The Pacific\", assieme a Tom Hanks. Quando gli si chiese un commento al riguardo, Spielberg rispose:\nLe scene iniziali dello sbarco furono riprese a Ballinesker Beach, a est di Curracloe, nella contea irlandese di Wexford. Le riprese iniziarono puntualmente il 27 giugno 1997 e durarono due mesi. Alcune riprese furono fatte proprio in Normandia, al Cimitero e Memoriale americano di Normandia, a Colleville-sur-Mer e Calvados. Altre, invece, furono fatte in Inghilterra, per esempio all'ex-fabbrica della British Aerospace ad Hatfield, alcune a Thame Park, nell'Oxfordshire, e a Wiltshire. Il blocco di riprese termin\u00f2 il 13 settembre 1997.\nIl film ricevette una critica molto positiva per la sua rappresentazione realistica dei combattimenti della Seconda guerra mondiale. In modo particolare, la sequenza dello sbarco anfibio ricevette l'appellativo di \"miglior scena di battaglia di tutti i tempi\" dalla rivista \"Empire\" e prese il primo posto nella lista di \"TV Guide\" delle \"50 scene pi\u00f9 grandi\" (\"50 Greatest Movie Moments\"). La sequenza cost\u00f2 dodici milioni di dollari e vi presero parte 1500 comparse, alcune delle quali erano membri delle Reserve Defence Forces, le forze di difesa riserviste irlandesi. Alcuni membri del Second Battle Group irlandese furono scelti come comparse per recitare la parte di soldati tedeschi. Inoltre, da venti a trenta attori con amputazioni vere interpretarono i soldati che venivano menomati in battaglia. Spielberg non scrisse in sceneggiatura la sequenza, poich\u00e9 voleva una reazione spontanea in modo che \"sia l'azione ad ispirarmi come muovere la macchina da presa\".\nLa rappresentazione storica delle azioni compiute dalla Compagnia Charlie (l'unit\u00e0 dei protagonisti), guidata dal suo comandante, il capitano Ralph E. Goranson, fu riprodotta fedelmente. Gli eventi e i dettagli sono molto simili alla realt\u00e0 storica, inclusa l'esperienza di affogamento di alcuni soldati, l'elevato numero di vittime nelle prime fasi di sbarco e le difficolt\u00e0 dei soldati nel radunarsi sulla spiaggia. Tuttavia, le scene seguenti lo sbarco e relative ad un assalto ad un bunker e ad un sistema di trincee tedesco non hanno alcun riscontro storico con i fatti compiuti dalla compagnia quel giorno.\nI mezzi da sbarco usati includevano dodici riproduzioni reali di quelli usati durante l'invasione, ovvero 10 LCVP e 2 LCM, in sostituzione degli LCA britannici che le compagnie di Ranger usarono durante le operazioni. I realizzatori del film sfruttarono delle macchine da presa subacquee per meglio riprendere i soldati che venivano colpiti mentre erano ancora in acqua e l'effetto del mare colorato di rosso sangue fu ottenuto con quaranta barili di finto sangue. Questo livello di realismo fu pi\u00f9 difficile da raggiungere quando dovettero riprendere un veicolo corazzato tedesco, poich\u00e9 rimangono pochi modelli operativi al mondo. I carri Panzer VI Tiger I furono quindi realizzati modificando il telaio di vecchi ma funzionanti T-34/85 sovietici. Gli altri due veicoli descritti come \"Panzer\" erano in realt\u00e0 due cacciacarri Marder III; uno fu realizzato appositamente per il film con il telaio di un Panzer 38(t) ceco; l'altro cacciacarri fu ottenuto modificando esteticamente un veicolo d'assalto Stridsvagn m/41 svedese, che sfruttava lo stesso telaio del Panzer 38(t).\nInevitabilmente, furono prese alcune licenze artistiche per il bene dell'opera. Una delle pi\u00f9 importanti licenze \u00e8 la rappresentazione della 2. SS-Panzer-Division \"Das Reich\" come avversari durante lo scontro finale. Tuttavia, la divisione tedesca non venne impiegata in Normandia prima di luglio e fu impiegata sul fronte di Caen, contro inglesi e canadesi, centocinquanta chilometri a est. Inoltre, i ponti sul fiume Merderet non furono un obiettivo della 101\u00aa Divisione aviotrasportata (la divisione a cui appartiene il soldato Ryan) ma dell'82\u00aa Divisione aviotrasportata. Molto fu detto riguardo ad \"errori tattici\" fatti dalle forze americane e tedesche nelle scene intense della battaglia. Spielberg rispose che in molte scene opt\u00f2 per l'effetto drammatico che non la tattica militare e l'accuratezza storica.\nPer raggiungere un tono e una qualit\u00e0 che fossero reali e che riflettessero il periodo in cui il film \u00e8 ambientato, Spielberg ancora una volta collabor\u00f2 con il direttore della fotografia Janusz Kami\u0144ski, dicendo: \"Inizialmente, entrambi sapevamo che non volevamo che questo sembrasse un Technicolor ambientato nella Seconda guerra mondiale ma pi\u00f9 con colori dei cinegiornali degli anni quaranta che erano molto desaturati e a bassa tecnologia.\" Il direttore delle fotografia Kami\u0144ski aveva infatti rimosso dalle lenti delle cineprese il loro rivestimento protettivo, rendendole pi\u00f9 simili a quelle del periodo storico del conflitto. Il direttore della fotografia spieg\u00f2 che \"senza rivestimento protettivo, la luce finisce nell'obiettivo e comincia a rimbalzare indietro rendendola leggermente meno diffusa e pi\u00f9 morbida, senza sfocare l'immagine.\" Il processo \u00e8 stato completato attraverso il Bleach bypass del negativo, riducendo cos\u00ec luminosit\u00e0 e saturazione del colore. Per la maggior parte delle sequenze di battaglia furono usati come settaggi degli otturatori delle cineprese valori 90 o 45 gradi (questo settaggio d\u00e0 un effetto come di \"staccato\" fra le immagini), mentre per le altre scene fu usato come settaggio dell'otturatore 180 gradi, ovvero quello che si usa normalmente durante le riprese. Kami\u0144ski chiar\u00ec: \"In questo modo, abbiamo mantenuto un certo distacco tra i movimenti degli attori e l'effetto delle esplosioni che le rende leggermente pi\u00f9 realistiche.\"\nL'utilizzo di colori desaturati, videocamere a mano, e angoli stretti, influenz\u00f2 profondamente i film e i videogiochi di guerra prodotti successivamente.\nDistribuzione.\nData di uscita.\nIl film \u00e8 stato proiettato nelle sale statunitensi il 24 luglio 1998. In Italia usc\u00ec in sala il 23 ottobre dopo essere stato presentato in anteprima il 4 settembre 1998 alla cinquantacinquesima edizione della Mostra Internazionale d'Arte Cinematografica della Biennale di Venezia, di cui \u00e8 stato il film inaugurale.\nEdizioni home video.\nIl film \u00e8 stato distribuito in DVD nel novembre 1999 negli Stati Uniti e il 5 ottobre 2000 in Italia, diventando il pi\u00f9 grande successo del mercato home video della stagione 1999/2000; nel 2010 \u00e8 stata pubblicata la versione Blu-ray Disc, rimasterizzata in alta risoluzione, della pellicola in un'edizione speciale due dischi. L'edizione in HD \u00e8 stata commercializzata nei mercati di alcuni Paesi, tra cui gli USA, la Gran Bretagna e l'Italia.\nDivieti.\nIl film in Italia venne vietato ai minori di 14 anni per via delle numerose scene di violenza estrema come quella di apertura.\nAccoglienza.\nIncassi.\nProdotto con un budget di 70 milioni di dollari, il film debutt\u00f2 al primo posto del botteghino nordamericano con un incasso di oltre 30 milioni nel suo primo weekend. Divenne un successo finanziario, incassando 216.540.909 nei soli Stati Uniti e 265.300.000 all'estero, per un totale di 481.840.909 in tutto il mondo. Fu il maggior successo dell'anno negli Stati Uniti, e il secondo complessivo in tutto il mondo dopo \"Armageddon - Giudizio finale\".\nCritica.\nIl film fu accolto ottimamente dalla critica. Il sito Rotten Tomatoes gli ha dato una valutazione pari a 93% basandosi su 134 recensioni, con un punteggio medio di 8.6/10. Su Metacritic ha invece un punteggio di 90 basato su 35 recensioni.\nLa pellicola ricevette particolari elogi per il realismo nelle scene di guerra e le performance degli attori. Roger Ebert la defin\u00ec \"un'esperienza vigorosa\", mentre Janet Maslin del \"The New York Times\" \"il miglior film di guerra della nostra epoca\".\nNel 2007 l'American Film Institute l'ha inserito al settantunesimo posto della classifica dei cento migliori film americani di tutti i tempi (nella classifica originaria del 1998 non era presente).\nNel 2014 \u00e8 stato invece scelto dalla Biblioteca del Congresso per la conservazione nel National Film Registry in quanto \"culturalmente, storicamente o esteticamente significativo\".\nInesattezze storiche.\nIl vero \"soldato Ryan\" fu il sergente Frederick \"Fritz\" Niland appartenente alla 101\u00aa Divisione aviotrasportata che perse tre fratelli, due in Normandia e uno nel teatro di operazioni asiatico. Ecco come Niland seppe della morte dei propri fratelli: Niland era andato a trovare suo fratello Bob appartenente all'82\u00aa Divisione Aviotrasportata (anch'essa paracadutata in Normandia) ma gli fu detto che suo fratello era stato ucciso durante il D-Day. Il plotone di Bob era stato accerchiato e lui aveva usato una mitragliatrice colpendo i tedeschi con un fuoco di disturbo fin quando il plotone non aveva rotto l'accerchiamento. Aveva sparato diverse casse di munizioni prima d'essere ucciso. Poi Fritz s'era fatto dare un passaggio fino alla posizione della 4\u00aa Divisione di fanteria per andare a trovare un altro fratello che era comandante di plotone. Anche lui era stato ucciso durante il D-Day, precisamente a Utah Beach. Quando Fritz torn\u00f2 alla sua unit\u00e0 (la Compagnia H, 501\u00ba Reggimento di fanteria paracadutista), padre Francis Sampson, il cappellano militare, lo stava cercando per comunicargli che un terzo fratello, pilota nel teatro di operazioni asiatico, era stato ucciso la stessa settimana.\nSecondo la \"Sole Survivor Policy\" del ministero della difesa statunitense, promulgata a seguito della morte dei cinque fratelli Sullivan sulla stessa nave, Sampson organizz\u00f2 il rimpatrio del soldato, passando attraverso la Gran Bretagna, dai genitori negli Stati Uniti, a Tonawanda.\nIl fratello creduto morto in Oriente si rivel\u00f2 in realt\u00e0 prigioniero e torn\u00f2 a casa alla fine del conflitto. Francis Sampson scrisse un libro sulla storia di Niland e della 101\u00aa Divisione nel 1958, intitolato \"Look Out Below!\".\nIl film aggiunge alcuni particolari che dunque non appaiono nella storia originale: non ci fu una missione di recupero attraverso le linee nemiche, Niland non era un soldato semplice ma un sergente, sua madre probabilmente non ricevette la visita degli uomini del ministero della difesa."}
{"id": "45007", "revid": "1428919", "url": "https://it.wikipedia.org/wiki?curid=45007", "title": "Cache", "text": "Con il termine cache, in informatica, si indica un'area di memoria estremamente veloce ma solitamente di un basso ordine di grandezza di capacit\u00e0. Il suo scopo \u00e8 di velocizzare l'esecuzione dei programmi.\nUn esempio \u00e8 la memoria cache, utilizzata per recuperare velocemente dati e programmi che si prevede debbano essere utilizzati nel breve termine.\nEtimologia e pronuncia.\n\"Cache\" \u00e8 un adattamento inglese del termine francese \"cach\u00e9\" (in italiano 'nascosto'). Solitamente viene pronunciato (influenzato dall'inglese ). L'origine del nome deriva dal fatto che la cache e il suo utilizzo sono \"trasparenti\" al programmatore, in pratica \"nascosti\" perch\u00e9 amministrati direttamente dal sistema operativo o dall'hardware.\nDescrizione.\nUna cache \u00e8 associata a una memoria principale, in cui risiedono i dati. Essa \u00e8 tipicamente di capienza inferiore rispetto alla memoria principale, ma il suo utilizzo \u00e8 pi\u00f9 conveniente in termini di tempo di accesso e/o carico sul sistema.\nQuando \u00e8 necessario l'accesso ad un dato, una copia di questo viene prima cercata nella cache: se \u00e8 presente e valida, viene utilizzata tale copia; altrimenti il dato viene recuperato dalla memoria principale, e memorizzato nella cache, nel caso possa servire successivamente.\nLa memoria principale pu\u00f2 essere hardware come una RAM (memoria principale di un processore) o un disco rigido, ma anche un complesso database distribuito, come il DNS o il Web. In questi casi, la memoria principale pu\u00f2 essere modificata senza passare dalla cache, il che comporta problemi di coerenza tra i dati \"originali\" e quelli nella cache, ovvero un possibile disallineamento.\nIn alcuni casi \u00e8 possibile convalidare i dati contenuti nella cache interrogando la memoria principale per verificare se sono ancora sincronizzati e corretti. Questo \u00e8 compito che nel web, per esempio, fanno i server proxy: chiedono al server HTTP se la pagina che posseggono \u00e8 stata modificata dopo la sua memorizzazione, e se non lo \u00e8 evitano di trasferirla e la ripropongono direttamente al client.\nIn altri casi, si utilizza un meccanismo di scadenza a tempo dei dati memorizzati, e fino a quando un dato presente nella cache non \u00e8 scaduto questo viene utilizzato, anche se non corrisponde a quanto presente nella memoria principale. Questo \u00e8 il meccanismo adottato dal DNS.\nUna cache riduce il carico di richieste che deve essere smaltito dalla memoria principale, e dal collegamento tra questa e l'utilizzatore dei dati. Anche questo pu\u00f2 contribuire a migliorare le prestazioni del sistema. Si pensi per esempio ad un server proxy utilizzato da molti utenti: quando un utente richiede una pagina che era gi\u00e0 stata richiesta da un altro, il proxy potr\u00e0 rispondere senza doversi collegare al sito originale, ed eviter\u00e0 cos\u00ec di caricare sia il sito originale che la rete, migliorando cos\u00ec le prestazioni del sistema anche per le richieste che devono essere inoltrate ai siti originali.\nUna cache utilizza un algoritmo per decidere quali dati mantenere e quali scartare, che tiene conto delle pagine utilizzate pi\u00f9 di recente, della contiguit\u00e0 delle pagine, o di diversi altri fattori.\nUna cache pu\u00f2 indicizzare i dati memorizzati sulla base del loro indirizzo (un blocco di memoria o di dati su disco fisso) o del loro \"nome\" (cache associativa, ad esempio una pagina Web o un nome DNS).\nIn alcuni casi la memoria cache supporta anche la modifica dei dati. Questo \u00e8 di implementazione semplice se la cache \u00e8 l'unico percorso di accesso alla memoria principale, come nel caso della cache della memoria RAM presente nei processori: la cache \"accetta\" un'operazione di scrittura verso la RAM, permettendo al processore di proseguire l'elaborazione, presenta subito al processore i dati aggiornati se questo ne chiede nuovamente la lettura, e si prende carico di scriverli sulla RAM prima di eliminare la pagina. In questo modo, se un dato in memoria \u00e8 modificato frequentemente dal processore, \u00e8 possibile mantenere le modifiche nella cache ed evitare continui trasferimenti verso la RAM (vedi Coerenza della cache).\nTutti i tipi di cache archiviate su memoria non volatile sono facilmente eliminabili sia agendo direttamente nelle cartelle relative sia usando i comandi del sistema operativo o applicazione sia ricorrendo a uno dei tanti pulitori di parti terze quali, ad esempio, CCleaner.\nTipologia.\nIl termine cache assume diversi significati a seconda del termine a cui \u00e8 associato e in dipendenza del contesto. Parliamo quindi di: Memory cache, Disk cache, TLB - Translation Lookaside Buffer (Page Table cache, Branch Prediction cache, Branch history table, Branch Target Address Cache, Trace cache), che sono memorie fisiche.\nAltre sono memorie gestite dal software per memorizzare dati temporanei in spazi di MM riservati, come: Disk cache, Page cache, System cache, Application cache, Database cache, Web cache, DNS cache, Browser cache, Router cache, ecc.\nAlcune di queste ultime sono solamente \"Buffers\" (memorie tampone), cio\u00e8 \"memorie non-associative\" con accesso sequenziale (stringhe di dati) rispetto agli accessi casuali tramite associazioni di indirizzo memoria-cache delle classiche cache.\nMemoria cache.\nViene utilizzata per velocizzare l'accesso alle posizioni di memoria RAM usate pi\u00f9 frequentemente e soprattutto nei sistemi multiprocessori con memoria condivisa (shared), per ridurre il traffico del bus di sistema e della memoria principale che \u00e8 uno dei maggiori colli di bottiglia di questi sistemi.\nSi tratta di una piccola quantit\u00e0 di memoria veloce installata direttamente sul processore o nelle sue immediate vicinanze. Questa memoria \u00e8 usata per memorizzare le Istruzioni di un programma e i Dati su cui operare. Viene utilizzata una memoria di tipo SRAM (contro una DRAM della memoria principale) per la sua maggiore velocit\u00e0 di accesso.\nStoricamente questa \u00e8 stata la prima cache utilizzata. Questa memoria veniva (ed \u00e8 tuttora chiamata) \"Cache memory\" o \"Memory cache\" o semplicemente \"cache \". Qualche volta, ma rarissimamente, questa viene anche chiamata, con un termine inappropriato, \"\"CPU cache\" \" (vedi nota in Memoria cache). Tutte le altre cache invece, che memorizzano altri tipi di dati, vengono sempre definite associando al termine \"\"cache\" \" la loro funzione.\nPage cache.\nConsiste nell'avere una parte della RAM usata dal sistema operativo in cui si copiano dall'hard disk i dati correntemente in uso. In questo caso, l'accesso alla RAM \u00e8 pi\u00f9 veloce dell'accesso al disco. Poich\u00e9 la memoria disponibile \u00e8 generalmente limitata, il sistema operativo cerca di mantenere il pi\u00f9 possibile in memoria una pagina, mantenendo una tabella delle pagine che non sono usate correntemente ma lo sono state in passato. Quando occorre caricare una pagina nuova, verr\u00e0 sovrascritta la pi\u00f9 vecchia non ancora in uso.\nDisk cache.\nConsiste nell'avere un hard disk che ha al suo interno una parte di RAM, dove possono venire caricati i settori del disco logicamente contigui a quello richiesto. Quando si accede in lettura al disco, nel caso i dati richiesti siano presenti nella cache si evita lo spostamento della testina di lettura del disco stesso, velocizzando il reperimento dell'informazione e contribuendo al ridurre l'usura del disco stesso.\nDNS cache.\n\u00c8 un server DNS che non possiede informazioni autoritative, ma \u00e8 in grado di chiederle ai server autoritativi e memorizzare le risposte. I server DNS utilizzati dagli utenti di Internet sono normalmente dei server cache. Il DNS usa un meccanismo di scadenza, per cui ogni record recuperato da un server autoritativo \u00e8 valido per un certo tempo, dopo il quale deve essere scartato.\nWeb cache.\n\u00c8 una parte di hard disk dedicata da un server proxy http, oppure dal browser di un utente, a salvare le pagine man mano caricate durante la navigazione, che potranno pertanto essere riproposte senza doverle chiedere di nuovo al sistema remoto. In questo caso, il collo di bottiglia che si vuole eliminare \u00e8 quello della larghezza di banda. Non sempre \u00e8 per\u00f2 lecita l'operazione di mettere una pagina in cache: si pensi ad esempio a quando si fa un'operazione bancaria on line. Generalmente \u00e8 la stessa pagina web che viene inviata insieme alle istruzioni sul suo possibile utilizzo in una cache; in certi casi si pu\u00f2 forzare il proprio browser a ricaricare la pagina, tenendo schiacciato il tasto \"ctrl\" oppure \"shift\" mentre si clicca sull'icona di ricarica.\nGoogle cache.\nPi\u00f9 propriamente cache dei motori di ricerca, consiste in copie delle pagine web salvate presso i server di un motore di ricerca. Queste vengono utilizzate per due motivi: eseguire ricerche locali all'interno delle pagine ed offrire la possibilit\u00e0 di vedere una copia, per quanto non aggiornata, di una pagina non disponibile, per problemi momentanei o perch\u00e9 \u00e8 stata rimossa dal server originale.\nBrowser cache.\nI browser utilizzati su qualsiasi dispositivo conservano, oltre alla cronologia di navigazione, nomi utente e password inseriti, cookie e dati dei siti, informazioni di compilazione dei moduli, anche la cache. Questa \u00e8 rappresentata dai contenuti oggetto di navigazione: file, immagini, testi, ecc. Questa cache \u00e8 facilmente eliminabile sia cancellando, nelle cartelle dell'utente, i singoli elementi, sia utilizzando i comandi del browser, sia impiegando i cosiddetti \"pulitori\".\nL'esistenza di questa cache facilita e personalizza l'esperienza di navigazione. Ovviamente, quando la si cancella, le pagine caricate \"perdono\" le precedenti memorizzazioni.\nCache specifiche.\nQualsiasi sistema operativo, a prescindere dal tipo di dispositivo, utilizza il concetto di cache per diversi scopi. Alcune cache sono facilmente cancellabili (sia direttamente sia usando i pulitori) altre, invece, sono, per cos\u00ec dire, semi permanenti nel senso che i relativi dati sono archiviati in cartelle/file di sistema o in database di configurazione (come il \"registro\" di Windows). Pertanto, pulire cache di questo tipo richiede in genere operativit\u00e0 avanzata. Per alcuni sistemi, addirittura, occorre eseguire un reset (reimpostazione) per eliminare delle cache specifiche.\nIn questo caso la cache ha la funzione di ottimizzare l'esperienza di utilizzo da parte dell'utente. In pratica, si rende pi\u00f9 veloce, fluido e personalizzato l'uso del dispositivo.\nEsempi di cache di sistema operativo sono:\nProblemi legati all'utilizzo.\nL'avere una memoria cache pu\u00f2 complicare notevolmente la progettazione di un dispositivo elettronico o del software di gestione, dato che bisogna mantenere la coerenza tra le memorie cache e la memoria principale. Ci\u00f2 si vede specialmente nelle macchine multiprocessore dove lo sviluppo dei processori e delle schede madri deve tenere conto dei potenziali problemi di coerenza delle cache e deve provvedere adeguati meccanismi che evitino corruzioni dei dati per problemi di mancata sincronizzazione tra cache e memoria principale.\nIl software di gestione di una memoria cache, inoltre, deve essere altamente sofisticato sia nella realizzazione sia nella strategia di recupero dei dati (algoritmo) in modo da evitare il cosiddetto overhead da recupero. In sostanza non deve mai capitare che la ricerca o la memorizzazione di un dato di cache memory impieghi risorse (in special modo il tempo) tali da appesantire troppo il recupero stesso che, paradossalmente, diventerebbe pi\u00f9 conveniente da memoria RAM.\nIn generale gli algoritmi di gestione dei dati di cache sono legati a due concetti fondamentali:\nIl primo aspetto \u00e8 legato direttamente alla redazione di codice che interessi pagine di memoria ben definite in ogni fase di elaborazione: una volta terminata l'elaborazione di una certa parte di codice le pagine di memoria utilizzate non dovrebbero pi\u00f9 essere referenziate in modo tale da cambiare la localit\u00e0 del codice ma anche dei dati che si utilizzeranno da quel momento in poi.\nIl secondo aspetto, quindi, prevede che un dato presente in cache e appartenente a una pagina di memoria referenziata quando la localit\u00e0 del codice era diversa pu\u00f2 essere eliminato dalla cache per far posto ai dati relativi alla corrente localit\u00e0 del codice."}
{"id": "45011", "revid": "22475", "url": "https://it.wikipedia.org/wiki?curid=45011", "title": "Naismith Memorial Basketball Hall of Fame", "text": "Il Naismith Memorial Basketball Hall of Fame \u00e8 un museo-memoriale e uno dei massimi riconoscimenti della pallacanestro internazionale. Esso onora i pi\u00f9 rappresentativi cestisti, i migliori allenatori, gli arbitri ed i personaggi che hanno dato un contributo fondamentale al miglioramento e all'affermazione di questo sport.\nStoria.\nCon sede a Springfield nel Massachusetts, la citt\u00e0 statunitense nella quale - grazie proprio a James Naismith - nacque la pallacanestro, il Naismith Memorial Basketball Hall of Fame \u00e8 un vero e proprio museo dedicato alle pi\u00f9 importanti personalit\u00e0 della storia della pallacanestro mondiale, ricco di notizie, curiosit\u00e0 e cimeli e luogo di pellegrinaggio per gli appassionati.\nIl Naismith Memorial Basketball Hall of Fame fu fondato nel 1959 in un piccolo edificio. La prima vera sede venne inaugurata il 17 febbraio 1968 presso il college di Springfield. Nel 1985 venne aperto un nuovo campus sulla riva est del fiume Connecticut, fuori dal centro della citt\u00e0. Nel settembre 2002 la Hall of Fame trov\u00f2 la sua terza e definitiva sede in un nuovo apposito edificio con una superficie di pi\u00f9 di 8\u00a0000 m\u00b2. Il nuovo edificio, di architettura moderna e funzionale, comprende al centro una enorme struttura semisferica argentata che si sviluppa su diversi piani.\nL'inclusione nella Hall of Fame \u00e8 molto selettiva e avviene almeno cinque anni dopo il ritiro dello sportivo. Ne fanno parte anche poche squadre, tra le quali gli Original Celtics, i Buffalo Germans, i New York Renaissance, gli Harlem Globetrotters e il . Fa inoltre parte della Hall of Fame anche il cosiddetto \"The First Team\", il primo gruppo di 18 giocatori che disputarono la prima partita della storia nel 1891."}
{"id": "45012", "revid": "2225", "url": "https://it.wikipedia.org/wiki?curid=45012", "title": "Basketball", "text": ""}
{"id": "45018", "revid": "536103", "url": "https://it.wikipedia.org/wiki?curid=45018", "title": "Popocat\u00e9petl", "text": "Il Popocat\u00e9petl (nahuatl: \"Pop\u014dcatep\u0113tl\" ; \u00a0) \u00e8 un vulcano in attivit\u00e0, situato nella regione di Puebla, in Messico, a 70\u00a0km a sudest di Citt\u00e0 del Messico e solo 45\u00a0km a ovest della citt\u00e0 di Puebla.\nIl suo nome, che in lingua nahuatl significa \u2018montagna (\"tep\u0113tl\") che emette fumo di continuo (\"pop\u014dca\")\u2019, \u00e8 dovuto alla sua costante attivit\u00e0, fin dai tempi dell'epoca precolombiana.\nCon una forma conica simmetrica, e ghiacciai perenni vicino al cratere, sulla cima della montagna, \u00e8 il secondo vulcano pi\u00f9 alto del Messico, con un'altezza massima di \u00a0, secondo solamente ai \u00a0 del Citlalt\u00e9petl (o \"Pico de Orizaba\").\nConosciuto anche come Popo o Don Goyo, \u00e8 uno dei vulcani pi\u00f9 attivi del Messico: dal 1354 sono state registrate 18 eruzioni; attualmente la sua attivit\u00e0 \u00e8 moderata, ma costante, con emissioni di fumarole, composte da gas e da vapore acqueo, e da repentine e impreviste eruzioni minori di ceneri e materiale vulcanico. L'ultima eruzione violenta del vulcano fu registrata nel dicembre del 2000.\nNel 1994 i monasteri costruiti sulle sue pendici all'inizio del XVI secolo furono dichiarati Patrimonio dell'umanit\u00e0 dall'UNESCO.\nMitologia del vulcano.\nIl vulcano, durante l'epoca precolombiana, era una divinit\u00e0 azteca destinataria di un culto esclusivo. Al giorno d'oggi il culto sopravvive in forma minoritaria o simbolica; i guardiani del vulcano vengono chiamati \"temperos del vulcano Popocat\u00e9petl\", e ad esso si riferiscono come \"Don Goyo\" o \"Seraf\u00edn\", personificandolo come un'indigena.\nI \"temperos\" fanno parte delle comunit\u00e0 che popolano le pendici del vulcano e assicurano di poter comunicare con esso dopo un'esperienza che li ha portati vicino alla morte, come l'essere stati colpiti da un fulmine o per aver sofferto di una malattia terminale.\nI \"temperos\" celebrano riti nei santuari consacrati a Popocat\u00e9petl, che si trovano tra le piantagioni e le zone boscose alle pendici del vulcano, per invocare la benedizione della pioggia, cos\u00ec come la protezione del dio per i raccolti.\nLa leggenda di Popocat\u00e9petl e Iztacc\u00edhuatl.\nNella mitologia azteca, Popocat\u00e9petl era un guerriero che amava Iztacc\u00edhuatl. Il padre di Iztacc\u00edhuatl lo mand\u00f2 in guerra, ad Oaxaca, promettendogli sua figlia in sposa al suo ritorno (cosa che pensava non sarebbe avvenuta). A Iztacc\u00edhuatl venne detto che l'amato era stato ucciso e lei mor\u00ec dal dolore. Quando Popocat\u00e9petl ritorn\u00f2 e seppe di averla perduta, mor\u00ec di dolore anche lui. Gli d\u00e8i li coprirono di una pioggia di stelle e li trasformarono in vulcani. La montagna Iztacc\u00edhuatl venne chiamata \"La donna addormentata\" perch\u00e9 ha le sembianze di una donna sdraiata sulla schiena. Lui divenne il vulcano Popocat\u00e9petl, che faceva piovere fuoco sulla Terra con furia per la rabbia di aver perduto la donna amata."}
{"id": "45028", "revid": "1305772", "url": "https://it.wikipedia.org/wiki?curid=45028", "title": "Melissa", "text": ""}
{"id": "45037", "revid": "6923", "url": "https://it.wikipedia.org/wiki?curid=45037", "title": "Floyd Gottfredson", "text": "\u00c8 noto soprattutto come disegnatore delle strisce quotidiane che hanno contribuito a decretare il successo di Topolino come personaggio dei fumetti. Dopo che i disegnatori Ub Iwerks e Win Smith ebbero completato la prima storia a fumetti del personaggio, \"Le audaci imprese di Topolino nell'isola misteriosa\", abbandonarono l'impegno per occuparsi di altri progetti e Gottfredson venne incaricato da Walt Disney di continuarne la realizzazione, occupandosi non solo dei disegni ma anche dei soggetti, dando avvio a una lunga evoluzione sia del personaggio che della relativa ambientazione, rendendo le storie pi\u00f9 realistiche e il personaggio pi\u00f9 sfaccettato e complesso rispetto alla versione cinematografica, creando inoltre molti comprimari di successo come il commissario Basettoni, Eta Beta e Macchia Nera. Realizz\u00f2 le strisce quotidiane del personaggio ininterrottamente per oltre quarantacinque anni, dal maggio 1930 all'ottobre 1975. La sua opera \u00e8 stata tale da poterlo ritenere uno dei maestri dell'arte del fumetto riuscendo a combinare la sua abilit\u00e0 come disegnatore con il talento di narratore divenendo esempio per generazioni di altri autori che si sono cimentati col personaggio di Topolino dopo di lui.\nCarriera.\nEsordi.\nFloyd Gottfredson nasce il 5 maggio 1905 a Kaysville, nello Utah (USA), Nel 1916 si trasferisce a Siggurd, a circa 180 miglia da Salt Lake City: \u00e8 qui che perde parte della sensibilit\u00e0 alla mano destra a seguito di un incidente di caccia che lo costringe a un lungo periodo di riposo chiuso in casa dove, per riabilitare l'uso del braccio e della mano si applica nel disegno finendo per appassionarvisici. Nel 1916 il giovane Floyd vede su un giornale l'immagine del principe ereditario di Germania e la ricopia. Lo zio, notando la sua abilit\u00e0, lo spinge ad iscriversi alla \"London School of Cartooning\", una scuola di disegno per corrispondenza. Floyd, quindi, per pagarsi gli studi, vende porta a porta il libro scritto dal nonno paterno che narra le sue peripezie come pioniere mormone tra gli indiani Blackhawk. Completer\u00e0 la sua formazione seguendo i corsi, sempre per corrispondenza, delle \"Federal Schools of Illustrating and Cartooning\" di Minneapolis.\nCol tempo riesce a vendere vignette ad alcuni quotidiani e riviste locali. Nel 1924 sposa Mattie Mason e si trasferisce a Richfield, sempre nello Utah, dove lavora come proiezionista e disegnatore di locandine e manifesti per una piccola catena di cinema. Subito dopo la nascita del suo primo figlio, Norman, inizia a collaborare con il \"Salt Lake City Telegraph\", per il quale realizza una serie di vignette umoristiche, intitolata \"Local Stuff - And So Is Salt Lake\", che commentano gli eventi pi\u00f9 importanti tra quelli riportati sul quotidiano. Sin da queste prime uscite si nota l'influenza di artisti quali Thomas Sullivan e Jay Norwood Darling. Nel 1927, poi, dopo la nascita della figlia Colleen, inizia ad allargare le sue collaborazioni con \"The Utah Farmer\", \"The Blow Out - A Magazine of Good Will\" e \"Desert News\", mentre l'anno successivo partecipa ad un concorso di \"cartooning\" indetto dalla \"American Tree Association\", ottenendo il secondo posto con la tavola contro la deforestazione dal titolo \"Weakening\" (Indebolimento). Questo premio gli consent\u00ec di iniziare una collaborazione con \"The Battery Man\", rivista automobilistica per la quale realizza una serie di vignette, \"Sparks of Fun\", anche a tutta pagina, con divertenti \"gag\" automobilistiche. Questi primi successi lo convincono a spostarsi a Los Angeles, dove cerca di iniziare a collaborare con i principali quotidiani della citt\u00e0, senza per\u00f2 il successo sperato. La sua carriera di vignettista continua, comunque, fino al 1930, quando inizia la pubblicazione della sua prima storia Disney, \"Topolino nella Valle della Morte\" (5 maggio): ha venticinque anni e questo esordio \u00e8 solo l'inizio di una carriera che durer\u00e0 45 anni e mezzo.\nStudio Disney e Topolino.\nFloyd Gottfredson entra nello studio Disney il 19 dicembre del 1929 assunto, con uno stipendio di 18 dollari alla settimana, come intercalatore e assistente animatore, per poi passare alle strisce quotidiane di Topolino l'anno successivo, per richiesta dello stesso Walt Disney che gli assicur\u00f2 che l'incarico sarebbe stato temporaneo. Dal 17 gennaio 1932 diventa anche il titolare della tavola domenicale per la quale ha l'aiuto di Al Taliaferro e Ted Thwaites; di questa se ne occuper\u00e0 fino al 1938. Sempre nel 1932 Floyd diventa il responsabile del reparto fumetti che contava poco meno di una decina di persone; qui affid\u00f2 la sceneggiatura delle storie inizialmente a Webb Smith e poi a Ted Osborne, Merrill de Maris, Bob Karp, Dick Shaw, mentre Floyd continuer\u00e0 a realizzare i soggetti e i disegni, oltre a creare nuovi personaggi come Musone e il capitano Setter nel 1933, Eli Squick nel 1934, il professor Enigm nel 1936, Giuseppe Tubi nel 1938, Macchia Nera nel 1939, le cui fattezze sono simile a quelle di Walt Disney.\nIl suo Topolino \u00e8 un personaggio che riprende molto da vicino la versione dei cartoni animati: vive in una citt\u00e0 in uno stadio di preurbanizzazione e la sua attivit\u00e0 principale sembra quella di litigare, bighellonare e attaccar briga, come in \"Topolino contro il gatto Nipp\" (strisce dal 19 gennaio al 25 febbraio 1931), in cui Gottfredson viene aiutato alle matite e alle chine da Earl Duvall, o come in \"Topolino e Felice, detto Il Bel Gag\u00e0\" (strisce dal 22 settembre al 26 dicembre 1930).\nLa maturazione del personaggio avverr\u00e0 lentamente con l'affinamento delle qualit\u00e0 di scrittore di Gottfredson e, soprattutto, con la ricerca della spalla ideale per Topolino. In questa ricerca, si contano alcuni incontri con Paperino (Topolino e il mistero dei cappotti), con Orazio (\"Topolino e il tesoro di Clarabella\" o \"Topolino e Orazio nel castello incantato\") ma il successo arriva con Pippo, che diventa cos\u00ec il migliore amico di Topolino. Il loro rapporto inizia con \"Topolino poliziotto e Pippo suo aiutante\", che ispirer\u00e0, 25 anni pi\u00f9 tardi, \"Paperino e le teste a zero\" di G. B. Carpi. Coadiuvato da Merrill de Maris ai testi e da Ted Thwaites alle chine, Gottfredson costruisce una storia di investigazione in cui due vicende sono intrecciate fra loro: da un lato dei falsari che stanno inondando la citt\u00e0 (ancora chiamata, in originale, Homeville), dall'altro dei ladri che si accontentano di capelli e mutandoni.\nNella serie di strisce che compongono le store\"Topolino nella casa dei fantasmi,\" Topolino, Pippo e Paperino si alleano per risolvere un intricato mistero di fantasmi che verr\u00e0 risolto da Topolino mentre le due spalle interpretano gli intermezzi comici. Gottfredson qui venne coadiuvato ai testi da Ted Osborne insieme a Bill Walsh. La produzione di Gottfredson con Topolino protagonista \u00e8 molto vasta. Nel 1943 arriva Bill Walsh a occuparsi dei testi delle strisce inaugurando uno dei periodi pi\u00f9 felici del personaggio sotto la gestione Walsh-Gottfredson, aiutata alle chine da Dick Moores, Bill Wright, Manuel Gonzales e altri. Tra i personaggi che Gottfredson affianc\u00f2 a Topolino si ricorda poi il prof. Enigm. Gottfredson realizz\u00f2 anche storie di vita quotidiana, come Topolino e l'elefante o Topolino e lo struzzo Oscar.\nNel 1947 Frank Reilly gli succede come direttore del reparto fumetti e cos\u00ec pot\u00e9 dedicare completamente alla realizzazione delle storie di Topolino: generalmente si pensava alla \"strip\" successiva subito dopo averne realizzata una, mentre a fine settimana lo \"staff\" tecnico si riuniva per discutere della storia fino a quel punto e quindi decidere come sarebbe proseguita. Il 26 settembre fa il suo esordio Eta Beta in \"Topolino e l'uomo del 2000\", che diventer\u00e0 spalla fissa di Topolino per una lunga serie di storie fino al luglio 1950.\nCon Walsh, Gottfredson realizza storie di Topolino di ampio respiro di genere noir alternate a storie di vita quotidiana nelle quali il tratto di Gottfredson migliora ulteriormente portando la figura di Topolino a un aspetto molto pi\u00f9 grintoso e adatto alle nuove atmosfere gi\u00e0 in parte introdotte da un po' di tempo dallo stesso Gottfredson, come in \"Topolino e il corvo misterioso\". Esempi di questo periodo sono \"Topolino e gli orfani di guerra\", \"Topolino e la banda della morte\", \"Topolino e l'anello di Re Mida\" e la \"Topolino contro Topolino\". Questo periodo si conclude nel 1955 quando il King Features Syndicate chiede esplicitamente che le strisce quotidiane diventino autoconclusive: la prima di questo genere \u00e8 datata 5 ottobre 1955.\nAltri lavori.\nOltre alle strisce a fumetti di Topolino realizza i disegni per \"Zirlino, leone pecorino\", adattamento, su testi di Frank Reilly, dell'omonimo cortometraggio dell'8 febbraio 1952, una serie di tavole settimanali su Walt Disney's Treasury of Classical Tales dal luglio 1952 che proponeva la riduzione a fumetti di film e che vede la collaborazione di Gottfredson anche per il lettering della riduzioni della \"bella addormentata nel bosco\" (dal 3 agosto al 28 dicembre 1958, disegni di Julius Svendsen). Per la riduzione della \"carica dei 101\" (dal 1\u00ba gennaio al 16 marzo 1961) realizza le matite di base.\nIl 26 novembre 1960 fa il suo esordio \"Peter Pan's Christmas Story\", una storia natalizia la cui striscia introduttiva \u00e8 opera proprio di Gottfredson. Su testi di Reilly, poi, realizza \"The Three Little Pigs' Christmas Story\" (25 novembre-24 dicembre 1963), per passare l'anno successivo a \"Cinderella's Christmas Party\" (23 novembre-24 dicembre) e finire nel 1965 con \"Bambi's Christmas Adventure\" (29 novembre-24 dicembre), per la quale realizza il lettering oltre a numerose correzioni dei disegni di Guillermo Cardoso.\nGli ultimi anni.\nGottfredson lascia la Disney il 1\u00ba ottobre 1975, dopo 45 anni e mezzo; la sua ultima striscia esce il 15 novembre. Come gi\u00e0 Carl Barks, anche Floyd realizza su richiesta del collezionista Malcolm Willits, degli acquerelli e inizia a riproporre alcune scene ispirate alle sue storie pi\u00f9 famose realizzando ventiquattro quadri fino al 1983. In questi anni, tra l'altro, riprende i rapporti con il disegnatore italiano Luciano Bottaro e con il gruppo di appassionati disneyani di Rapallo, che gli invia un premio in occasione dei cinquant'anni di Topolino.\nIl 22 luglio del 1986, dopo una lunga malattia, Gottfredson muore.\nEredit\u00e0.\nAlla sua opera si ispirano quelle realizzate in Italia da Romano Scarpa e poi da Casty per il settimanale \"Topolino\".\nL'editore Sergio Bonelli a proposito di Floyd Gottfredson disse: \u00ab\"Ma all'interno [dei miei fumetti preferiti]\" \"le storie - che, non a caso, portano l'inconfondibile marchio di Floyd Gottfredson - sono davvero eccezionali: si possono leggere come vicende comiche, ma anche come romanzi d'avventura o, meglio ancora, come film. Cos\u00ec, di volta in volta, il piccolo eroe disneyano sembra diventare Humphrey Bogart in Topolino giornalista\" \"e in Topolino nella casa dei fantasmi, Gary Cooper in Topolino agente della polizia segreta\" \"e in Topolino nel Paese dei califfi, Harrison Ford in Topolino e il pirata Orango\" \"e in Topolino e il mistero dell'uomo nuvola... E, se proprio volete farmelo dire, sembra diventare il mio Tex Willer in Topolino e il tesoro di Clarabella e in Topolino e il bandito Pipistrello.\"\u00bb\nCon queste parole Marco Rota sintetizza l'importanza di Gottfredson nel panorama Disney internazionale: \u00ab\"Posso dire che, personalmente, lo considero il pi\u00f9 grande artista Disney di tutti i tempi! Ho cercato di sintetizzare in tre parole il mio pensiero, paragonando Floyd Gottfredson al big Bang, l'esplosione primordiale che ha dato origine all'universo: nel nostro caso, a... quello disneyano. Dobbiamo tutti riconoscenza a questo impareggiabile disegnatore: i lettori, per le splendide storie che ha realizzato, e i disegnatori, anche per gli insegnamenti che hanno potuto trarre dal suo lavoro\u00bb.\"\nAl Lewin.\nNel 1966 lo sceneggiatore Alfredo Castelli scrisse una guida dedicata a Topolino su una rivista in cui, non riuscendo ad avere risposta dalla Disney, afferm\u00f2 che il disegnatore delle strisce giornaliere del personaggio dal 1940 al 1954 fosse stato un certo Al Lewin, nome inventato allo scopo di coprire il periodo del quale non si avevano informazioni. Molti credettero a Castelli tanto che in molti testi Al Lewin venne presentato come uno dei pi\u00f9 importanti autori delle storie di Topolino. Dagli Stati uniti scrissero a Castelli che il nome che stava cercando era quello di Floyd Gottfredson. Castelli allora pot\u00e9 completare la sua ricerca e la rettifica avvenne in un articolo sulla rivista di fumetti Eureka nel 1968. Ma intanto il nome di Al Lewin era stato registrato e ricomparve su altre pubblicazioni e lo stesso Mario Gentilini, direttore del settimanale Topolino, lo indica come uno degli autori del personaggio trasformandolo per\u00f2 in Al Levin e inoltre conferma a Levin la paternit\u00e0 del personaggio di Eta Beta in un volume omonimo dedicato al personaggio. Negli anni settanta la stessa Disney disse di non poter escludere che Al Levin avesse veramente lavorato a Topolino. Anche molti decenni dopo, sul settimanale Topolino (n\u00b0 2468), la redazione attribu\u00ec la creazione del personaggio di Eta Beta ad Al Lewin e non a Gottfredson."}
{"id": "45042", "revid": "702184", "url": "https://it.wikipedia.org/wiki?curid=45042", "title": "Carbone (disambigua)", "text": ""}
{"id": "45044", "revid": "709565", "url": "https://it.wikipedia.org/wiki?curid=45044", "title": "Dune - Il destino dell'universo", "text": "Dune - Il destino dell'universo \"(Frank Herbert's Dune)\" \u00e8 una miniserie del 2000 divisa in tre parti e prodotta per la TV via cavo statunitense Sci-Fi Channel, della durata complessiva di 273 minuti. \u00c8 tratta da uno dei pi\u00f9 famosi romanzi di fantascienza, \"Dune\", scritto da Frank Herbert nel 1965. Dal libro era gi\u00e0 stato tratto nel 1984 il film \"Dune\" di David Lynch, rispetto al quale la miniserie ha una durata nettamente superiore.\nDi \"Dune - Il destino dell'universo\" \u00e8 stato girato un seguito, la miniserie \"I figli di Dune\" del 2003.\nTrama.\nLa storia \u00e8 divisa in tre parti: Dune, Muad'dib, Il profeta.\nProduzione.\nSceneggiatura.\nIl regista e sceneggiatore John Harrison ha dichiarato l'intento di mantenere la massima somiglianza con il libro, richiamandosi direttamente al romanzo originale, tuttavia questa produzione si avvicina molto a una sorta di \"remake\" del film \"Dune\" di David Lynch del 1984, di cui sembra riprendere varie scene e dialoghi.\nI monologhi interiori, caratteristica importante nel libro, non sono stati resi come voce fuori campo, ma tradotti nei dialoghi, a differenza dalla versione di Lynch.\nPersonaggi e cast.\nAlec Newman interpreta la complessa figura di Paul Atreides, il protagonista, che subisce nel corso della storia una profonda evoluzione: da giovane e irruente rampollo di nobile lignaggio a maturo condottiero e a mistico guerriero \"eletto\".\nRispetto alla prima versione di Lynch \u00e8 dato maggiore risalto a numerose figure: Stilgar, capo dei Fremen, Irulan, la figlia dell'imperatore, l'imperatore stesso Shaddam IV, il dottor Keynes, planetologo imperiale diventato in realt\u00e0 una guida per i Fremen. Solo il personaggio di Thufir Hawat (il mentat - computer umano degli Atreides) ha un ruolo di sfondo.\nFotografia.\nLe scene sono state girate per la maggior parte a Praga all'interno di studios insonorizzati.\nLa fotografia \u00e8 stata curata dal pluripremiato Vittorio Storaro, che utilizz\u00f2 la luce e i colori in senso fortemente espressivo: la luce muta all'improvviso sui volti dei protagonisti, i forti colori sottolineano o contrappongono i vari momenti del film e i diversi personaggi (rosso vivo per i sanguinari e violenti Harkonnen, blu per gli Atreides, verde per i Fremen).\nScenografie.\nLe scenografie vennero realizzate da Miljen Krjakovic. Venne compiuta la scelta - sostenuta da Storaro - di usare una tecnica tradizionale come enormi gigantografie (75x10 metri) per il deserto invece di sfondi completamente virtuali. Numerose altre scene con i paesaggi del pianeta, i mezzi volanti (ornitotteri) e i vermi delle sabbie sono stati invece realizzate con la grafica computerizzata.\nCostumi.\nI costumi, firmati da Theodor Pi\u0161t\u011bk (Oscar per il film \"Amadeus\"), appaiono ispirati ai disegni di Moebius, autore francese di fumetti che, in effetti, disegn\u00f2 anni prima lo storyboard per una produzione mai realizzata del film con Alejandro Jodorowsky.\nSeguito.\nDi questa miniserie per la TV \u00e8 stato girato un seguito, \"I figli di Dune\" (2003), sempre tratto dalla saga di Herbert, cambiando parte del cast ad eccezione del protagonista Alec Newman e di alcuni personaggi, quali Chani, Irulan, Gurney Halleck e il Barone Harkonnen."}
{"id": "45052", "revid": "466539", "url": "https://it.wikipedia.org/wiki?curid=45052", "title": "Il romanzo di Tristano e Isotta", "text": "Il romanzo di Tristano e Isotta \u00e8 una riscrittura di Joseph B\u00e9dier, uno scrittore e storico francese, del ciclo di romanzi bretoni risalente al Medioevo relativi alla leggenda di Tristano e Isotta. L'autore ha pubblicato quest'opera nel 1900 operando una fusione di elementi tratti de entrambe le redazioni francesi giunte ai giorni nostri (i romanzi di B\u00e9roul e di Tommaso d'Inghilterra), oltre all'opera di Richard Wagner (\"Tristan und Isolde\").\nLa storia narra del nobile Tristano, erede spodestato dal trono di Bretagna, che crebbe alla corte dello zio materno, il buon Re Marco di Cornovaglia.\nTristano \u00e8 nobile e coraggioso e all'arte della spada unisce l'arte della musica, ma non \u00e8 ben visto dai baroni del regno che non lo considerano il degno erede di Re Marco.\nLa Cornovaglia inoltre deve affrontare le pretese del Re d'Irlanda, che manda il mostruoso fratello Moroldo a richiedere un tributo, il quale, oltre ad un enorme quantit\u00e0 di libri di cuoio, argento e infine oro, pretende anche di portare via 300 fanciulli e 300 fanciulle.\nRe Marco non tollera ci\u00f2, ma \u00e8 incapace di battersi e nessuno dei suoi baroni sembra intenzionato a difenderlo.\n\u00c8 Tristano che entra in scena e convince Moroldo a battersi su un'isola sperduta all'ultimo sangue. La battaglia non \u00e8 facile, ma Tristano riesce ad avere la meglio su Moroldo e a tornare al castello, dove il nobile cavaliere rischia per\u00f2 la vita per una ferita riportata nel duello, aggravata dal veleno della spada del cavaliere irlandese.\nSecondo la tradizione celtica, in questi casi lo sfortunato guerriero va lasciato alle acque del mare e cos\u00ec Tristano \u00e8 posto su una zattera e spinto al largo.\nLa barca naufraga sulle sponde dell'Irlanda e Tristano viene salvato da una bellissima fanciulla, Isotta dai biondi capelli, la figlia del Re. \nTra i due nasce subito una certa complicit\u00e0, ma dopo 40 giorni, essendo guarito, Tristano per timore di essere riconosciuto dai cavalieri irlandesi torna in Cornovaglia.\nIntanto Isotta viene a sapere della morte dello zio Moroldo e medita vendetta contro il suo assassino. In Cornovaglia i baroni restano stupiti dal ritorno di Tristano, ma intenzionati a non farlo diventare Re, chiedono a Re Marco di sposarsi e di dare allo Stato un erede diretto. Secondo la legge celtica, infatti, se il re non aveva eredi era il figlio della sorella a dover ereditare il regno, e ci\u00f2 suscitava la loro gelosia.\nMarco accetta, ma vuole sposare solo la fanciulla cui appartiene il ricciolo d'oro che una rondine ha condotto fino al suo castello.\nTristano informa il re che la ragazza in questione \u00e8 la principessa d'Irlanda; perci\u00f2 il matrimonio, oltre a calmare i baroni, avrebbe favorito la pace.\nTristano torna in Irlanda dove viene a sapere di un editto reale, secondo il quale chiunque fosse riuscito a sconfiggere un Drago che minacciava la citt\u00e0 avrebbe potuto sposare la principessa Isotta. Tristano affronta il Drago e lo uccide tagliandogli la lingua come prova, per\u00f2 il veleno lo fa svenire e Aghingherrano il Rosso, un codardo pretendente di Isotta, si prende il merito e porta la testa del drago a palazzo. Il re non crede alle parole di Aghingherrano e rimanda la riunione di 3 giorni. Intanto Isotta va alla ricerca del vero uccisore del mostro e lo trova in punto di morte. Grazie alle loro competenze mediche riescono di nuovo a guarirlo e Isotta gli prepara un bagno. Qui, fa una terribile scoperta: pulendo la spada di Tristano si accorge che manca una parte e la confronta con un frammento di spada che aveva estratto dal cranio di suo zio Moroldo, riconoscendo la sua appartenenza. Furiosa, decide di ucciderlo, ma Tristano \u00e8 molto abile nel parlare e si salva la vita facendole credere di essere innamorato di lei. Solo dopo aver provato la sua vittoria contro il drago, dice di essere il messaggero di Re Marco.\nPrima della partenza d'Isotta, la Regina Madre consegna alla serva di Isotta, Brangenia, un filtro d'amore che far\u00e0 innamorare Isotta dello sposo, molto pi\u00f9 anziano di lei.\nIl destino vuole per\u00f2 che Tristano e Isotta, scambiato il filtro per vino, lo bevano, si innamorino e consumino cos\u00ec il loro amore durante il viaggio verso la Cornovaglia.\nIsotta non \u00e8 pi\u00f9 vergine, ma la buona ancella Brangenia si offre spontaneamente per la prima notte col re.\nTristano e Isotta non possono smettere di amarsi e con diversi stratagemmi riescono ad incontrarsi segretamente, ma Brangenia non ne \u00e8 all'oscuro. Anche i baroni se ne accorgono e insistono perch\u00e9 lui venga esiliato; il Re Marco \u00e8 quindi obbligato a cacciarlo. Tristano e Isotta continuano per\u00f2 a vedersi all'esterno e gli spioni ingaggiano cos\u00ec un nano che conosce l'arte della magia per riuscire a trovare delle prove. Il nano cerca di provare la loro colpevolezza e una notte fa s\u00ec che i baroni seguano Isotta con il Re Marco e osservino l'incontro dei due innamorati. Tristano vede il riflesso del re nascosto su un albero e finge di incontrare Isotta solo per capire come mai il Re l'ha cacciato. Isotta capisce e sta al gioco; il re osservando la scena \u00e8 molto intenerito e si sente in colpa di aver pensato ad un tradimento: fa cos\u00ec tornare Tristano a corte. Il nano viene condannato a morte e scappa, ma il suo lavoro non \u00e8 finito. I baroni lo chiamano nuovamente e organizzano un piano per dimostrare il tradimento dei due amanti. Questa volta partecipa anche il re e grazie a uno stratagemma Tristano e Isotta vengono scoperti.\nI due innamorati vengono cos\u00ec condannati al rogo, una morte vergognosa. Tristano si getta da una cappella ma non muore e riesce cos\u00ec a scappare. Isotta deve essere bruciata, ma interviene un gruppo di lebbrosi. Il loro capo fa capire al re che la regina non merita una morte rapida, ma una morte lenta e laida; propone cos\u00ec di portarla via con s\u00e9. \nTristano intanto con l'aiuto dello scudiero Gorvenale giunge a una strada fuori Tintagel, dove incontra il gruppo di lebbrosi e l'amata. Uccide il capo e prende con s\u00e9 Isotta, ma sono obbligati a rifugiarsi nella foresta. Qui vivono per un lungo periodo, conducendo una vita umile e selvaggia. Nessuno dei due \u00e8 contento di vedere l'altro vivere in quel modo. Dopo qualche tempo un forestiero li scopre e si reca a riferirne al re.\nIl Re Marco li cerca e li trova addormentati nella foresta; per caso tra i due c'\u00e8 la spada di Tristano. Il re vede ci\u00f2 come un simbolo di castit\u00e0 e li perdona, lasciando dei suoi oggetti nella capanna per segnare la sua visita. Al loro risveglio si accorgono di ci\u00f2 che \u00e8 successo e iniziano a ripensare a re Marco. Infine capiscono che non possono trascorrere tutta la loro vita l\u00e0 e Tristano decide di far tornare Isotta a corte. Aiutati da un eremita si mettono in contatto con il re, che \u00e8 contento della loro proposta e accoglie nuovamente Isotta. I baroni, non contenti, vogliono che Isotta giuri di non aver mai tradito il re. Isotta, decisa a non essere pi\u00f9 presa di mira, decide di fare il giuramento davanti a Re Marco. Escogita un piano con Tristano e riesce a giurare il vero. Tristano si allontana quindi dalla Cornovaglia e va in Bretagna; in caso di pericolo per\u00f2 ciascuno avrebbe soccorso l'altro. Tristano diventa amico di Caerdino, il figlio del duca Oele e lo aiuta durante una battaglia. Per ricompensarlo, questi gli offre la mano della sorella. Isotta dalle Bianche Mani. Tristano l'accetta per non offendere il suo onore, ma non consumer\u00e0 mai il matrimonio per restare fedele a Isotta la Bionda. Isotta dalle Bianche Mani \u00e8 offesa da ci\u00f2 e ne parla con il fratello. Caerdino affronta Tristano e il giovane \u00e8 obbligato a raccontargli tutto. In seguito Tristano vuole rivedere Isotta; si finge pazzo e si reca a Tintagel dove si fa riconoscere a fatica. Durante un'imboscata viene gravemente ferito da una punta avvelenata ed \u00e8 sul punto di morire, perci\u00f2 chiede a Caerdino di andare in Cornovaglia e scortare Isotta la Bionda che lo avrebbe salvato.\nSe Isotta fosse venuta, Caerdino avrebbe dovuto issare una vela bianca, altrimenti una vela nera. L'inviato parla con Isotta e subito si imbarcano verso la Bretagna. Tristano riesce a scorgere una nave ma i suoi occhi offuscati e stanchi non distinguono il colore della vela. Isotta dalle bianche mani, gelosa di quel suo tenace amore, dice al povero Tristano che la vela \u00e8 nera ed egli muore poco dopo. Isotta dai biondi capelli non fa in tempo a giungere e dopo aver pregato per l'amato gli muore accanto. Per volere di Re Marco i due sventurati sono sepolti in Cornovaglia e dalla tomba di Tristano nasce un nocciolo che si estende fino al sepolcro di Isotta."}
{"id": "45053", "revid": "1452073", "url": "https://it.wikipedia.org/wiki?curid=45053", "title": "ISight", "text": "iSight \u00e8 una webcam prodotta da Apple Inc. Utilizza lo standard FireWire e pu\u00f2 essere montata su tutti i portatili, display o computer prodotti da Apple dotati di tale porta di comunicazione. iSight \u00e8 stata esplicitamente progettata per funzionare in congiunzione con iChat AV, il software di videoconferenza di Apple. La webcam si interfaccia perfettamente anche con iMovie, che pu\u00f2 sfruttarla per catturare dei filmati. iSight si interfaccia anche con videogiochi e programmi di grafica video. iSight fu progettata con l'obiettivo di offrire una qualit\u00e0 video e audio superiore rispetto alle webcam in quel momento in circolazione. \u00c8 dotata di un sensore CCD da 1/4 di pollice con una risoluzione di 640 \u00d7 480 pixel. Il corpo comprende un'ottica con tre lenti di vetro che possono mettere a fuoco automaticamente il soggetto e un microfono con funzione di soppressione di rumori ambientali. L'interfaccia FireWire consente 30 fotogrammi al secondo a 24 bit (16 milioni di colori). L'adozione di soluzioni non comuni (per l'epoca) e la costruzione qualitativamente molto superiore alla media hanno reso iSight una webcam particolare e maggiormente costosa, almeno rispetto alle webcam USB.\nSebbene iSight sia compatibile con macOS, Windows e Linux, il microfono interno pu\u00f2 essere utilizzato solo su sistemi Mac col software iChat AV o su sistemi Linux tramite l'ausilio di un driver sperimentale .\nLa confezione di iSight comprendeva un cavo FireWire che funge anche da alimentazione oltre che per trasmettere il segnale audio e video. Nella confezione erano presenti tre supporti differenti, un adattatore FireWire e un contenitore per il trasporto.\niSight \u00e8 stata presentata nel 2003 durante il Worldwide Developers Conference.\nA partire dall'introduzione dei nuovi modelli di iMac G5 di fine 2005, Apple ha iniziato a fornire iSight in versione integrata su tutte le macchine. iMac, MacBook e MacBook Pro, nuovi modelli del 2006, includono una versione di iSight molto piccola, annegata negli chassis, e immediatamente utilizzabile. Pur conservando lo stesso nome, quest'ultima versione di iSight \u00e8 una vera e propria webcam dato che il sensore \u00e8 CMOS invece che CCD, \u00e8 collegata internamente tramite USB ed \u00e8 dotata di lenti di plastica a fuoco fisso.\nA partire dal 23 giugno 2006 Apple non ha pi\u00f9 accettato ordini per le iSight interrompendone la produzione ottemperando agli obblighi della normativa comunitaria RoHS.\nL'iPhone 4S, iPhone 5S, iPhone 5, iPhone 6, iPod Touch 5G e gli iPad di 3\u00aa e 4\u00aa generazione montano una telecamera iSight."}
{"id": "45054", "revid": "1718925", "url": "https://it.wikipedia.org/wiki?curid=45054", "title": "Missouri", "text": "Il Missouri (: ; in inglese , ), italianizzato in Missuri, \u00e8 uno stato federato del Midwest (talvolta viene considerato anche come Stato del Sud) degli Stati Uniti d'America. La capitale \u00e8 Jefferson City, la citt\u00e0 pi\u00f9 grande \u00e8 Kansas City, mentre l'area metropolitana pi\u00f9 estesa \u00e8 quella di Saint Louis. Attraverso lo Stato scorre il fiume Missouri fino a pochi chilometri a nord di Saint Louis dove sbocca nel fiume Mississippi che delinea i confini fra il Missouri e gli stati di Illinois, Kentucky e Tennessee.\nStoria.\nLo Stato faceva originariamente parte dei territori coloniali francesi poi ceduti tramite l'Acquisto della Louisiana (Louisiana Purchase) agli Stati Uniti. Il Missouri, divenuto territorio autonomo nel 1812, venne ammesso come 24\u00ba stato dell'Unione il 10 agosto 1821 dopo il compromesso che permise la schiavit\u00f9, purch\u00e9 fosse interdetta negli altri stati posti a nord del 36\u00b0,30 parallelo. Venne soprannominato Gateway to the West, in quanto costituiva il punto di partenza per coloro che volevano stabilirsi nell'Ovest americano.\nDurante la Guerra di secessione americana lo Stato, schiavista, rimase comunque nell'Unione, ma una parte importante della popolazione sostenne la causa dei confederati. Abol\u00ec la schiavit\u00f9 solo nel 1865.\nGeografia fisica.\nOltre al Tennessee \u00e8 l'unico altro Stato USA ad avere ben 8 stati confinanti. A nord confina con l'Iowa, a est con l'Illinois e, nel tratto pi\u00f9 meridionale, con Kentucky e Tennessee, a sud confina con l'Arkansas e ad ovest con il Kansas tranne che per due brevi tratti, a sud con l'Oklahoma e a nord con il Nebraska.\nLo Stato \u00e8 caratterizzato dalla presenza di due grandi fiumi: il Mississippi, che segna tutto il confine orientale, e il Missouri che lo attraversa da ovest ad est unendo le due maggiori citt\u00e0: Kansas City e Saint Louis.\nLa parte a nord del fiume Missouri \u00e8 quella delle Pianure del Nord che vanno ad unirsi alle pianure dell'Iowa e del Nebraska, con un paesaggio piatto o dolcemente ondulato di formazione glaciale.\nLa parte pi\u00f9 settentrionale del corso del Missouri (circa 17 contee odierne) fu colonizzata nella prima met\u00e0 dell'Ottocento da popolazioni che abitavano zone del sud (Virginia in particolare) influenzando profondamente la cultura di questi luoghi ai quali, proprio per questo motivo, si d\u00e0 il nome di \"\"Little Dixie\" (Piccola Dixie) laddove con \"Dixieland\" si allude agli Stati Uniti del Sud.\nL'altopiano d'Ozark \u00e8 una grande formazione pianeggiante che caratterizza la parte a sud del Missouri spingendosi fin nell'Arkansas. Springfield \u00e8 il centro pi\u00f9 grande di questa regione che presenta anche una parte montuosa.\nLa parte sud-orientale dello Stato, compresa quella sorta di appendice che si estende verso sud e che viene chiamata \"Bootheel\"\" (Tacco di stivale), \u00e8 la parte pi\u00f9 bassa e pianeggiante facente parte strettamente del bacino del Mississippi. \u00c8 anche la zona pi\u00f9 piovosa e forse pi\u00f9 povera dello Stato. Il \"Bootheel\" \u00e8 anche stato epicentro di grandi terremoti, tra i quali va ricordato quello di New Madrid del 1812.\nLo Stato del Missouri viene normalmente classificato tra gli Stati del Midwest anche se comunemente viene riconosciuto anche come uno Stato del Sud. Di fatto la maggior parte della popolazione \u00e8 concentrata nelle due grandi aree metropolitane che sicuramente sono attribuibili al Midwest, mentre tutta la parte meridionale, essenzialmente rurale, pu\u00f2 gi\u00e0 considerarsi appartenere agli Stati Uniti del Sud.\nClima.\nIl clima \u00e8 generalmente umido continentale, con inverni rigidi ed estati molto calde. Nelle zone meridionali, in particolare nel \"Bootheel\" si pu\u00f2 parlare di clima umido subtropicale.\nL'assenza di grandi montagne o di grandi masse d'acqua determina l'accentuazione di fenomeni sia invernali che estivi, dovuti rispettivamente alle masse d'aria fredda proveniente dall'Artide e da quelle di aria calda provenienti dal Golfo del Messico.\nL'inverno \u00e8 caratterizzato dalla neve e da una temperatura media molto rigida, mentre le precipitazioni maggiori si hanno tra marzo e giugno, periodo nel quale non sono infrequenti anche i tornado. Agosto \u00e8 il mese pi\u00f9 caldo e, sebbene le temperature medie facciano pensare ad un caldo non eccessivo (24\u00a0\u00b0C), si deve tenere presente che tra luglio ed agosto ci sono sempre periodi pi\u00f9 o meno lunghi con temperature costantemente molto elevate.\nOrigini del nome.\nLo Stato prende il nome dalla trib\u00f9 indiana Siouan dei Missouri, che significa \"canoa\".\nSociet\u00e0.\nCitt\u00e0.\nLe citt\u00e0 pi\u00f9 popolose sono Kansas City e St. Louis. La prima \u00e8 la pi\u00f9 grande dello Stato e la sua area metropolitana \u00e8 tra le prime 30 degli Stati Uniti. St. Louis ha un'area metropolitana che nel 2007 era valutata pari a circa abitanti, risultando la diciottesima di tutti gli Stati Uniti. Tra le prime citt\u00e0 per numero di abitanti dello Stato figurano molti centri appartenenti alle cinture urbane delle due grandi metropoli. Fanno eccezione Springfield e Columbia.\nDa una stima del 1\u00ba luglio 2007 queste sono le prime 10 citt\u00e0 per numero di abitanti:\nSport.\nLe franchigie del Missouri che partecipano al \"Big Four\" (le quattro grandi leghe sportive professionistiche americane) sono:"}
{"id": "45061", "revid": "1543377", "url": "https://it.wikipedia.org/wiki?curid=45061", "title": "Dakota del Sud", "text": "Il Dakota del Sud (AFI: ; in inglese , ) \u00e8 uno stato federato degli Stati Uniti d'America, situato nelle alte pianure del Midwest.\nCostituito da 66 contee, ha come capitale Pierre. Confina a nord con il Dakota del Nord, a sud con il Nebraska, a est con Iowa e Minnesota, ad ovest con Wyoming e Montana.\nL'unit\u00e0 navale USS \"South Dakota\" prese questo nome in onore dello Stato.\nGeografia fisica.\nIl Dakota del Sud confina a nord con il Dakota del Nord; a sud con il Nebraska; a est con lo Iowa e il Minnesota; e a ovest con il Wyoming e il Montana. \u00c8 uno dei sei stati della cosiddetta \"Frontier Strip\" (\"Striscia di Frontiera\", una linea di confine continua che dal Dakota del Nord arriva fino in Texas attraversando tutti gli Stati Uniti in senso nord-sud).\nIl fiume Missouri attraversa la parte centrale del Dakota del Sud. A est del fiume ci sono colline basse e laghi glaciali. A ovest del fiume ci sono canyon profondi. Il Dakota del Sud \u00e8 suddiviso in quattro regioni: la \"Drift Prairie\", i \"Dissected Till Plains\", le \"Grandi Pianure\", e le \"Black Hills\".\nLa \"Drift Prairie\" si estende per la maggior parte del Dakota del Sud dell'est. \u00c8 la terra delle colline basse e dei laghi glaciali. Quest'area fu chiamata \"Coteau des Prairies\" (Colline delle praterie) dai primi colonizzatori francesi. Il Coteau des Prairies confina a nord-est con la valle del fiume Minnesota e a nord-ovest con il James River Basin. Il James River Basin \u00e8 per la maggior parte terra piatta.\nI \"Dissected Till Plains\" si trovano nella parte sud-orientale del Dakota del Sud. La regione delle Grandi Pianure occupa pi\u00f9 dei due terzi della parte occidentale dello Stato. Le colline e le valli del \"Coteau de Missouri\" si trovano tra il \"James River Basin\" del \"Drift Prairie\" e il fiume Missouri. Ad ovest del fiume Missouri il terreno si fa pi\u00f9 accidentato e il paesaggio \u00e8 pi\u00f9 arido e presenta canyon, colline ondulate e i caratteristici \"butte\" (le formazioni rocciose che emergono dal suolo con versanti verticali e limiti netti, tipiche dei paesaggi western) alti fino a 180\u00a0m. Procedendo verso sud, ad est delle \"Black Hills\" si ha la regione pi\u00f9 inospitale di tutto lo Stato, le famose \"Badlands\" (calanchi) della Dakota del Sud.\nLe \"Black Hills\" (Colline Nere) si trovano nella parte sudoccidentale del Dakota del Sud. Si estendono per 15.500 km\u00b2. con montagne la cui altezza varia dai 600 ai 1200\u00a0m. La montagna pi\u00f9 alta del Dakota del Sud, Harney Peak (2207 m s.l.m.), si trova nelle Black Hills. Le Black Hills sono ricche di minerali come oro, argento, rame e piombo. La Homestake Mine, una delle pi\u00f9 grandi miniere d'oro degli USA, si trova nelle Black Hills. Il Monumento Nazionale del Monte Rushmore \u00e8 ricavato da un enorme blocco granitico affiorante nelle Black Hills.\nI fiumi pi\u00f9 importanti del Dakota del Sud sono il fiume Cheyenne, il Missouri, il James River e il White River. I laghi maggiori sono il Lago Oahe, il Lago Francis Case e il Lago Lewis and Clark.\nClima.\nIl Dakota del Sud ha un clima continentale con inverni molto freddi e estati calde. Durante le estati la temperatura massima media \u00e8 vicina a 32\u00a0\u00b0C anche se spesso la notte si scende a circa 15\u00a0\u00b0C. Gli inverni sono freddi con temperature massime a gennaio in media sotto zero, e temperature minime in media sotto i -12\u00a0\u00b0C.\nL'estate porta frequenti temporali. La regione orientale dello Stato fa parte dell'area dei tornado (la cosiddetta \"tornado alley\", un'area degli Stati Uniti in cui i tornado sono pi\u00f9 frequenti). Gli inverni sono un po' pi\u00f9 stabili. Forti tempeste invernali, a volte tempeste di neve (blizzard), possono capitare in inverno sebbene di solito nel Dakota del Sud la neve cada a fine autunno ed inizio primavera.\nOrigini del nome.\nPrende il nome dalla trib\u00f9 di Nativi Americani Lakota (Sioux) e venne ammesso nell'Unione il 2 novembre 1889, assieme al Dakota del Nord, quando in precedenza, dal 2 marzo 1861 era stato costituito il Territorio del Dakota.\nStoria.\nAlcuni reperti documentano che la regione era popolata da almeno 7.000 anni. Con l'avvento degli Europei era abitata da popolazioni organizzate in villaggi stabili come i Mandan. Esplorato nel 1742-43 da Fran\u00e7ois Gaultier de La V\u00e9rendrye che, a testimonianza, seppell\u00ec una placca di piombo il 30 marzo 1743 su una collinetta di fronte alla citt\u00e0 di Pierre, poi ritrovata nel 1913, segu\u00ec le sorti della Louisiana. Fu poco colonizzato finch\u00e9 ci furono le guerre con i Sioux, specie dopo la scoperte nella \"Black Hills\", sacre ai nativi, di vasti giacimenti auriferi. Qui avvenne il massacro di Wounded Knee nel 1890. Frattanto, il territorio era entrato nell'Unione come 40\u00ba stato il 2 novembre 1889 diviso tra Nord e Sud Dakota.\nSociet\u00e0.\nEvoluzione demografica.\nSecondo una stima del 2007 il Dakota del Sud ha una popolazione di 796.214 abitanti, con un incremento di circa 8.000 unit\u00e0 rispetto all'anno precedente e un incremento di circa 40.000 abitanti rispetto al censimento del 2000.\nIl 6.8% della popolazione del Dakota del Sud ha meno di 5 anni, il 26.8% meno di 18 e il 14.3% ha pi\u00f9 di 65 anni. Il 50.4% della popolazione \u00e8 di sesso femminile.\nCitt\u00e0.\nL'unica citt\u00e0 con pi\u00f9 di 100.000 abitanti \u00e8 Sioux Falls, e, dopo la seconda citt\u00e0 dello Stato, Rapid City, non ci sono centri con pi\u00f9 di 25.000 abitanti.\nDa una stima del 01-07-2006, si evince che solo 9 comuni superano i 10.000 abitanti, e sono:"}
{"id": "45063", "revid": "6923", "url": "https://it.wikipedia.org/wiki?curid=45063", "title": "Xserve", "text": "L'Xserve \u00e8 un server rack unit prodotto da Apple Inc. dal 2002 al 2011, sostituisce i Macintosh Server ed \u00e8 stato sostituito dal Mac Pro Server.\nNelle sue diverse versioni si \u00e8 basato sui processori PowerPC G4, G5 ed Intel Xeon.\nVersioni.\nXserve G4.\nApple Computer rilascia la prima versione degli Xserve nel maggio 2002. Apple dichiara che gli Xserve sono delle macchine destinate ad applicazioni che necessitano di elevata potenza di calcolo racchiusa in un contenitore piccolo e facilmente integrabile con le realt\u00e0 informatiche gi\u00e0 presenti. Infatti gli Xserve sono forniti in un involucro per rack di tipo U 1. Gli Xserve sono dotati di uno o due processori PowerPC G4 funzionanti a 1.33\u00a0GHz. Ogni Xserve supporta fino a 4 hard disk ed \u00e8 dotato di una scheda grafica.\nNel maggio 2003 Apple introduce la configurazione cluster basata su Xserve. Questa versione di Xserve \u00e8 specificatamente progettata per realizzare cluster di calcolo, infatti \u00e8 sprovvista di scheda grafica e supporta al massimo un hard disk o un'unit\u00e0 ottica.\nXserve G5.\nNel 2004 Apple rilascia la nuova versione degli Xserve. Questa nuova versione \u00e8 basata sul processore PowerPC G5. Il processore PowerPC G5 \u00e8 un processore a 64 bit che esprime il meglio di s\u00e9 nelle applicazioni scientifiche e nelle applicazioni che richiedono l'elaborazione di molti dati. Infatti l'Xserve viene spesso utilizzato per realizzare cluster di calcolo. Alcuni dei quali si sono rivelati tra i pi\u00f9 veloci al mondo. Ogni Xserve pu\u00f2 accogliere fino a 2 processori a 2\u00a0GHz e fino a 8\u00a0GB di RAM. Per consentire una corretta ventilazione l'Apple si \u00e8 vista costretta a realizzare una fessura che attraversa l'Xserve, e di conseguenza a ridurre gli hard disk sopportati da 4 a 3 per mancanza di spazio.\nXserve Xeon.\nNel 2008 i modelli attuali Intel, montano 8 processori (2 Quad-Core) a 64-bit Intel Xeon serie Harpertown a 3.0\u00a0GHz, 1600\u00a0MHz system bus con 25.6GB/s di banda. Supportano 32\u00a0GB di RAM.\nIl 5 novembre 2010 la Apple ha annunciato che la produzione dell'Xserve sarebbe stata interrotta il 31 gennaio 2011."}
{"id": "45066", "revid": "6923", "url": "https://it.wikipedia.org/wiki?curid=45066", "title": "Xserve RAID", "text": "L'Xserve RAID \u00e8 un cluster di dischi rigidi prodotto da Apple Inc. dal 2003 al 2008. Basato sull'Apple Drive Module, supporta fino a 14 dischi rigidi per una capacit\u00e0 massima di 10,5 Terabyte. In formato rack unit, occupa uno spazio di 3U.\nCaratteristiche.\n\u00c8 dotato di due porte Fibre Channel per trasferire i dati e di una porta ethernet per l'amministrazione remota. \u00c8 dotato di unit\u00e0 di alimentazione e di raffreddamento ridondanti e ogni elemento pu\u00f2 essere sostituito in pochi secondi senza dover spegnere l'unit\u00e0 o interrompere il servizio. Supporta la memorizzazione RAID 0, 1, 3, 5, 0+1, 10, 30, 50 in hardware per fornire la massima velocit\u00e0.\nIl sistema RAID \u00e8 supportato nativamente da Xsan, la soluzione SAN di Apple."}
{"id": "45068", "revid": "834", "url": "https://it.wikipedia.org/wiki?curid=45068", "title": "NFL", "text": ""}
{"id": "45070", "revid": "57342", "url": "https://it.wikipedia.org/wiki?curid=45070", "title": "Loren Avedon", "text": "Biografia.\nComincia la sua carriera da attore all'et\u00e0 di 5 anni, quando diviene protagonista di una campagna pubblicitaria di una marca di latte: essendo la madre una regista di spot pubblicitari, il giovane Avedon continua questa carriera nel corso degli anni.\nAll'et\u00e0 di 11 anni vede \"Dalla Cina con furore\" con Bruce Lee, e nasce in lui la passione per le arti marziali. Ma solo compiuti i 17 anni, e finite le scuole, si iscrive ad una palestra. Viene istruito nel Tae Kwon Do dai fratelli Simon e Phillip Rhee, due apprezzati professionisti, ed inoltre occasionalmente segue le lezioni di Bill Wallace. Studia anche l'Hapkido.\nNel 1985 il suo maestro Phillip Rhee produce ed interpreta il film \"Ninja Turf\" (conosciuto anche come \"Los Angeles Streetfighter\"), e chiama Avedon a parteciparvi.\nL'occasione per avere un ruolo da protagonista gli si presenta a Los Angeles, dove il produttore Roy Horan \u00e8 alla ricerca di attori capaci nelle arti marziali. \u00c8 infatti in lavorazione \"Artigli di tigre - Il ritorno\" (\"No Retreat, No Surrender 2: Raging Thunder\") per la regia di Corey Yuen, film che l'attore belga Jean-Claude Van Damme ha rinunciato a fare: il produttore sottopone ad un provino Avedon, e due settimane pi\u00f9 tardi l'attore \u00e8 scritturato ed in volo per la Thailandia.\nIl film si avvale anche della presenza dell'artista marziale ed attrice Cynthia Rothrock e del caratterista Matthias Hues, e fra gli appassionati del genere riscuote un discreto successo.\nL'anno successivo, infatti, Avedon viene chiamato a girare un altro film simile, \"American Kickboxing\" (\"No Retreat, No Surrender 3: Blood Brothers\"), per la regia di Lucas Lowe, e stavolta \u00e8 affiancato da un artista marziale che solo occasionalmente ha partecipato a dei film: Keith Vitali.\nIl successo del film nell'ambiente del cinema di arti marziali consente ad Avedon di interpretare subito un altro film, \"Il re dei kickboxers\", incontrando come nemico l'allora esordiente e sconosciuto Billy Blanks, con il quale si intende alla perfezione mettendo in scena degli ottimi combattimenti. L'anno successivo ne gira un sequel ideale, \"Fighting Spirit\".\nLa rivista \"Variety\" ha definito Avedon \"l'alto Bruce Lee dagli occhi azzurri\".\nNel 1993 viene chiamato da Jalal Merhi a partecipare ad un film prodotto dalla Film One, casa produttrice di quest'ultimo. Il film \u00e8 \"Operazione Golden Phoenix\" (\"Operation Golden Phoenix\"), di cui Jalal Merhi \u00e8 anche regista. \u00c8 il primo ruolo da \"cattivo\" di Avedon.\nLa collaborazione con la Film One continua negli anni a venire. Nel 1999 dirige la seconda unit\u00e0, coreografa i combattimenti e recita, di nuovo accanto a Cynthia Rothrock, in \"Tiger Claws III\" di J. Stephen Maunder.\nNel 1997 scrive, produce, dirige ed interpreta \"Riscatto mortale\" (\"Deadly Ransom\").\nSin dagli anni novanta partecipa a vari telefilm, come \"Baywatch\" o Pi\u00f9 forte ragazzi."}
{"id": "45071", "revid": "123050676", "url": "https://it.wikipedia.org/wiki?curid=45071", "title": "Famiglia AirPort", "text": "AirPort \u00e8 il nome dato da Apple ai suoi prodotti con tecnologia wireless Wi-Fi per i computer Apple Macintosh. Essa originariamente si basava sul protocollo IEEE 802.11b, ma gli ultimi dispositivi utilizzano i protocolli IEEE 802.11a, IEEE 802.11g, IEEE 802.11n ed IEEE 802.11ac evoluzioni compatibili con l'originale ma fino a 40 volte pi\u00f9 veloci. Tale protocollo consente una copertura fino a 100 metri (in campo aperto), una velocit\u00e0 di trasferimento di 54 Mb/s e supporta una cifratura a 128 bit per consentire comunicazioni protette da attacchi esterni.\nStoria.\nApple \u00e8 arrivata alla quinta revisione dei dispositivi AirPort.\nLa prima versione distribuita il 21 luglio 1999 era basata sul protocollo 802.11b e consentiva fino a 11 megabit al secondo di trasferimento dati. In quella occasione Apple mise in commercio una scheda da montare nei suoi computer per usufruire della connessione wireless e ovviamente una base che fornisse la connessione wireless.\nLa seconda versione introdotta il 7 gennaio 2003 modific\u00f2 il protocollo, passando dall'802.11b all'802.11g. Questo protocollo consente una velocit\u00e0 massima di 54 Mb/s (per distanze massime di 50 metri in campo aperto). Da sottolineare che le velocit\u00e0 sono teoriche e nella pratica difficilmente si riesce a superare i 25 - 30 Mb/s.\nLa terza versione migliora la ricezione del segnale e introduce un sistema di cifratura molto pi\u00f9 sicuro, basato sul WPA. Il 7 giugno 2004 viene messa in commercio una variante della base chiamata AirPort Express, questa base ha una peculiarit\u00e0 rispetto alle altre basi AirPort, \u00e8 dotata di uscita audio. Utilizzando il software iTunes si pu\u00f2 trasmettere musica a distanza e utilizzare la base AirPort Express per riceverla. Questo consente ad un utente di impostare una musica da diffondere nella propria casa utilizzando il computer e rappresenta un esempio della convergenza tra mondo informatico e utenza domestica.\nLa quarta revisione, introdotta nel gennaio 2007, aggiungeva il supporto al draft 802.11n.\nLa quinta versione \u00e8 stata lanciata il 21 giugno 2011, di forma quadrata, seguita dalla sesta generazione a forma di torretta, che \u00e8 uscita di produzione nel 2016, con lo scioglimento del team networking da parte di Apple."}
{"id": "45075", "revid": "599013", "url": "https://it.wikipedia.org/wiki?curid=45075", "title": "Mvp", "text": ""}
{"id": "45077", "revid": "767487", "url": "https://it.wikipedia.org/wiki?curid=45077", "title": "Squadre della NFL scomparse", "text": "La seguente \u00e8 una lista di squadre della NFL scomparse, ovvero squadre che in passato hanno militato nella National Football League e non sono pi\u00f9 attive.\nIn alcuni casi \u00e8 difficile dire se si tratt\u00f2 solo di un cambio di nome o di una vera e propria scomparsa. Era inoltre comune che due o pi\u00f9 squadre, che giocavano nella stessa stagione, avessero lo stesso soprannome. L'ultima stagione NFL giocata da una delle squadre citate fu quella del . Si noti inoltre che i Colts e i Giants elencati in questa pagina sono diversi da quelli che giocano nella NFL nel ventunesimo secolo."}
{"id": "45078", "revid": "2034938", "url": "https://it.wikipedia.org/wiki?curid=45078", "title": "Harlem Globetrotters", "text": "Gli Harlem Globetrotters (letteralmente i \"giramondo di Harlem\", quartiere tradizionalmente afro-americano di Manhattan, New York) sono una squadra esibizionistica di pallacanestro, che combina comicit\u00e0, atletismo ed uno stile molto teatrale nel loro gioco. Hanno giocato pi\u00f9 di 26.000 partite di esibizione in 124 paesi e territori. La canzone simbolo della squadra \u00e8 la versione fischiettata di Brother Bones di \"Sweet Georgia Brown\". La loro mascotte \u00e8 un globo antropomorfo chiamato \"Globie\". La squadra gioca oltre 450 eventi dal vivo in tutto il mondo ogni anno. Il team \u00e8 attualmente di propriet\u00e0 di \"Herschend Family Entertainment\". Gli uffici esecutivi del team si trovano nella citt\u00e0 suburbana di Atlanta di Peachtree Corners.\nStoria.\nI Globetrotters sono nati nel South Side di Chicago nel 1926, dove sono stati cresciuti tutti i giocatori originali. I Globetrotters iniziarono come Savoy Big Five, una delle principali attrazioni della Savoy Ballroom, inaugurata nel gennaio 1928, una squadra di basket di giocatori afroamericani che si esibivano in esibizioni prima dei balli a causa del calo della frequenza al ballo. Nel 1928, diversi giocatori lasciarono la squadra in una disputa. Quell'autunno, quei giocatori, guidati da Tommy Brookins, formarono una squadra chiamata \"Globe Trotters\" e quella primavera girarono l'Illinois meridionale. Abe Saperstein \u00e8 stato coinvolto con la squadra come suo manager e promotore. Nel 1929, Saperstein era in tourn\u00e9e in Illinois e Iowa con la sua squadra di basket chiamata \"New York Harlem Globe Trotters\". Saperstein scelse il nome Harlem perch\u00e9 allora era considerato il centro della cultura nera americana e il nome Globetrotter per mitizzare le sedi internazionali della squadra. In effetti, i Globetrotters non giocarono ad Harlem fino al 1968, quattro decenni dopo la formazione della squadra.\nIn un incontro molto seguito pochi anni dopo, la partita Globetrotters-Lakers del 1948, i Globetrotters fecero notizia quando sconfissero una delle migliori squadre di basket bianche del paese, i Minneapolis Lakers (ora Los Angeles Lakers). I Globetrotters continuarono a vincere facilmente le partite grazie al fatto che Harlem possedeva l'intero pool di talenti dei migliori giocatori di basket neri del paese. Una volta una delle squadre pi\u00f9 famose del paese, i Globetrotters furono infine eclissati dall'ascesa della National Basketball Association, in particolare quando le squadre NBA iniziarono a schierare giocatori di colore negli anni '50. Nel 1950, Harlem Globetrotter Chuck Cooper divenne il primo giocatore di colore ad essere arruolato nella NBA da Boston e il compagno di squadra Nat \"Sweetwater\" Clifton divenne il primo giocatore di colore a firmare un contratto NBA quando i New York Knicks acquistarono il suo contratto dai Globetrotters per $ 12.500 (Harlem ottenne $ 10.000 e Clifton ottenne $ 2.500). Gli atti dei Globetrotters spesso sono caratterizzati da un'incredibile coordinazione e abile gestione di uno o pi\u00f9 palloni da basket, come passare o fare il giocoliere tra i giocatori, bilanciare o far girare le palle sulla punta delle dita e fare tiri insolitamente difficili. \nNel 1940 la squadra vinse il prestigioso World Professional Basketball Tournament di Chicago, che l'anno prima era stato vinto dai New York Renaissance (entrati nella Basketball Hall of Fame nel 1963). \nDopo la Seconda guerra mondiale, i Globetrotters divennero la squadra che \u00e8 conosciuta oggi, trasformando a poco a poco il loro stile di gioco fino ad arrivare a quello comico che li contraddistingue, rendendoli pi\u00f9 noti per lo spettacolo che offrono che per lo sport, e cominciando a girare il mondo divertendo il pubblico. Nel 1951 bucarono anche la cortina di ferro, giocando a Berlino.\nTutti i giocatori che hanno vestito la maglia della franchigia sono di origine afro-americana, e tra di loro anche alcuni noti professionisti della NBA come Goose Tatum, Jamario Moon e Meadowlark Lemon, fino ad arrivare a Wilt \"The Stilt\" Chamberlain. Proprio per i celebri nomi che furono parte della squadra, i Globetrotters hanno ritirato alcuni numeri di maglia:\nNel 2002 furono eletti nella Basketball Hall of Fame. Anche Abe Saperstein \u00e8 stato incluso nella prestigiosa galleria, nel 1971.\nOggi gli Harlem Globetrotters si allenano pubblicamente al \"Walt Disney World Resort\" a Orlando, Florida. Nel 2013 \u00e8 stato assegnato loro il Premio Eddie Hamel, riservato agli sportivi impegnati contro il razzismo.\nNel giugno 2021, i Globetrotters hanno presentato una petizione per unirsi alla National Basketball Association (NBA) come franchigia di espansione.\nRoster.\nRoster aggiornato al 2012-2013\nHarlem Globetrotters onorari.\nI membri onorari degli Harlem Globetrotters sono 10:\nInoltre Bill Cosby (1972) e Magic Johnson (2003) hanno firmato un contratto onorario a vita da $1 all'anno con i Globetrotters. Quando l'associazione nominale di Cosby con la squadra \u00e8 stata oggetto di critiche in seguito alle accuse di aggressione sessuale, i Globetrotters hanno dichiarato di non aver avuto rapporti con lui per decenni."}
{"id": "45081", "revid": "125841099", "url": "https://it.wikipedia.org/wiki?curid=45081", "title": "Super Bowl", "text": "Il Super Bowl \u00e8 la finale del campionato della National Football League, la lega professionistica statunitense di football americano.\nNegli Stati Uniti viene considerato come l'incontro che assegna il titolo di campione del mondo di questo sport.\nSi tiene solitamente nell'ultima domenica di gennaio o nella prima di febbraio, e registra abitualmente negli Stati Uniti gli ascolti televisivi pi\u00f9 alti in assoluto. La NFL utilizza i numeri romani per indicare ogni edizione del Super Bowl; l'unica eccezione \u00e8 stata fatta per la cinquantesima, per la quale \u00e8 stato utilizzato il numero arabo 50 al posto del romano L.\nSi svolge nell'anno solare successivo rispetto alla stagione di cui assegna il titolo: ad esempio, il Super Bowl VIII, che si disput\u00f2 il 13 gennaio 1974, decret\u00f2 i campioni della stagione 1973.\nCampioni in carica per la stagione 2021 sono i Los Angeles Rams che hanno battuto nel Super Bowl LVI i Cincinnati Bengals, conquistando cos\u00ec il loro secondo titolo.\nIl trofeo \u00e8 il Vince Lombardi Trophy, una palla da football interamente d'argento in posizione di kick off creata dalla gioielleria Tiffany. Il trofeo venne intitolato nel 1971 al famoso allenatore di origine italiana, subito dopo la sua morte improvvisa, per ricordarne le vittorie nei primi due Super Bowl alla guida dei Green Bay Packers. A differenza di altri trofei, esso resta nella bacheca della squadra vincente, per questo ogni anno Tiffany ne crea una nuova versione.\nStoria.\nUna partita per il campionato del mondo AFL-NFL venne giocata per la prima volta nella stagione 1966, tra i campioni della American Football League e quelli della National Football League. L'incontro fu il risultato dell'accordo di fusione tra le due leghe, che entr\u00f2 in vigore a pieno titolo nella stagione 1970. Il terzo di questi incontri, disputato alla fine della stagione 1968, venne chiamato \"Super Bowl\", e tale nome viene oggi usato per indicare anche i due incontri precedenti. Dopo la stagione 1970 l'incontro \u00e8 passato da campionato del mondo a campionato NFL, e vi partecipano i campioni delle due \"conference\" della NFL: l'American Football Conference e la National Football Conference.\nPrima della stagione 1966, le partite di football americano professionistico venivano disputate per i vari campionati di lega e non si disputavano partite tra i campioni delle varie leghe. Esistevano delle partite denominate \"All-America Football Conference Championship Game\", \"American Football League Championship Game\" o \"NFL Championship Game\", a seconda della lega che le organizzava.\n1967-1970: AFL contro NFL.\nCome detto in precedenza i primi quattro Super Bowl furono giocati gi\u00e0 con la consapevolezza della fusione tra il campionato AFL e NFL, ma questo avvenne soltanto a partire dal Super Bowl V. Le prime due edizioni videro dominare i Green Bay Packers (guidati da Vince Lombardi) rispettivamente sui Kansas City Chiefs e Oakland Raiders. Il grande trascinatore della squadra fu il quarterback Bart Starr che si aggiudic\u00f2 il Super Bowl MVP, ovvero il premio come miglior giocatore della partita, in entrambe le occasioni. Questi due Super Bowl, che si aggiungono alla vittoria nei campionati NFL del 1961, 1962, e 1965 hanno portato molte persone a celebrare i Packers come \"Team degli anni '60 USA \". Inoltre il Super Bowl II segn\u00f2 l'ultima apparizione di Lombardi come allenatore di Green Bay dopo 9 anni, nei quali aveva vinto, oltre ai 2 Super Bowl, 6 titoli della Western Conference, 5 titoli NFL. Le edizioni successive videro le vittorie dei New York Jets sui Baltimore Colts (partita che fece registrare il terzo punteggio pi\u00f9 basso nella storia della manifestazione con 23 punti totali), e dei Chiefs sui Minnesota Vikings.\n1971-1981: il dominio delle squadre AFC.\nCon il Super Bowl V si ebbe ufficialmente la fusione fra le due leghe. Difatti da questo momento ad affrontarsi nella finalissima erano le due squadre vincitrici delle due conference AFC e NFC. Per le prime undici edizioni ci fu un netto domino delle \"squadre AFC\", difatti conquistarono ben 9 Super Bowl, di cui quattro conquistati soltanto dai fortissimi Pittsburgh Steelers.\nIl Super Bowl V disputato all'Orange Bowl di Miami, che vide opporsi i Baltimore Colts e i Dallas Cowboys ebbe un finale rocambolesco, con i Colts usciti vincitori grazie a un field goal di Jim O'Brien a pochi secondi dal termine, dopo che la partita era stata ferma a lungo sul punteggio di parit\u00e0. I Cowboys si ripresero la rivincita l'anno successivo battendo i Miami Dolphins. I Dolphins si aggiudicarono il titolo nel Super Bowl VII e VIII battendo rispettivamente i Washington Redskins e i Minnesota Vikings. L'incontro tra i Dolphins e i Redskins non solo \u00e8 ricordato per aver fatto registrare il punteggio pi\u00f9 basso di tutta la storia del Super Bowl (21 punti totali), mettendo difatti in risalto le ottime difese delle due squadre, in particolare quella dei Dolphins, ma segn\u00f2 la fine di una stagione trionfale per Miami. I Dolphins rimasero imbattuti in tutti i 17 incontri disputati, rimanendo tuttora l'unica squadra ad aver fatto registrare tale impresa e realizzando quella che in gergo viene chiamata \"perfect season\".\nNelle due finali successive si imposero i Pittsburgh Steelers, prima contro i Vikings (secondo punteggio pi\u00f9 basso della storia con 22 punti) e poi contro i Cowboys. Giunti al Super Bowl XI per la terza volta in quattro anni, i Vikings uscirono nuovamente sconfitti, questa volta ad opera degli Oakland Raiders in un incontro gi\u00e0 segnato dall'inizio, quando i Raiders presero il sopravvento nel secondo quarto. L'anno successivo torn\u00f2 sul tetto del mondo una \"squadra dell'NFC\", difatti i Dallas Cowboys si imposero sui Denver Broncos. Al termine dell'incontro vennero nominati a pari merito Super Bowl MVP - nell'unico caso della storia del Super Bowl - due difensori di Dallas: il defensive tackle Randy White e il defensive end Harvey Martin. In occasione del Super Bowl XIII e XIV, guidati dal quarterback Terry Bradshaw (che ricevette il premio MVP in entrambe le occasioni) tornarono sul gradino pi\u00f9 alto gli Steelers, grazie alle vittorie sui soliti Dallas Cowboys e sui Los Angeles Rams. I Raiders si aggiudicarono, nella stagione seguente, il loro secondo Super Bowl della storia ai danni dei Philadelphia Eagles.\nIn questo periodo, dominato dalle \"squadre AFC\" nel quale sono stati giocati ben undici Super Bowl, si sono viste maggiormente quattro squadre: gli Steelers, i Cowboys, i Dolphins ed infine i Vikings. Gli Steelers si sono aggiudicati tutti e quattro i Super Bowl giocati, i Cowboys - unica \"squadra NFC\" a vincere in questo periodo - nonostante le cinque finali disputate sono riusciti a vincere solo due volte il trofeo. I Dolphins vinsero due Super Bowl (come i Raiders) rispetto ai tre giocati, mentre i Vikings furono protagonisti in negativo, perdendo tutte e tre le finali giocate.\n1982-1997: il dominio delle squadre NFC.\nSe le precedenti undici edizioni avevano visto trionfare per ben 9 volte una \"squadra AFC\" suscitando dubbi sulla competitivit\u00e0 delle \"squadre NFC\", del tutto inaspettato e clamoroso fu il rovesciamento che si venne a verificare nelle successive edizioni. Il confronto \u00e8 imbarazzante, difatti nelle successive sedici edizioni del Super Bowl si assistette al trionfo delle \"squadre NFC\" per ben quindici volte, di cui tredici consecutive.\nIl Super Bowl XVI vide il trionfo dei San Francisco 49ers sui Cincinnati Bengals. Super Bowl MVP venne nominato Joe Montana, quarterback dei 49ers. A distanza di nove anni, si videro nuovamente in finale i Dolphins, ma questa volta nulla poterono contro la forza dei Washington Redskins che esplosero dopo l'intervallo. I Redskins provarono a ripetersi l'anno successivo contro i Los Angeles Raiders ma senza fortuna. I Raiders (unica \"squadra AFC\" a vincere in questo periodo) ottennero il loro terzo successo in otto anni, difatti in precedenza dopo aver vinto i primi 2 titoli come Oakland, si trasferirono a Los Angeles cambiando cos\u00ec il nome. Nel Super Bowl XIX in una partita senza storia nonostante l'iniziale svantaggio, tornarono al successo, sempre guidati dal loro quarterback Joe Montana (nominato nuovamente Super Bowl MVP), i 49ers contro i Dolphins. Questa fu l'ultima apparizione nella massima finale per i Dolphins.\nLa finale successiva si disput\u00f2 al Louisiana Superdome di New Orleans tra New England Patriots e Chicago Bears. Fu un trionfo schiacciante per i Bears in quella che fu la finale che fece registrare il secondo maggior scarto nel punteggio finale (36 punti). Super Bowl MVP venne nominato Richard Dent, defensive end di Chicago. Nei successivi due Super Bowl approdarono in finale i Denver Broncos gi\u00e0 sconfitti nel Super Bowl XII dai Dallas Cowboys. Non furono particolarmente fortunati neppure questa volta i Broncos, difatti vennero sconfitti sia dai New York Giants che dai Washington Redskins. Il Super Bowl XXIII e XXIV vide il ritorno al successo in entrambe le edizioni dei San Francisco 49ers. La squadra di San Francisco pieg\u00f2 prima i Bengals in una finale equilibrata, mentre schiacciarono l'anno successivo gli sfortunati Broncos, giunti alla loro terza finale in quattro anni (quarta finale complessiva). La partita, dominata sin dall'inizio dai 49ers fece registrare il record del maggior scarto di punti tra le due squadre (ben 45). Il quarterback di San Francisco, Joe Montana, ricevette nuovamente il premio Super Bowl MVP per la terza volta in carriera (primo giocatore ad ottenere tre MVP). Con questo duplice successo i 49ers, raggiunsero, momentaneamente, il record dei quattro Super Bowl appartenuto, fino a quel momento dai Pittsburgh Steelers.\nCon il Super Bowl XXV inizi\u00f2 la sfortunatissima apparizione dei Buffalo Bills, i quali nonostante riuscissero ad approdare alla finalissima per ben quattro volte consecutive, uscirono sconfitti in tutte quante le occasioni (facendo segnare in assoluto il record in negativo). Il primo incontro vide opporre, nella pi\u00f9 rocambolesca finale del Super Bowl i Bills ai New York Giants. Il match, che fu uno dei pi\u00f9 equilibrati della storia del trofeo, - facendo registrare per altro il record della vittoria con il minor scarto di punteggio (solo 1 di differenza) - si decise proprio nell'ultima azione disponibile a tempo ormai pressoch\u00e9 scaduto. I Bills, in svantaggio di un solo punto, erano in attacco, quando all'ultima azione erano ancora fermi sulle 47-yard. Decisero di provarci con un field goal, ma sfortunatamente per loro, il kicker Scott Norwood, sbagli\u00f2. Vinsero cos\u00ec i Giants che scrissero per la seconda volta il loro nome sull'albo d'oro. L'anno successivo i Buffalo Bills vennero sconfitti per la seconda volta dai Redskins (al loro terzo ed ultimo successo). Per la prima volta nella storia in occasione del Super Bowl XXVII e XXVIII la finale, in entrambe le occasioni, venne disputata tra le stesse squadre: i Bills e i Cowboys, con gli ultimi che vinsero entrambe le partite. Con questo duplice successo i Cowboys, raggiunsero, in vetta all'albo d'oro, il record dei quattro Super Bowl appartenuto, fino a quel momento ai Steelers e ai 49ers.\nIl Super Bowl XXIX vide il quinto trionfo dei San Francisco 49ers che diventarono cos\u00ec il club con pi\u00f9 Super Bowl della storia. A farne le spese in finale furono i San Diego Chargers che nulla poterono contro la forza dei 49ers nonostante, questi ultimi fossero rimasti orfani della loro stella: Joe Montana. L'anno seguente ci fu un'edizione speciale. Difatti, non solo quello che and\u00f2 in scena fu il Super Bowl XXX, ma vide affrontarsi gli Steleers (tornati in finale dopo 16 anni) e i Cowboys. Entrambe le squadre avevano in bacheca quattro titoli, e l'anno prima si erano visti staccare di una lunghezza dai 49ers. Questa sorta di spareggio venne vinto dai Dallas Cowboys (che agguantarono a quota 5 successi il record dei 49ers), i quali presero subito in mano le redini del gioco. Curiosit\u00e0: gli Steelers e i Cowboys si erano incontrati nella finalissima anche in altre due occasioni, ma a prevalere in entrambe le partite fu la squadra di Pittsburgh. L'edizione successiva vide tornare al successo dopo ben 29 anni di assenza, coloro che avevano fatto da padroni nelle prime due edizioni: i Green Bay Packers che sconfissero in finale i New England Patriots.\nIn questo periodo, dominato dalle \"squadre NFC\" nel quale sono stati giocati ben sedici Super Bowl, si sono viste maggiormente cinque squadre: i San Francisco 49ers, i Dallas Cowboys, i Washington Redskins, i Denver Broncos ed infine i Buffalo Bills. I 49ers hanno vinto 5 finali del Super Bowl su cinque disputate, i Cowboys hanno vinto 3 Super Bowl agguantando cos\u00ec il record dei 49ers, i Redskins hanno disputato quattro finali, vincendone tre (quella persa \u00e8 l'unica vittoria di una \"squadra AFC\" ovvero i Los Angeles Raiders). I Broncos hanno invece disputato 3 finali in quattro anni perdendole tutte, cos\u00ec come i Bills che hanno perso 4 edizioni di fila del Super Bowl. Da segnalare anche il record dei premi di Super Bowl MVP conquistato da Joe Montana: 3 MVP portati a casa dal quarterback dei San Francisco 49ers.\n1998-2008: il ritorno delle squadre AFC.\nDopo l'inaspettato dominio di ben 15 edizioni su sedici disputate delle \"squadre NFC\", il Super Bowl XXXII sancisce il ritorno al vertice delle \"squadre AFC\". Difatti in ben undici edizioni del Super Bowl, soltanto in tre occasioni sono riuscite ad imporsi le \"squadre NFC\", situazione simile al periodo 1971-1981, dove su undici edizioni, avevano vinto per ben 9 volte le \"squadre AFC\".\nIl Super Bowl XXXII e XXXIII vede il ritorno alla vittoria, in entrambe le occasioni, dei Broncos. La prima delle due, \u00e8 una finale di prestigio, giocata contro i Packers giunti alla loro seconda finale consecutiva. L'incontro pur se abbastanza equilibrato, si risolver\u00e0 nell'ultimo quarto di gara a favore della squadra di Denver. Nella finale successiva toccher\u00e0 agli Atlanta Falcons arrendersi, in un incontro sempre condotto dai Broncos che porteranno a due il numero dei Super Bowl vinti. La stagione seguente vide affrontarsi al Georgia Dome di Atlanta, i Tennessee Titans e i Saint Louis Rams. Per i Titans fu la prima apparizione, mentre per i Rams fu la seconda visto che in precedenza avevano giocato come Los Angeles Rams. La partita si concluse con la prima ed unica vittoria dei Rams, grazie al touchdown di Isaac Bruce.\nIl Super Bowl XXXV vide il trionfo dei Baltimore Ravens sui New York Giants in un incontro dominato sin dall'inizio dai Ravens. Non fu il primo successo per una squadra di Baltimora, visto che nel 1971 vinsero il Super Bowl i Baltimore Colts, prima dello spostamento della franchigia ad Indianapolis. Per i Giants invece fu l'unica sconfitta nel Super Bowl per un totale di quattro finali disputate. La stagione successiva segn\u00f2 il dominio dei New England Patriots, che vinsero per ben tre volte - in quattro anni - il Super Bowl. La prima vittoria venne in occasione del Super Bowl XXXVI contro i Rams in un incontro altalenante, deciso solo allo scadere da un field goal di Adam Vinatieri. I Patriots vinsero anche in occasione del Super Bowl XXXVIII e XXXIX rispettivamente contro i Carolina Panthers (alla prima apparizione) e i Philadelphia Eagles. Il match contro la \"squadra sorpresa\" dei Panthers, fu molto equilibrato e fu deciso, ancora una volta, da Vinatieri con un field goal a 4 secondi dallo scadere del tempo. Lo stesso Vinatieri fu decisivo, sul risultato finale, con un altro field goal nella finale vinta dai Patriots contro i rimontanti Eagles. I tre successi dei Patriots furono interrotti solo dalla prima vittoria dei Tampa Bay Buccaneers contro gli Oakland Raiders (che spostarono nuovamente la franchigia da Los Angeles) nel Super Bowl XXXVII giocato nel Qualcomm Stadium di San Diego.\nDopo ben 26 anni di assenza, tornarono sul tetto del mondo gli Steelers, che avevano perso dieci anni prima, l'ultima finale giocata, contro i Cowboys. Nel Super Bowl XL giocato al Ford Field di Detroit, gli Steelers piegarono i Seattle Seahawks giunti alla loro prima finale della storia. L'edizione successiva fece registrare il secondo trionfo per i Colts (in precedenza, prima dello spostamento della franchigia, avevano vinto come Baltimore Colts) a spese dei Bears. Grande protagonista della partita fu Vinatieri - passato dai Patriots ai Colts con tre field goal. Nel Super Bowl XLII tornarono alla vittoria, dopo diciassette anni, i Giants contro i Patriots. Nonostante i pronostici fossero nettamente a favore dei Patriots, reduci da una stagione fino a quel momento perfetta con 18 vittorie in altrettanti incontri, la partita fu estremamente equilibrata e venne decisa da un touchdown di Plaxico Burress, a pochi secondi dal termine.\nIn questo periodo, che segna il ritorno al vertice delle \"squadre AFC\" nel quale sono stati giocati ben undici Super Bowl, si sono viste maggiormente due squadre: i New England Patriots e i Denver Broncos. I Patriots hanno vinto 3 Super Bowl in quattro anni, mentre i Broncos ne hanno vinti due di fila. Le uniche tre \"squadre NFC\" riuscite ad imporsi sono state i Saint Louis Rams, i Tampa Bay Buccaneers (primo ed unico successo per i Rams e i Buccaneers) e i New York Giants (terzo successo). Nelle undici finali si sono affacciate per la prima volta al Super Bowl diverse \"squadre nuove\" come i Ravens, i Buccaneers, i Panthers, i Falcons ed infine i Seahawks. Le ultime quattro squadre citate, sono la dimostrazione, di come in questo periodo, c'\u00e8 stata una robusta competizione all'interno della National Football Conference dove ad arrivare al Super Bowl non sono state sempre le stesse squadre del passato. Da segnalare anche il ritorno al successo dei Pittsburgh Steelers. Per gli Steelers \u00e8 il quinto successo, che permette loro di agganciare in cima all'albo d'oro i San Francisco 49ers e i Dallas Cowboys.\n2009-2015: il predominio delle squadre NFC.\nIl Super Bowl XLIII viene disputato al Raymond James Stadium di Tampa tra gli Steelers e gli Arizona Cardinals. Pur essendo al loro primo Super Bowl i Cardinals, passati in vantaggio a due minuti dalla fine, si dimostrarono degli avversari tutt'altro che facili per gli Steelers. La partita venne decisa a favore della squadra di Pittsburgh da un touchdown di Santonio Holmes nei secondi finali del match. Con il sesto titolo in bacheca, gli Steelers, sono diventati la squadra pi\u00f9 titolata dell'NFL. L'edizione successiva del Super Bowl vide il primo successo dei New Orleans Saints (alla loro prima apparizione) sui favoriti Colts. Nel Super Bowl XLV tornarono al successo, dopo 14 anni, i Packers, che in finale sconfissero gli Steelers giunti alla loro terza finale in sei anni. Aaron Rodgers, quarterback dei Packers, venne nominato Super Bowl MVP. Per i Green Bay Packers \u00e8 il quarto successo. Il successivo Super Bowl XLVI giocato, fu un remake della finale giocata quattro anni prima. Difatti a contendersi il titolo furono nuovamente i Patriots e i Giants. I New England Patriots - dati per favoriti anche in questa occasione - non riuscirono a prendersi la rivincita, lasciando la gloria ai New York Giants che, grazie al touchdown di Ahmad Bradshaw a 57 secondi dalla fine del match, si aggiudicarono il trofeo per la quarta volta, agguantando cos\u00ec nell'albo d'oro i Packers. Il Super Bowl XLVII, disputato al Louisiana Superdome di New Orleans, fece registrare il secondo successo per i Baltimore Ravens a distanza di 12 anni dal primo.\nI Ravens hanno battuto i favoriti San Francisco 49ers (prima sconfitta su 6 Super Bowl giocati), nonostante una quasi clamorosa rimonta da parte dei 49ers cominciata con un distacco di 22 punti dai Ravens e fermatasi a soli 3 punti di distanza. Il Super Bowl XLVIII and\u00f2 in scena nell'inedito MetLife Stadium di East Rutherford nel New Jersey (primo caso di una finale disputata in una citt\u00e0 dal clima freddo con stadio scoperto), e vide affrontarsi la miglior difesa della NFL contro il miglior attacco, ovvero Seattle Seahawks contro Denver Broncos. Seppur partiti come sfavoriti, i Seahawks si imposero con uno schiacciante 43-8 nei confronti dei Broncos, aggiudicandosi cos\u00ec il primo Super Bowl della franchigia. Il Super Bowl XLIX fu giocato il 1\u00ba febbraio 2015 allo University of Phoenix Stadium di Glendale, Arizona tra i New England Patriots e i Seattle Seahawks, questi ultimi campioni in carica alla ricerca della riconferma che nessuno era stato in grado di raggiungere da quando proprio i Patriots centrarono il \"back to back\" nelle stagioni 2003 e 2004. A trionfare in Arizona fu per\u00f2 la franchigia guidata da Tom Brady, che vinse il suo quarto titolo in carriera venendo nominato per la terza volta MVP della finale, che sconfisse i Seahawks per 28-24 con un finale ricco di sorprese deciso da un intercetto del cornerback dei Patriots Malcolm Butler in prossimit\u00e0 della sua goal line a meno di 30 secondi dal termine.\nIn questo breve periodo, limitato solo da sei finali, si sono visti maggiormente gli Steelers con due finali disputate. Inoltre sono tornate alla vittoria consecutiva - per la prima volta dopo 13 anni - le \"squadre NFC\" e il successo dei Seahawks ha fatto segnare per la stessa Conference il quarto successo su sei finali disputate, aprendo nuovamente un mini ciclo targato NFC, prima che venisse nuovamente chiuso dai Patriots. Con le finali disputate dai Cardinals, Saints, 49ers ed infine dai Seahawks si pu\u00f2 ancora una volta notare la continua competizione che c'\u00e8 all'interno della National Football Conference, a dimostrare, che i casi precedenti non erano fortuiti.\n2015-presente.\nIl Super Bowl 50, indicato eccezionalmente con il numero arabo 50 e non con il classico numero romano L, viene disputato il 7 febbraio 2016 al Levi's Stadium di Santa Clara tra i Denver Broncos e i Carolina Panthers, che furono battuti dai Broncos 21-10. I Panthers furono fermati dalla difesa dei Broncos, che misero a segno un record del Super Bowl di sette sack sul quarterback di Carolina Cam Newton, che fu poi eletto MVP della NFL. Il Super Bowl LI tra i New England Patriots e gli Atlanta Falcons fu il primo caso nella storia in cui il Super Bowl si \u00e8 deciso ai tempi supplementari. I Patriots si trovarono sotto 28-3 a meno di nove minuti dalla fine del terzo quarto, ma riuscirono a rimontare sul 28-28 e a portare la partita ai supplementari, dove vinsero grazie a un touchdown di James White. Tom Brady fu nominato MVP del Super Bowl per la quarta volta in carriera e conquist\u00f2 il suo quinto titolo, entrambi record tra i quarterback titolari. Il Super Bowl LII vide i New England Patriots campioni in carica contrapposti ai Philadelphia Eagles, che vinsero il loro primo Super Bowl alla terza apparizione con un punteggio di 41 a 33. Il quarterback Nick Foles fu nominato Super Bowl MVP. Il Super Bowl LIII fu giocato il 3 febbraio 2019 al Mercedes-Benz Stadium di Atlanta. I New England Patriots arrivarono per il terzo anno di fila al Super Bowl contro i campioni della NFC, i Los Angeles Rams. I Patriots vinsero il loro sesto titolo, raggiungendo in testa all'albo d'oro i Pittsburgh Steelers. Fu il Super Bowl con il punteggio finale pi\u00f9 basso di sempre, 13-3, il primo con nessun touchdown segnato nei primi tre quarti e il primo di sempre con nessun touchdown segnato su passaggio. New England divenne la seconda squadra a vincere il Super Bowl con un solo touchdown segnato e la squadra a vincere la finale della NFL con il punteggio pi\u00f9 basso di sempre. L'edizione successiva, il Super Bowl LIV, vide il ritorno alla vittoria dei Kansas City Chiefs dopo ben 50 anni dall'ultima vittoria e dall'ultima apparizione al Super Bowl. Gli Chiefs batterono 31-20 i San Francisco 49ers, di ritorno al Super Bowl dopo 7 anni. MVP del Super Bowl fu nominato Patrick Mahomes, quarterback di Kansas City, che divenne il pi\u00f9 giovane in assoluto a essere nominato MVP. Il Super Bowl LV si gioc\u00f2 il 7 febbraio 2021 al Raymond James Stadium di Tampa tra i campioni in carica, i Kansas City Chiefs, e i Tampa Bay Buccaneers, che divennero la prima franchigia a giocare il Super Bowl in casa. I Buccaneers vinsero 31-9, e il quarterback Tom Brady, arrivato a Tampa dopo 20 stagioni con i New England Patriots e alla sua decima apparizione al Super Bowl, vinse il suo settimo anello, pi\u00f9 di ogni altro giocatore e franchigia della NFL e fu nominato per la quinta volta Super Bowl MVP. Il Super Bowl LVI viene disputato il 13 febbraio 2022 al SoFi Stadium di Inglewood, California. Il Super Bowl torn\u00f2 a Los Angeles dopo 29 anni di assenza. A contendersi il \"Vince Lombardi Trophy\" furono i Los Angeles Rams padroni di casa (seconda volta nella storia in cui il Super Bowl si \u00e8 giocato nello stadio di una delle due squadre giunte alla finale) e i Cincinnati Bengals. La partita \u00e8 stata vinta dai Rams 23 a 20, e Cooper Kupp, wide receiver dei Rams, venne eletto MVP del Super Bowl.\nAlbo d'oro del Super Bowl.\nQuattro squadre non sono mai arrivate al Super Bowl: nell'AFC i Cleveland Browns, i Jacksonville Jaguars e gli Houston Texans (le ultime due squadre per\u00f2 sono nate in tempi recenti, mentre i Browns sono stati inattivi per 5 anni); nella NFC i Detroit Lions.\nLe finali del Super Bowl.\nNota: \"Il Super Bowl si disputa a gennaio o febbraio dell'anno successivo a quello della stagione. A esempio, il Super Bowl della stagione 1990 si disput\u00f2 nel 1991.\"\nAlbo d'oro del miglior giocatore (MVP).\nNella classifica riportata compare un MVP in pi\u00f9 rispetto al numero dei Super Bowl disputati perch\u00e9 in occasione del Super Bowl XII sono stati proclamati a pari merito \"Man of the match\" Randy White e Harvey Martin dei Dallas Cowboys. Questo \u00e8 stato il primo, e finora unico, caso in cui due giocatori sono stati nominati a pari merito MVP del Super Bowl.\nStatistiche particolari.\nIn sei edizioni del Super Bowl \u00e8 capitato che le finaliste fossero, a livello statistico, una il miglior attacco e l'altra la miglior difesa dell'intera stagione NFL; in questi casi per cinque volte ha prevalso la squadra con la miglior difesa.\nI trofei.\nIl trofeo venne intitolato nel 1971 al famoso allenatore di origine italiana Vince Lombardi, subito dopo la sua morte improvvisa, per ricordarne le vittorie nei primi due Super Bowl alla guida dei Green Bay Packers.\nCome ricordato in precedenza, il trofeo \u00e8 stato prodotto dalla gioielleria Tiffany. \u00c8 costituito da una palla da football interamente d'argento posta in posizione di kick off della misura di 56 centimetri per un peso di 3,2 chilogrammi e il suo valore complessivo \u00e8 di 25.000 dollari. Viene consegnato in campo al termine del Super Bowl alla squadra campione e sul trofeo viene inciso, oltre al nome della squadra vincente, anche l'anno e l'edizione del Super Bowl appena concluso.\nLa NFL produce ogni anno un pezzo perch\u00e9 la squadra vincitrice ne diviene proprietaria.\nOltre al Vince Lombardi Trophy, ogni giocatore riceve un anello per celebrare la vittoria. Queste gemme sono di solito fatte in oro bianco e diamanti, e contengono inciso il nome della squadra e l'edizione del Super Bowl.\nLa NFL paga per ogni squadra 150 anelli per con un costo approssimativo di 5.000 dollari ciascuno: la squadra vincitrice li distribuisce tra gli allenatori, giocatori, staff e dirigenti. Nel caso voglia avere pi\u00f9 anelli, la squadra si assume il costo di ogni esemplare extra.\nSolitamente l'anello non \u00e8 un trofeo inedito che hanno solo i vincitori del Super Bowl: le squadre campioni delle Conference, rispettivamente AFC e NFC (che si apprestano a disputare il Super Bowl), per celebrare tale impresa, fanno infatti produrre degli anelli per ricordare il successo nella propria Conference.\nLa designazione della squadra di casa.\nLa squadra che viene designata come \"in casa\" si alterna nel corso degli anni con la squadra dell'altra Conference che arriva in finale: la squadra della AFC gioca in casa i Super Bowl pari, mentre la squadra vincitrice della NFC gioca in casa quelli dispari. Questa regola \u00e8 iniziata con il primo Super Bowl, quando i Green Bay Packers furono designati come la squadra di casa.\nDal Super Bowl XIII, disputato nel gennaio 1979, alla squadra di casa \u00e8 data la possibilit\u00e0 di scegliere se indossare la loro maglia bianca oppure colorata. In precedenza, per la squadra di casa era stato stabilito che dovesse indossare la maglia colorata, ci\u00f2 ha portato Dallas ad indossare le loro meno familiare maglia blu (i Cowboys utilizzano la maglia bianca nelle partite casalinghe), in occasione del Super Bowl V. Se la maggior parte delle squadre che hanno giocato il Super Bowl in casa hanno scelto di indossare la maglia colorata, ci sono state cinque eccezioni, i Dallas Cowboys durante il Super Bowl XIII e il XXVII, i Washington Redskins durante il Super Bowl XVII, i Pittsburgh Steelers nel Super Bowl XL e i Denver Broncos nel Super Bowl 50.\nGli Steelers, che dopo la fusione AFL-NFL nel 1970 avevano sempre indossato in casa la maglia nera, hanno optato scaramanticamente per la maglia bianca dopo aver vinto con la stessa tre partite consecutive dei playoff. La decisione si pu\u00f2 comparare a quella dei New England Patriots nel 1986: i Patriots avevano indossato per tutta la stagione 1985 la maglia bianca in casa, ma dopo aver vinto le partite dei playoff contro i New York Jets e i Miami Dolphins indossando la maglietta rossa, optarono per questa anche in occasione del Super Bowl nonostante avessero la possibilit\u00e0 di sceglierla.\nSedi.\nVentotto dei cinquantaquattro Super Bowl sono stati disputati tra Miami (undici volte), New Orleans (dieci volte) e nella contea di Los Angeles (sette volte). Trentasei dei cinquantaquattro Super Bowl sono stati disputati negli Stati della Florida (quindici volte), California (undici volte) e Louisiana (dieci volte).\nAd oggi nessuna regione senza una franchigia NFL ha mai ospitato un Super Bowl, anche se la presenza di una squadra non \u00e8 condizione imprescindibile per ospitare l'evento: per ospitare la finale, infatti, basta che una citt\u00e0 abbia una franchigia nella propria regione di appartenenza. \u00c8 accaduto per ben sette edizioni che uno stadio che non fosse l'impianto di casa di una squadra NFL si aggiudicasse il Super Bowl: cinque edizioni sono state assegnate al Rose Bowl di Pasadena (prima che i Los Angeles Rams e i Los Angeles Raiders spostassero le franchigie a Saint Louis e Oakland).\nFino al 2021 nessuna squadra ha mai giocato il Super Bowl nello stadio di casa. La squadra che ci si \u00e8 avvicinata di pi\u00f9 sono stati i San Francisco 49ers che hanno giocato il Super Bowl XIX nello Stanford Stadium (stadio senza squadra NFL), mentre erano di casa al Candlestick Park, e i Los Angeles Rams, il cui impianto casalingo era il Los Angeles Memorial Coliseum, che hanno giocato il Super Bowl XIV nel Rose Bowl. Oltre a questi sei casi, un'altra edizione venne disputata in uno stadio che non ospitava una squadra al momento del Super Bowl fu il Super Bowl VIII: gli Houston Oilers avevano giocato al Rice Stadium in precedenza, ma si trasferirono diversi anni prima nello stadio Astrodome di Houston. L'Orange Bowl \u00e8 stato l'unico stadio dell'AFL ad ospitare un Super Bowl ed \u00e8 stato l'unico stadio ad ospitare due Super Bowl consecutivi, ospitando le edizioni numero II e III. La 55\u00aa edizione ha visto per la prima volta una franchigia giocare nel suo stadio, i Tampa Bay Buccaneers.\nGeneralmente, la NFL non assegna il Super Bowl in luoghi che si trovano con temperature al di sotto 10\u00a0\u00b0C, a meno che lo stadio sia completamente coperto da un tetto fisso o retrattile. Solo sei edizioni sono state giocate in citt\u00e0 dal clima rigido: il Super Bowl XXVI e il Super Bowl LII, giocati a Minneapolis; il Super Bowl XVI e il Super Bowl XL, entrambi disputati nell'area di Detroit; il Super Bowl XLVI, giocato a Indianapolis; il Super Bowl XLVIII, disputato nella cittadina di East Rutherford, New Jersey. Nei primi cinque casi elencati gli stadi erano tutti provvisti di un tetto fisso, mentre nel 2014 venne fatta un'eccezione: la partita fu infatti giocata al MetLife Stadium, un impianto totalmente scoperto.\nStadi che hanno ospitato il Super Bowl.\nN.B.: in \"corsivo\" riferimenti a uno stadio ora demolito; l\"'*\" fa riferimento a edizioni future del Super Bowl.\nLa diretta e la pubblicit\u00e0.\nIl Super Bowl \u00e8 il principale avvenimento sportivo degli Stati Uniti e viene trasmesso in televisione fin dalla prima edizione. Negli Stati Uniti l'evento tende ad avere un pubblico televisivo tra i 90 e 110 milioni di spettatori che vedono tutto lo spettacolo sportivo con intervallo musicale. Inoltre \u00e8 stato stimato che la domenica del Super Bowl \u00e8 il secondo giorno in cui si consuma pi\u00f9 cibo negli Stati Uniti dopo la giornata del Ringraziamento. Vista la notevole portata dell'evento, i principali network televisivi statunitensi si alternano nel trasmetterlo. L'evento \u00e8 trasmesso anche nel resto del mondo, per un pubblico potenziale di 150 milioni di spettatori, che rendeno il Super Bowl uno degli eventi sportivi pi\u00f9 visto nel mondo annualmente.\nIl Super Bowl XLIX, disputato allo University of Phoenix Stadium di Glendale (nello Stato dell'Arizona), tra i New England Patriots e i Seattle Seahawks e vinto dai New England Patriots, ha fatto registrare il record di ascolti ed \u00e8 diventato il pi\u00f9 visto della storia, grazie ad una media ascolti di circa 114,4 milioni di spettatori (battendo il record del precedente Super Bowl XLVIII con 112,1 milioni).\nNel 2004 gli spettatori del Super Bowl XXXVIII hanno assistito, durante l'halftime show (una tradizione consolidata da tempo nell'intervallo della partita che vede alternarsi grandi artisti) ad un controverso fuori programma: durante l'esibizione musicale di Justin Timberlake e Janet Jackson, Timberlake ha abbassato una spallina della cantante, rivelandone il seno. Negli Stati Uniti il gesto ha dato origine al cosiddetto \"nipplegate\", che ha causato forti polemiche e strascichi giudiziari. Dopo questo episodio, l'evento viene trasmesso in \"delay\" cio\u00e8 una diretta con alcuni secondi di ritardo, per dare la possibilit\u00e0 alla regia televisiva di intervenire o meglio censurare in caso di altri simili inconvenienti.\nA partire dal famoso spot della Apple Computer in stile 1984 di Orwell, diretto da Ridley Scott, che annunciava l'uscita dell'Apple Macintosh, la diretta televisiva del Super Bowl \u00e8 diventata la principale vetrina per spot altamente concettuali o stravaganti e costosi. Famose campagne pubblicitarie del Super Bowl comprendono lo spot della Budweiser soprannominato \"Bud Bowl\" e gli spot delle dot-com del biennio 1999-2000.\nPrima dell'inizio del match, viene come da tradizione suonato e cantato, anche in linguaggio dei segni, prima America The Beautiful e poi l'inno nazionale americano.\nIl costo degli spazi pubblicitari.\nDi seguito viene riportato, nel corso degli anni, il costo (in dollari) di ogni break pubblicitario da 30\u201d:\nIl Super Bowl nella televisione italiana.\nIn Italia la prima apparizione del football avvenne in occasione del Super Bowl XV disputato nel gennaio 1981 tra Oakland Raiders e Philadelphia Eagles (vinto dai Raiders), trasmesso da Canale 5 in diretta per la sola Lombardia ed il giorno successivo in replica integrale in prima serata. Il commento fu affidato a Marco Lucchini, ma il programma di presentazione fu condotto dal celeberrimo Mike Bongiorno. Guido Bagatta insieme a Rino Tommasi (che avrebbe, in seguito, commentato solo Super Bowl), si rec\u00f2 a Detroit per commentare, sempre in diretta per la Lombardia su Canale 5, il Super Bowl XVI del 1982 tra San Francisco 49ers e Cincinnati Bengals (vinto dai 49ers). Per la stagione successiva la stessa accoppiata si rec\u00f2 a Pasadena e fu testimone anche del Super Bowl XVII vinto dai Washington Redskins contro i Miami Dolphins.\nSfortunatamente, in occasione del Super Bowl XVIII disputato nel gennaio 1984 tra Los Angeles Raiders e Washington Redskins (vinto dai Raiders), le dirette del Super Bowl di Canale 5 si interruppero, e visto che per ragioni tecniche (o legali), fu impedito al network privato la trasmissione contemporanea all'evento, si scelse di spostare la differita del match in prima serata il luned\u00ec successivo. Dalla stagione 1988 una nuova voce ai microfoni fu quella di Flavio Tranquillo, che, successivamente coadiuvato da Lino Benezzoli, avrebbe dato modo ai telespettatori di apprezzare il commento a due voci (cronista+tecnico) a cui ormai siamo ampiamente abituati.\nI Super Bowl erano per\u00f2 rimasti in differita, dando origine anche ad una sorta di \"curioso\" interesse da parte di radio e telegiornali che, il luned\u00ec, non mancavano di informare sul risultato della partita giocata la notte precedente. Fu solo con il Super Bowl XXIII trasmesso nel 1989 su Tele Capodistria (acquisita da Fininvest), che ripresero le dirette che da allora, su vari canali, si sono susseguite ininterrottamente. Dal 1993 al 2008 \u00e8 stato trasmesso in diretta sempre in pay-tv, sia da Tele+ (che lo ha trasmesso in chiaro dal 1990 al 1992) fino al 2002 che successivamente da Sky Sport. Le dirette sulla pay-tv dal 1991 fino al 1999 sono state accompagnate dalla telecronaca di Flavio Tranquillo e Sergio Angona, fino a quando dal 2000 Paolo Leopizzi e Bebo Nori ne hanno preso il posto.\nDal 2003 al 2006 Mediaset ha inoltre trasmesso in differita l'evento su Italia 1 la sera successiva. Dopo che la Rai ha acquisito per due anni i diritti della NFL, l'edizione 2009 \u00e8 stata trasmessa in diretta esclusiva su Rai Due: in (in onda con lo stesso formato anche su Rai Sport Pi\u00f9) sul digitale terrestre e in alcune zone anche in alta definizione su Rai HD, segnando cos\u00ec il ritorno della diretta del Super Bowl su una tv in chiaro dopo 17 anni di assenza; la telecronaca \u00e8 stata affidata a Valerio Iafrate e il commento tecnico a Roberto Gotta. L'edizione 2010, oltre che su Rai Due, Rai HD e Rai Sport Pi\u00f9 con la stessa coppia di telecronisti, fu visibile anche in lingua originale via satellite su ESPN America e venne trasmesso in differita il giorno successivo su dahlia TV, con il commento di Antonio Maggiora Vergano, Matteo Gandini e Brock Olivo ex capitano delle squadre speciali dei Detroit Lions; quest'ultima ha trasmesso assieme a LA7 l'edizione 2011 in diretta (in alcune zone anche in HD sul canale La7HD del digitale terrestre) con commento in lingua italiana di Ugo Francica Nava, mentre ESPN America ha trasmesso sul satellite solo in lingua originale. Le edizioni 2012 e 2013 sono state trasmesse in diretta da Sportitalia con il commento in italiano affidato a Matteo Gandini e il commento tecnico a Giovanni Ganci e su ESPN America (anche in HD) in lingua originale. Nel 2014 il Super Bowl \u00e8 stato trasmesso in diretta sulle reti Mediaset, a distanza di 23 anni, e nella fattispecie su Italia 1 (e in alta definizione su Italia 1 HD) con la telecronaca affidata a Gabriele Cattaneo, Federico Mastria e Guido Bagatta, mentre su Fox Sports 2 HD \u00e8 andato in onda in lingua originale. L'edizione 2015 \u00e8 stata trasmessa in diretta esclusiva su Fox Sports 2 HD con commento in lingua originale, mentre per l'edizione 2016 \u00e8 stata Mediaset Premium (che ha trasmesso anche le edizioni 2017 e 2018) a trasmettere il Super Bowl con commento in lingua italiana, con Fox Sports e Fox Sports HD che lo trasmettono con il commento in lingua originale. Nel 2017 e 2018 Italia 1 ha trasmesso in diretta l'evento. \nDalla stagione successiva, DAZN si aggiudica i diritti NFL per le tre stagioni successive, per poi rinnovare fino al 2024, con l'obbligo di sub-cedere il Super Bowl (e una partita del Ringraziamento) anche in chiaro (nel 2019 e nel 2021 fu trasmesso da Rai 2 e RaiPlay mentre nel 2020 \u00e8 stato di nuovo trasmesso da Mediaset, ma sul 20, nel 2022 su Rai 1), in diretta non esclusiva."}
{"id": "45083", "revid": "69794", "url": "https://it.wikipedia.org/wiki?curid=45083", "title": "Membri del Naismith Memorial Basketball Hall of Fame", "text": "Questa voce comprende la lista dei membri del Naismith Memorial Basketball Hall of Fame.\nLa lista comprende cinque categorie: allenatori, arbitri, contributori, giocatori e squadre.\nAllenatori.\nI requisiti per poter essere iscritti come allenatori prevedono che lo sportivo si sia ritirato da almeno cinque anni oppure, se ancora in attivit\u00e0, che abbia allenato consecutivamente per almeno 25 anni.\nArbitri.\nRequisito per l'inserimento \u00e8 che l'arbitro sia ritirato da almeno cinque anni oppure, se ancora in attivit\u00e0, che abbia arbitrato per almeno 25 anni.\nContributori.\nSono inseriti come contributori coloro che hanno contribuito in modo significativo allo sviluppo della pallacanestro. Tra i primi 7 eletti nel 1959 figura anche il canadese James Naismith, inventore della pallacanestro.\nGiocatori.\nL'unico requisito previsto per l'inserimento di un cestista \u00e8 che sia ritirato da almeno cinque anni.\nI primi ad essere stati inseriti nel 1959 sono stati gli statunitensi Chuck Hyatt, Hank Luisetti, George Mikan e John Schommer. Tre dei membri sono stati successivamente iscritti anche come allenatori: si tratta di John Wooden, Lenny Wilkens e Bill Sharman."}
{"id": "45086", "revid": "1714743", "url": "https://it.wikipedia.org/wiki?curid=45086", "title": "Alessio Michajlovi\u010d", "text": "Biografia.\nAlessio I Romanov era solo un giovanotto quando il 23 luglio 1645 suo padre mor\u00ec lasciandolo erede del trono del Regno russo. Subito dopo l'incoronazione venne affidato alla tutela del boiardo Boris Morozov, un attento e sensibile guardiano sufficientemente illuminato da comprendere le necessit\u00e0 per il suo paese e per nulla chiuso alle idee provenienti dall'occidente. Morozov port\u00f2 avanti una politica estera intesa a mantenere lo Stato russo in una condizione di pace con i paesi confinanti.\nEgli raggiunse una tregua con il Regno di Polonia ed evit\u00f2 attentamente complicazioni con l'Impero Ottomano. La sua politica interna fu per\u00f2 caratterizzata da un aumento delle tasse e solo in tarda et\u00e0 cooper\u00f2 alla stesura di un sistema legale teso tra l'altro a diminuire il carico fiscale, limitando i privilegi dei commercianti stranieri e abolendo numerosi uffici di corte inutili.\nMorozov combin\u00f2 il matrimonio dello zar che, il 17 gennaio 1648, spos\u00f2 Marija Il'ini\u010dna Miloslavskaja, mentre lui stesso sposava Anna, la sorella di quest'ultima, entrambe figlie di Il'ja Danilovi\u010d Miloslavskij.\nPer il clima di austerit\u00e0 economica nella politica interna Morozov era decisamente impopolare, considerato come esempio di tipico boiardo egoista, fu spesso accusato di praticare la stregoneria. Nel maggio dei 1648 la popolazione di Mosca insorse contro Morozov e lo zar, dopo l'instaurazione di una nuova tassa sul sale. Lo zar si trov\u00f2 costretto a licenziare il suo tutore esiliandolo di nascosto in un convento del nord della Russia, e notificando alla popolazione insorta la sua condanna a morte.\nMaria mor\u00ec di parto nel 1669 ed Alessio I si rispos\u00f2 il 1\u00ba febbraio 1671 con Natal'ja Kirillovna Nary\u0161kina (1\u00ba settembre 1651 \u2013 4 febbraio 1694). Il successo della ribellione di Mosca fu il segnale per una pi\u00f9 ampia contestazione del potere dello zar, moto che culmin\u00f2 con le ribellioni di Pskov e Novgorod, dove il governatore fu cos\u00ec inetto di fronte alla ribellione da concedere ai rivoltosi tutto ci\u00f2 che chiedevano.\nSolo un uomo si dimostr\u00f2 saldo ed equilibrato in tale occasione, il patriarca Nikon, che per tale motivo divenne nel 1651 capo di gabinetto dello zar, approfittando poi di tale posizione privilegiata per porre in atto, con l'appoggio imperiale, la sua riforma della Chiesa ortodossa russa.\nUno dei principali meriti di Alessio I \u00e8 stato quello di aver scoperto ed utilizzato alcune tra le migliori menti del secolo come il patriarca Nikon, i diplomatici Ordin ed Artamon Matveyev. Di quest'ultimo (Artamon Mattveyev) ne segu\u00ec le riforme, pur non essendo dotato di un forte carattere e subendo spesso la soggezione dei suoi collaboratori.\nI suoi ultimi anni di regno, nonostante la ribellione dei Cosacchi del Don, guidati dall'atamano Sten'ka Razin, furono abbastanza tranquilli.\nDurante il suo regno l'economia assunse un carattere di tipo corporativo: tutta la popolazione era organizzata in ranghi (classi), cio\u00e8 in associazioni corporative. L'Assemblea generale (Zemskij sobor), espressione della volont\u00e0 popolare, era la riunione dei rappresentanti dei singoli ranghi, un moderno organo di rappresentanza all'interno di uno stato corporativo.\nMatrimoni e figli.\nDal matrimonio con Marija Il'ini\u010dna Miloslavskaja nacquero tredici figli (5 maschi e otto femmine) nell'arco di ventuno anni:\nDal matrimonio con Natal'ja Kirillovna Nary\u0161kina nacquero altri tre figli:"}
{"id": "45090", "revid": "125636273", "url": "https://it.wikipedia.org/wiki?curid=45090", "title": "Agostino Gemelli", "text": "Appartenente all'ordine francescano dei Frati Minori, \u00e8 stato il fondatore dell'Universit\u00e0 Cattolica del Sacro Cuore di Milano e dell'istituto secolare dei Missionari della regalit\u00e0 di Cristo e dell'Opera della Regalit\u00e0.\nBiografia.\nDalla nascita al 1918.\nNasce da un'agiata famiglia milanese. Ottiene la laurea in Medicina presso l'Universit\u00e0 degli Studi di Pavia discutendo una tesi della quale \u00e8 relatore il premio Nobel Camillo Golgi. Negli anni universitari \u00e8 convittore del Collegio Ghislieri, occupando la stanza N\u00b059 in \"Sottomarino\". In sintonia con questo ambiente consolida le sue idee positiviste e anticlericali, gi\u00e0 assorbite nella famiglia. Portato sia allo studio che all'azione, si dedica alle lotte sociali nelle file socialiste.\nDopo la laurea svolge il servizio militare a Milano nell'ospedale di Sant'Ambrogio con Ludovico Necchi e con Padre Arcangelo Mazzotti Ofm che ebbero un grande influsso nella sua conversione al cattolicesimo a cui da tempo lo stavano conducendo la critica al positivismo e la delusione provocata in lui dall'esperienza socialista. Nel novembre 1903 entra nel convento francescano di Rezzato, presso Brescia, dove assume il nome di Agostino e viene ordinato sacerdote il 14 marzo 1908.\nNel 1909 fonda la \"Rivista di filosofia neo-scolastica\" e nel 1914 la rivista di cultura \"Vita e Pensiero\" in cui, tra l'altro, dal 1938 giustificher\u00e0 la politica antisemita del fascismo e con le quali sostiene un ritorno a posizioni teocentriche e neotomiste. Negli anni dal 1909 al 1912 si batte attivamente a partire dalle sue conoscenze mediche, per sostenere scientificamente il carattere miracoloso di molte guarigioni verificatesi a Lourdes, in quella che egli stesso chiama la \u00ablotta per Lourdes\u00bb svolta soprattutto contro i circoli medici legati alla massoneria. Famoso il suo intervento nel novembre del 1910 presso l'associazione sanitaria milanese, in cui affronta in un pubblico contraddittorio i colleghi medici scettici sul carattere sovrannaturale degli eventi di Lourdes, pubblicandone poi il resoconto stenografico delle relazioni nel libro \"La lotta contro Lourdes\" in cui espone le prove e i documenti per sostenere l'inspiegabilit\u00e0 scientifica delle guarigioni.\nNello stesso periodo sviluppa ricerche scientifiche in molti laboratori italiani ed europei prima in istologia, poi in psicologia sperimentale. Determinanti per la sua formazione psicologica furono gli incontri con Friedrich Kiesow (a Torino) e Oswald K\u00fclpe (a Bonn e Monaco). Durante la prima guerra mondiale presta la sua opera al fronte come medico e sacerdote e fonda un laboratorio psicofisiologico presso il comando supremo dell'esercito, dove compie studi sulla psicologia dei soldati e in modo particolare degli aviatori.\nAl termine della guerra e tornato alla ricerca scientifica si occupa di vari campi della fonetica sperimentale e dei rapporti tra la biologia (soprattutto la neurologia) e la psicologia, e della psicologia sperimentale e applicata; in quest'ultimo campo sono da segnalare gli studi di antropologia criminale e di psicologia professionale.\nLa \u00abRegalit\u00e0 di Cristo\u00bb e l'Universit\u00e0 Cattolica.\nNel 1919, assieme ad Armida Barelli, fonda il ramo femminile dell'istituto dei Missionari della Regalit\u00e0 di Cristo primo istituto a porre in essere una consacrazione laicale; l'istituto \u00e8 volto al servizio di alcune opere, tra cui l'Azione Cattolica e la nascita dell'Universit\u00e0 Cattolica di Milano, ateneo per il quale, nonostante le difficolt\u00e0 incontrate a causa del modello vicino a quello degli atenei statali, ottiene il riconoscimento pontificio. L'Universit\u00e0 Cattolica viene inaugurata il 7 dicembre 1921 ed inizia ad operare con due facolt\u00e0: Filosofia e Scienze sociali; essa ottiene il riconoscimento statale con il R.D. 2 ottobre 1924, n. 1661. Dell'Universit\u00e0 Cattolica Gemelli \u00e8 rettore fino alla morte, allargandosi alle facolt\u00e0 di Giurisprudenza, Scienze Politiche, Lettere e Filosofia, Economia e Commercio, Magistero, nella sede di Milano, Agraria, nella sede di Piacenza.\nNell'Universit\u00e0 Gemelli costituisce un moderno istituto di psicologia nel quale si sviluppano avanzate ricerche su percezione, linguaggio, personalit\u00e0, applicazioni della psicologia all'orientamento professionale e alla selezione del personale. Nel 1928 con Giorgio La Pira fonda il ramo maschile dei Missionari della Regalit\u00e0 di Cristo. Nel 1929 con Armida Barelli fonda l'Opera della Regalit\u00e0 all'interno delle Missionarie della Regalit\u00e0 di Cristo. Nel 1937 viene nominato presidente della Pontificia Accademia delle Scienze, carica che mantiene fino alla morte. Fra l'autunno del 1938 e il 1939 cerca di far accettare dalla Chiesa, sia pur parzialmente, la politica antisemita e le leggi razziali del regime fascista. Sono di questo periodo le collaborazioni con Guido Landra, teorico del razzismo fra i firmatari del Manifesto della Razza, e Ferruccio Banissoni, coi quali pubblica nel 1940 il volume \"Antropologia e Psicologia\", edito da Bompiani.\nNel 1939 viene scelto per presiedere un convegno nazionale di studi sulla Sindone, svoltosi il 2 e 3 maggio di quell'anno a palazzo Lascaris, Torino. Nel 1944 pubblica \"La psicotecnica applicata all'industria\", contributo fondamentale alla moderna psicologia del lavoro: ambiente e lavoro, rapporto uomo-macchina, la fatica e la monotonia, motivazione ed incentivazione del personale, obiettivi e procedure di selezione, problemi psicologici legati alla disoccupazione, valorizzazione della soggettivit\u00e0 delle risorse umane. In questo lavoro si appoggi\u00f2 e collabor\u00f2 con Umberto Antonio Padovani, docente di filosofia presso l'ateneo milanese e come lui convinto assertore dell'importanza della filosofia morale.\nIl dopoguerra.\nNel dopoguerra Agostino Gemelli \u00e8 nominato membro del consiglio superiore della Pubblica Istruzione e si dedica allo sviluppo dell'Universit\u00e0 Cattolica, di cui \u00e8 nominato rettore a vita nel 1953 con decreto del presidente della Repubblica. Cura la formazione di una nuova generazione di allievi, tra cui lo studente del Collegio Augustinianum Giuseppe Dossetti, attraverso lo studio della psicanalisi e della psicologia sociale statunitense. Inoltre estende la ricerca sperimentale di base ad una serie di applicazioni nuove rispetto a quelle precedentemente avviate nel campo della psicologia del lavoro, della psicologia dello sviluppo, della psicologia clinica.\nL'attivit\u00e0 saggistica di Gemelli abbraccia svariati campi come la teologia morale ed ascetica, la filosofia, oltre alla psicologia. A lui si deve l'apertura di campi di ricerca nella psicologia clinica e nell'applicazione della psicologia ai problemi sociali, all'orientamento professionale e scolastico, lo sviluppo della psicologia del lavoro, lo studio delle condizioni dei carcerati, la devianza giovanile, la psicopedagogia. Inoltre \u00e8 attivo protagonista del dibattito culturale del Novecento, a cui porta tra l'altro la sua personale testimonianza controversa di sacerdote e scienziato eugenista in cui si fondano fede e scienza.\nCome ultima opera, Gemelli porta a compimento il suo progetto della Facolt\u00e0 di Medicina a Roma, lungamente meditato e che, secondo le sue parole, costituiva \u00abil sogno della sua anima\u00bb. La facolt\u00e0 fu istituita ufficialmente nel 1958 e aperta nel 1961, dopo la sua morte, che col Policlinico universitario a lui intitolato e l'Universit\u00e0 Cattolica rappresenta il suo lascito pi\u00f9 tangibile.\nGemelli e padre Pio.\nSi conosce poco dell'incontro avvenuto nel 1920 tra Agostino Gemelli e padre Pio da Pietrelcina. Le fonti che riferiscono del colloquio narrano di un dialogo teso tra i due, ma tali fonti risalgono ad alcuni anni dopo l'accaduto. Nell'imminenza, invece, nessuno sollev\u00f2 clamori. Nella prima lettera al Sant'Uffizio Gemelli disse che padre Pio era un uomo di vita encomiabile, ma non gli pareva un mistico. Gemelli sugger\u00ec dunque alcuni accertamenti con un metodo di lavoro innovativo per il tempo, ossia con la composizione di una \u00e9quipe di esperti in teologia, medicina e psicologia. Nel 1926, dopo essere stato raggiunto da alcuni devoti di padre Pio, Gemelli scrisse una nuova lettera al Sant'Uffizio. Questa volta afferm\u00f2 che per lui Padre Pio era \"uno psicopatico ignorante e che indulgeva in automutilazione e si procurava artificialmente le stigmate allo scopo di sfruttare la credulit\u00e0 della gente\". Dalle indagini archivistiche, comunque, si evince che Gemelli non fu il fautore dei provvedimenti vaticani sul cappuccino. Il Sant'Uffizio prefer\u00ec non assecondare mai lo scienziato in materia di indagini su fenomeni straordinari di cui egli si interess\u00f2.\nCritiche.\nL'accusa di antisemitismo.\nNel 1938, appoggia le leggi razziali (viene considerato da diversi studiosi uno degli esponenti di spicco dell'\"antiebraismo spiritualista\" che caratterizz\u00f2 il razzismo fascista, distinguendolo dall'antiebraismo biologico nazista). Secondo F. Cuomo, Gemelli sarebbe tra i 360 aderenti al \"manifesto degli scienziati razzisti\" del 25 luglio (precedentemente pubblicato sul \"Giornale d'Italia\" il 15 luglio), e comunicato dalla segreteria politica del Partito Nazionale Fascista dopo un incontro al vertice con i redattori della tesi. Tuttavia questa adesione da alcuni viene messa in dubbio. La figura di Agostino Gemelli \u00e8 periodicamente al centro di accuse di antisemitismo per il contenuto di alcuni suoi scritti contro l'ebraismo pubblicati durante il periodo fascista.\nIl pi\u00f9 noto e contestato \u00e8 il necrologio di Felice Momigliano, pubblicato in \"Vita e Pensiero\", rivista dell'Universit\u00e0 Cattolica, nell'agosto 1924. Pubblicato anonimo, Agostino Gemelli, allora Rettore dell'Universit\u00e0 Cattolica e Presidente della Pontificia Accademia delle Scienze, ha scritto:\nNe rivendica la paternit\u00e0 nel numero del dicembre 1924 della stessa rivista, nella nota \"In tema di Ebrei e di errori\" dove per\u00f2 ammette di aver scritto parole feroci e aggiunge:\nIn ambito pedagogico, gli orientamenti didattici ed educativi dell'Universit\u00e0 Cattolica non furono mai, per volont\u00e0 esplicita del Rettore, razzisti n\u00e9 antisemiti. \n\u00c8 documentato che padre Gemelli si prodig\u00f2 per aiutare concretamente anche dopo l'introduzione in Italia delle leggi razziali molti ebrei che persero il lavoro e si vennero a trovare in gravi difficolt\u00e0 \nOpere.\nFra le sue opere vanno ricordate:"}
{"id": "45091", "revid": "287204", "url": "https://it.wikipedia.org/wiki?curid=45091", "title": "Seattle SuperSonics", "text": "I Seattle SuperSonics (conosciuti anche come Sonics) sono stati una squadra professionistica statunitense di pallacanestro della citt\u00e0 di Seattle nello Stato di Washington che giocava nella Pacific e Northwest Division dell'NBA dal 1967 fino al 2008. Dopo la stagione 2007-2008, la squadra venne spostata ad Oklahoma City, prendendo il nome di Oklahoma City Thunder. Il nome SuperSonics, il logo e i colori sono rimasti liberi e disponibili per future squadre con sede a Seattle. Secondo quanto dichiarato dal proprietario della squadra di Oklahoma, la storia dei Sonics verr\u00e0 divisa tra i Thunder e la futura squadra di Seattle.\nI SuperSonics hanno vinto l'NBA Championship nel 1979, e sono stati una delle quattro squadre, tra le sei squadre di sport professionistici maschili con sede a Seattle (i Sonics, Mariners, Pilots, Seahawks vincitori del Vince Lombardi Trophy nel , Sounders vincitori della MLS 2016, ed i Metropolitans vincitori della Stanley Cup nel 1917), ad aver vinto un campionato.\nSam Schulman \u00e8 stato il proprietario della squadra dalla sua fondazione nel 1967 fino al 1983. Successivamente la propriet\u00e0 \u00e8 passata a Barry Ackerley fino al 2001, ed al Basketball Club of Seattle, che aveva come presidente il proprietario di Starbucks, Howard Schultz, dal 2001 al 2006. Nel 2006, i SuperSonics vennero acquistati dall'imprenditore di Oklahoma City Clay Bennett. Dopo non essere riuscita a trovare i fondi per costruire una nuova arena nella zona di Seattle, la squadra \u00e8 stata trasferita ad Oklahoma City prima dell'inizio della stagione 2008-09. La propriet\u00e0 della squadra, dopo un contenzioso in tribunale, ha dovuto pagare alla citt\u00e0 di Seattle un rimborso di 45 milioni di dollari per pagare l'affitto della KeyArena che scadeva nel 2010, inoltre \u00e8 stata obbligata a versare ulteriori 30 milioni dopo che nessuna squadra professionistica l\u2019ha sostituita nei successivi 5 anni.\nStoria.\nGli inizi.\nIl 20 dicembre del 1966, a Los Angeles, all'imprenditore Sam Schulman, a Eugene V. Klein e ad un gruppo di soci di minoranza \u00e8 stato assegnato il franchise NBA per la citt\u00e0 di Seattle. Schulman avrebbe operato come partner attivo e messo a capo della squadra operativa. Il nome SuperSonics venne scelto a seguito del progetto della Boeing chiamato Boeing 2707 o SST, progetto successivamente cancellato, la squadra fu la prima professionistica della citt\u00e0 di Seattle. La squadra inizi\u00f2 a giocare nell'ottobre del 1967, l'allenatore scelto fu Al Bianchi e contava tra le file alcuni campioni come Walt Hazzard, Bob Rule e Al Tucker. La prima partita segn\u00f2 una sconfitta per 144 a 116, e la stagione fin\u00ec con 23 vittorie e 59 sconfitte. Hazzard venne scambiato con Lenny Wilkens degli Atlanta Hawks prima dell'inizio della stagione successiva. Wilkens raggiunse una media di 22,4 punti, 8,2 assist e 6,2 rimbalzi a partita nella stagione 1968\u201369. Rule, nel frattempo, miglior\u00f2 la propria media portandola a 24,0 punti e 11,5 rimbalzi a partita. I SuperSonics vinser\u00f2 per\u00f2 soltanto 30 partite e Bianchi venne rimpiazzato da Lenny Wilkens come giocatore allenatore per la stagione successiva.\nAnni settanta e primo titolo NBA.\nWilkens e Rule rappresentarono entrambi Seattle negli NBA All-Star Game 1970, e Wilkens vinse la classifica degli assist dell'NBA nella stagione 1969-70. Nel giugno del 1970 i proprietari delle squadre dell'NBA votarono a favore (13 voti contro 4) per unificarsi con l'ABA; il proprietario dei SuperSonics, Sam Schulman, un membro del comitato per l'integrazione dei due campionati, era un tale sostenitore dell'unione delle due leghe da annunciare pubblicamente che, nel caso in cui la NBA non avesse accettato l'accordo di fusione con la ABA, avrebbe trasferito i SuperSonics dalla NBA all'ABA. Schulman minacci\u00f2 inoltre di spostare la sua squadra, appena fosse entrata a far parte dell'ABA, a Los Angeles per rivaleggiare direttamente con i Lakers. Il processo di Oscar Roberston tuttavia ritard\u00f2 la fusione, e i SuperSonics restarono a Seattle.\nAll'inizio della stagione 1970-71, comunque, Rule si ruppe il tendine d'Achille e non pot\u00e9 giocare per il resto della stagione. Wilkens fu nominato All-Star Game MVP nel 1971, ma la grande novit\u00e0 della stagione arriv\u00f2 quando Schulman riusc\u00ec a mettere sotto contratto Spencer Haywood, matricola dell'anno ed MVP dell'ABA, dopo una lunga battaglia legale. Nella seguente stagione, i SuperSonics continuarono ad ottenere vittorie dopo la loro prima stagione vincente (47-35). La squadra, capitanata dall'allenatore/giocatore Wilkens e dall'All Star Haywood, raggiunse una marcatura di 46-27 il 3 marzo, ma, pi\u00f9 avanti nella stagione, una serie di infortuni subiti da Haywood, Dick Snyder e Don Smith contribuirono alla perdita di otto delle loro nove partite finali \u2014 diversamente, la formazione del 1971-72 avrebbe potuto diventare la prima squadra della franchigia a raggiungere i play-off. La stagione seguente, Wilkens venne ceduto a Cleveland con un accordo molto impopolare, e senza la sua guida i SuperSonics precipitarono ad un record negativo di 26-56. Uno dei pochi punti di luce della stagione fu la seconda convocazione consecutiva di Haywood per l'All-NBA First Team, per la sua media di 29,2 punti/partita e 12,9 rimbalzi/partita, un record per i SuperSonics.\nIl leggendario Bill Russell venne assunto come capo allenatore l'anno seguente, e nel 1975 condusse i SuperSonics ai playoff per la prima volta. La squadra, che contava tra le sue file Haywood, la guardia Fred Brown, Slick Watts ed il roccioso centro Tommy Burleson, sconfisse i Detroit Pistons in sole tre partite per poi capitolare con quelli che sarebbero diventati i campioni della stagione, i Golden State Warriors, in sei partite. La stagione seguente, i SuperSonics cedettero Haywood a New York, costringendo gli altri giocatori a rimediare all'attacco rimasto debole. La guardia Fred Brown, ormai alla sua quinta stagione, fu scelto per l'All-Star Game del 1976, e fu quinto nella lega per punteggio medio e percentuale al tiro libero.\nIl gioco di Burleson continu\u00f2 a migliorare, mentre Watts fu il leader NBA sia per assist che palle rubate, e fu convocato nell'All-NBA Defensive First Team. Ancora una volta i SuperSonics conquistarono i play-off, ma persero contro i Phoenix Suns in sei partite, nonostante grandi performance di Brown (28.5 ppg) e di Burleson (20,8 ppg) durante tutti i playoff.\nRussell lasci\u00f2 i SuperSonics dopo la stagione 1976-77, e con la guida del nuovo coach Bob Hopkins la squadra cominci\u00f2 negativamente la stagione (5-17). Lenny Wilkens fu richiamato a sostituire Hopkins, e le sorti della squadra si risollevarono immediatamente.\nI SuperSonics vinsero undici delle loro prime dodici partite con Wilkens, e conclusero la stagione con un 47-35, vinsero il titolo della Western Conference e rimasero in vantaggio sugli Washington Bullets di tre incontri a due, prima di perdere alla settima e decisiva partita nelle finali di NBA del 1978.\nAd eccezione della partenza per New York del pivot Marvin Webster, la rosa dei SuperSonics rimase praticamente intatta, e nella stagione successiva vinsero il primo titolo della divisione.\nNei playoff, i SuperSonics sconfissero i Phoenix Suns in una serie da sette partite, scontrandosi poi per la seconda volta con i Washington Bullets in finale. Questa volta furono i Bullets a perdere in cinque partite, e i SuperSonics vinsero cos\u00ec il loro primo titolo NBA. Il roster campione della lega includeva il potente duo formato da Gus Williams e Dennis Johnson, MVP della finale; il centro Jack Sikma, le ali John Johnson e Lonnie Shelton, nonch\u00e9 le fondamentali riserve Fred Brown e Paul Silas.\nAnni ottanta.\nLa stagione 1979-80 vide i SuperSonics finire secondi nella Pacific Division alle spalle dei Los Angeles Lakers con un solido record 56-26.\nFred Brown vinse il primo titolo di miglior tiratore da tre punti dell'NBA, Jack Sikma gioc\u00f2 nel secondo dei suoi sette All-Star Game, Gus Williams e Dennis Johnson furono inseriti nell'All-NBA Second Team e Johnson fu inserito nell'All-NBA First Defensive Team per il secondo anno consecutivo.\nI SuperSonics disputarono le Western Conference Finals per la terza stagione consecutiva ma persero in cinque partite contro i Lakers. Fu l'ultima apparizione della coppia Williams-Johnson in maglia SuperSonics, dato che Johnson fu ceduto ai Phoenix Suns prima dell'inizio della stagione 1980-1981 e Williams rest\u00f2 fermo tutto l'anno a causa di una disputa contrattuale.\nCome risultato, i SuperSonics conclusero all'ultimo posto nella Pacific Division con un pessimo record di 34-48.\nWilliams fu reintegrato in squadra nella stagione 1981-82 e Seattle concluse rispettivamente con un 52-30 ed un 48-34 i due anni successivi.\nDurante il mese di ottobre del 1983, il primo proprietario Sam Schulman cedette i SuperSonics a Barry Ackerley, facendo iniziare un periodo di declino e mediocrit\u00e0 per la franchigia. Il 1984 vide il ritiro di Fred Brown dopo aver giocato 13 produttive stagioni, tutte con Seattle.\nLa sua carriera rappresentava molto della storia dei SuperSonics a quel tempo, essendo stato nella stessa squadra di Rule e Wilkens durante la sua stagione da rookie, giocando un ruolo chiave nella prima qualificazione di Seattle ai play-off e diventando un fondamentale sesto uomo durante l'anno del titolo.\nIn riconoscimento del suo grande contributo alla squadra, il numero di Brown fu ritirato nel 1986. Lenny Wilkens lasci\u00f2 l'organizzazione dopo la stagione 1984-85, e quando Jack Sikma fu ceduto al termine della stagione stagione 1985-86, l'ultimo giocatore presente nei SuperSonics che vinsero il campionato del 1979 (a parte il preparatore Frank Furtado) se ne and\u00f2.\nTra i pochi \"highlights\" dei SuperSonics nella seconda met\u00e0 degli anni'80 ci furono il premio di MVP dell'All-Star Game a Tom Chambers nel 1987, l'inattesa marcia nei playoff dello stesso anno fino alle finali di Western Conference partendo dalla testa di serie numero 7 (i primi a riuscire nell'impresa), e le prestazioni del trio Chambers-McDaniel-Ellis. I tre viaggiarono tutti sopra i 20 punti di media, con Ellis a quota 25,8, McDaniel a 21,4 e Chambers a 20,4. Nella stagione 1988-89, dopo la cessione di Chambers ai Phoenix Suns, Ellis aument\u00f2 la sua media punti fino a 27,5 a partita e arriv\u00f2 secondo nella classifica dei migliori tiratori da 3 punti della lega. I SuperSonics chiusero con un record vinte/perse di 47-35 e raggiunsero il secondo turno dei Playoffs NBA del 1989.\nAnni novanta, gli arrivi di Payton e Kemp.\nI SuperSonics iniziarono la rifondazione con la scelta al draft di Shawn Kemp nel 1989 e della guardia Gary Payton nel 1990 e la cessione di Dale Ellis e Xavier McDaniel ad altre squadre. Fu l'arrivo di George Karl come capo allenatore nel 1992, tuttavia, che segn\u00f2 un ritorno di competitivit\u00e0 nella stagione regolare e nei play-off per i SuperSonics.\nCon il continuo miglioramento di Gary Payton e Shawn Kemp, i SuperSonics registrato un record di 55-27 nella stagione 1992-93 e persero dopo sette partite contro i Phoenix Suns nelle finali della Western Conference.\nL'anno successivo, 1993-94, i SuperSonics ebbero il miglior record della NBA con un formidabile 63-19, ma furono incredibilmente eliminati al primo turno per mano dei Denver Nuggets, diventando la prima squadra qualificata come prima assoluta a perdere una serie di playoff contro un'ottava classificata. I Sonics si trasferirono al Tacoma Dome per la stagione 1994-95, dato che il Colosseo sub\u00ec dei lavori di ristrutturazione concludendo la stagione al secondo posto con un 57-25 di record. Ancora una volta, i Sonics furono eliminati al primo turno, questa volta per mano dei Los Angeles Lakers in quattro partite.\nIl team fece ritorno al Colosseo, ribattezzato KeyArena, per la stagione 1995-96. Probabilmente proprio in quell'anno si \u00e8 visto il pi\u00f9 forte roster Supersonics di sempre (che infatti registr\u00f2 un record di 64-18) formato dagli All-NBA Second Team Kemp e Payton, pi\u00f9 Detlef Schrempf, il centro Sam Perkins e le guardie Hersey Hawkins e Nate McMillan. Il team raggiunse le finali NBA ma perse contro i Bulls di Michael Jordan, in sei partite.\nSeattle ha continuato ad essere una big della Western Conference durante le seguenti due stagioni, vincendo 57 partite nel 1996-97 e 61 partite nel 1997-98, conquistando cos\u00ec il secondo e terzo titolo di Pacific Division. Alla fine della stagione 1997-1998 lo storico specialista difensivo Nate McMillan si ritir\u00f2, e disaccordi con il management portarono Karl alla fine del suo mandato come capo allenatore. Egli fu sostituito dall'ex Sonic Paul Westphal per la stagione 1998-1999, che per\u00f2 vide i SuperSonics cadere nuovamente in un lungo periodo di mediocrit\u00e0.\nAnni duemila.\nWestphal venne licenziato durante la stagione 2000-01 e venne sostituito dal vice allenatore Nate McMillan ad interim, diventando effettivo l'anno successivo. La stagione 2002-03 vide il passaggio dell\"'All-Star\" Gary Payton ai Milwaukee Bucks, segnando la fine della striscia di 11 stagioni consecutive terminate dai Sonics con una percentuale di vittorie sopra il 50%, striscia che a quel tempo era la seconda pi\u00f9 lunga di sempre. Nel 2004\u201305 la squadr\u00e0 dest\u00f2 stupore ottenendo il sesto titolo di \"Division\" sotto la leadership di Ray Allen e Rashard Lewis, con 52 partite vinte. Sarebbe stata l'ultima apparizione ai playoff dei SuperSonics. Nel corso del 2005, l'allenatore Nate McMillan abbandon\u00f2 la panchina di Seattle per sedersi su quella dei Portland Trail Blazers. Dopo il suo addio, la squadra fece un brusco passo indietro attestandosi su un \"record\" di 35\u201347.\n2007-2008: ultima stagione\nIl 22 maggio 2007, i SuperSonics videro assegnarsi la seconda scelta assoluta nel Draft NBA 2007, eguagliando la pi\u00f9 alta scelta che la squadra abbia mai ricevuto.\nSelezionarono Kevin Durant proveniente dall'universit\u00e0 del Texas. Il 28 giugno, i SuperSonics scambiarono Ray Allen e la 35\u00aa scelta del 2\u00ba round (Glen Davis) durante il Draft NBA 2007 ai Boston Celtics in cambio dei diritti sulla 5\u00aa scelta del draft Jeff Green, Wally Szczerbiak, e Delonte West. Il 17 luglio 2007, i SuperSonics e gli Orlando Magic si accordarono per una sign and trade per Rashard Lewis. I SuperSonics ricevettero una futura seconda scelta al draft pick e $9,5 milioni di trade exception dai Magic. Il 20 luglio i SuperSonics usarono la trade exception e la seconda scelta dei Magic per acquisire Kurt Thomas e due prime scelte al draft dai Phoenix Suns.\nLa stagione inizi\u00f2 molto male per i SuperSonics, a causa degli incontri falliti con la citt\u00e0 per la nuova arena e la minaccia di uno spostamento della squadra ad Oklahoma City. Con lo scambio di Ray Allen, persero le prime 8 partite con il coach P.J. Carlesimo e chiusero il primo mese con sole 3 vittorie e 14 sconfitte. Kevin Durant non disattese comunque le aspettative, guidando i \"rookies\" con 20,3 punti, 4,4 rimbalzi e 2,4 assist a partita e vinse il premio Rookie of the Year, premio che ogni anno viene assegnato al miglior giocatore alla prima stagione.\nIn ogni caso, nonostante l'innesto del giovanissimo Durant, i Sonics conclusero quella che successivamente si riveler\u00e0 come la loro ultima stagione a Seattle con il peggior record nella storia della franchigia (20 vittorie e 62 sconfitte).\nSpostamento a Oklahoma City.\nNel 2006, dopo molti sforzi infruttuosi per persuadere lo Stato di Washington a elargire fondi per migliorare la KeyArena, la propriet\u00e0 del gruppo SuperSonics, guidata da Howard Schultz, cedette la squadra al gruppo Professional Basketball LLC (PBC), un gruppo di investimenti guidato dall'imprenditore di Oklahoma City Clayton Bennett. L'acquisto per 350 milioni di dollari includeva anche la squadra dei Seattle Storm WNBA. La precedente propriet\u00e0, la Basketball Club of Seattle guidata dal proprietario della Starbucks, Howard Schultz, cedette il club al gruppo di Bennett poich\u00e9 pensava che questi non muovesse immediatamente la squadra ad Oklahoma City, ma che invece, provasse a tenerla a Seattle; i politici di entrambe le citt\u00e0 sembravano propendere per mantenere la franchigia nella \"Rain City\".\nIn particolare, il sindaco di Oklahoma City Mick Cornett dichiar\u00f2:\n\u00ab\"Credo sia presuntuoso pensare che Clay Bennett e il suo gruppo non saranno proprietari della squadra di Seattle per molto, molto tempo a Seattle o da qualche altra parte, e che sposteranno la franchigia a Oklahoma City\"\u00bb.\nE continu\u00f2 dicendo:\n\u00ab\"Capisco che la gente possa pensare che questo sembri essere uno scenario probabile, ma \u00e8 solo una speculazione\"\u00bb.\nNel 2007, non riuscendo a persuadere il governo locale a finanziare un complesso sportivo da 500 milioni di dollari, il gruppo di Bennett notific\u00f2 all'NBA che aveva intenzione di spostare la squadra ad Oklahoma City e richiese un arbitrato con la citt\u00e0 di Seattle per interrompere l'affitto della KeyArena. Quando un giudice respinse la richiesta, Seattle fece causa al gruppo di Bennett chiedendo il rispetto del contratto che prevedeva che la squadra giocasse alla KeyArena fino al 2010.\nIl 2 luglio del 2008, venne trovato un accordo che permetteva alla squadra di spostarsi a determinate condizioni, che includevano il pagamento di 45 milioni di dollari alla citt\u00e0 di Seattle e la possibilit\u00e0 di pagare ulteriori 30 milioni nel 2013, qualora non dovesse arrivare in sostituzione una nuova squadra professionistica in citt\u00e0. L'accordo prevedeva anche che il nome \"SuperSonics\" non sarebbe stato usato da Oklahoma City e che la storia della squadra verr\u00e0 divisa tra Oklahoma City e la futura squadra di Seattle. La nuova squadra assunse il nome di Oklahoma City Thunder nella stagione 2008-09 diventando la terza squadra professionistica dell'NBA ad essere rilocata nel decennio.\nNei mesi precedenti alla sentenza, Seattle rese note delle conversazioni occorse via email nel gruppo di Bennett, ipotizzando che alcuni membri volessero spostare la squadra anche prima dell'acquisto nel 2006. Prima di allora, il co-proprietario dei Sonics, Aubrey Mclendon, dichiar\u00f2 a un giornale di Oklahoma City di \u00ab\"non aver comprato la squadra per tenerla a Seattle. Speravamo di venire qui\"\u00bb, anche se Bennett ha negato di essere a conoscenza delle dichiarazioni. Seattle ha utilizzato queste dichiarazioni per cercare di dimostrare che la negoziazione non si fosse tenuta in buona fede, spingendo Schultz a avviare una causa per annullare la vendita e fare decidere un tribunale sulla propriet\u00e0. La NBA sostenne la nullit\u00e0 della causa, dovuta al fatto che Schultz aveva firmato un patto secondo il quale non avrebbe fatto causa a Bennett, e che, in ogni caso, la proposta avrebbe violato le regole della lega. Schultz abbandon\u00f2 la causa prima dell'inizio della stagione 2008-2009.\nNel 2009, dei registi dell'area di Seattle che si facevano chiamare \"\"Seattle SuperSonics Historical Preservation Society\" produssero un documentario critico dal titolo \"Sonicsgate - Requiem For A Team\"\" (\"Sonicsgate - Requiem di una squadra\"), che affronta in dettaglio la nascita e la morte dei Seattle SuperSonics. Il lungometraggio focalizza l'attenzione in particolare sugli aspetti scandalosi dello spostamento della squadra da Seattle, e vinse il Webby Award del 2010 come 'Miglior lungometraggio sullo sport'.\nPossibile ritorno della franchigia.\nNel mese di settembre del 2012 si diffonde la notizia di un progetto portato avanti dal comune di Seattle in collaborazione con un gruppo d'investitori con a capo il manager Chris Hansen, gi\u00e0 proprietario delle arene di Seattle Seahawks e Seattle Mariners, e Steve Ballmer, amministratore delegato di Microsoft, per la costruzione di una nuova arena da destinare a una squadra NBA o NHL. Il valore complessivo del progetto ammonterebbe a circa 490 milioni di dollari, 200 dei quali stanziati dal comune di Seattle ed i restanti dagli imprenditori, ai quali vanno aggiunti ulteriori capitali da essere investiti per creare vie alternative per decongestionare il traffico (gi\u00e0 abbastanza massiccio nel centro di Seattle).\nIl 17 settembre 2012 il consiglio comunale di Seattle si raduna e d\u00e0 un responso positivo riguardo al progetto; ma \u00e8 il successivo 24 settembre che si tiene la seconda e decisiva votazione: grazie all'esito positivo, viene autorizzata la costruzione della nuova arena, a patto che venga prima rilevata una franchigia NBA da trasferire a Seattle.\nIl 9 gennaio 2013 i media statunitensi riportarono delle indiscrezioni piuttosto insistenti riguardo ad una trattativa in stato avanzato tra la cordata Hansen-Ballmer ed i fratelli Maloof, proprietari dei Sacramento Kings, per l'acquisto della franchigia californiana: l'affare, secondo alcune fonti, si sarebbe aggirato intorno ai 500 milioni di dollari per rilevare il 65% della propriet\u00e0, ed inoltre avrebbe dovuto prevedere lo spostamento dei Kings a Seattle gi\u00e0 dalla stagione 2013-2014, giocando per due o tre anni nella KeyArena, in attesa che i lavori per la costruzione della nuova arena fossero terminati.\nTuttavia, il 29 aprile 2013 un comitato formato da 12 dei 30 proprietari delle squadre NBA ha votato all'unanimit\u00e0 per non trasferire i Kings a Seattle. I fratelli Maloof, proprietari dei Kings, in seguito alla decisione hanno iniziato a trattare la cessione della squadra ad un gruppo di proprietari disposto a tenerla nella capitale della California. Il 15 maggio 2013 il comitato di proprietari della NBA ha ufficialmente rifiutato, con 22 voti contro ed 8 a favore, il trasferimento dei Kings a Seattle; il successivo 17 maggio i fratelli Maloof hanno ceduto la squadra ad un gruppo di proprietari disposto a mantenerla nella capitale della California e a finanziare la costruzione di una nuova arena.\nPremi e riconoscimenti individuali.\nBill Russell NBA Finals Most Valuable Player Award\nNBA All-Star Game Most Valuable Player Award\nNBA Rookie of the Year Award\nNBA Executive of the Year Award\nNBA Defensive Player of the Year Award\nNBA Most Improved Player Award\nJ. Walter Kennedy Citizenship Award\nNBA Sportsmanship Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team\nNBA Slam Dunk Contest\nNBA Three-point Shootout\nStatistiche individuali.\nPartita singola\nStagione\nLeader di franchigia.\nPunti (regular season)\nMinuti\nRimbalzi\nAssist\nPalle recuperate\nStoppate"}
{"id": "45092", "revid": "125626952", "url": "https://it.wikipedia.org/wiki?curid=45092", "title": "Atlanta Hawks", "text": "Gli Atlanta Hawks sono una delle trenta squadre di pallacanestro che militano nella NBA (National Basketball Association), il campionato professionistico di Stati Uniti d'America e Canada.\nStoria.\nPrimi anni.\nNascita.\nLa squadra \u00e8 stata fondata nel 1946 come \"Buffalo Bisons\", e come arena viene scelto il Memorial Auditorium di Buffalo, nello Stato di New York, ma il 27 dicembre 1946, dopo solo tredici partite nella loro stagione inaugurale, il proprietario Ben Kerner sposta la squadra da Buffalo a Moline, nell'Illinois, a quel tempo situata in un'area metropolitana nota come Tri-Cities (ora nota come Quad Cities). Kerner ribattezza la squadra \"Tri-Cities Blackhawks\", in ricordo della Guerra di Black Hawk che fu combattuta principalmente in Illinois. I Blackhawks diventano cos\u00ec una delle 17 squadre della neonata NBA, frutto della fusione tra BAA (fondata da 3 anni) e NBL (fondata da 12 anni). I Blackhawks raggiunsero i play-off nella stagione 1949-50, sotto la guida di Red Auerbach. La stagione seguente i Blackhawks scelsero al draft Bob Cousy ma lo cedettero ai Chicago Stags (che lo avrebbero poi girato ai Boston Celtics) mettendo a segno una delle peggiori operazioni nella storia della NBA. Nel 1951, la franchigia si trasfer\u00ec a Milwaukee, nel Wisconsin, diventando i \"Milwaukee Hawks\".\nEra Bob Pettit (1954-1965).\nNel 1954 gli Hawks scelsero al draft Bob Pettit, futuro vincitore del titolo di miglior giocatore dell'anno; nonostante questo, gli Hawks furono per anni una delle squadre peggiori della lega e nel 1955 si trasferirono ancora una volta, questa volta a St. Louis, nel Missouri.\nNel 1957 la squadra avanz\u00f2 fino alle Finali NBA, dove incontr\u00f2 i Boston Celtics di coach Red Auerbach, Bob Cousy e del rookie Bill Russell. La serie fu molto combattuta ma alla fine a trionfare furono i Celtics, con vittoria in gara 7 al secondo tempo supplementare. Fu l'inizio della cosiddetta \"Dinastia\", che dal 1957 al 1969 sar\u00e0 capace di vincere l'anello 11 volte in 13 anni, di cui 8 consecutivi. Nel 1958 le due squadre si rincontrarono alle Finals. Complice anche l'infortunio di Bill Russell in gara 3, che gli imped\u00ec di giocare anche le partite successive, gli Hawks riuscirono a vincere il loro primo (e finora unico) anello della storia, chiudendo la serie finale per 4-2. Da segnalare la grande prestazione di Pettit in gara-6, disputatasi a St. Louis, in cui mise a segno 50 punti davanti ad un pubblico di 10.218 persone.\nNel 1959 la squadra perse le finali di Conference contro i Minneapolis Lakers di Elgin Baylor, ma nel 1960, sotto la guida di Ed Macauley, torn\u00f2 alle finali NBA. Gli Hawks trovarono nuovamente i Celtics di Russell, alla loro quarta finale consecutiva. Si arriv\u00f2 fino a gara 7, ma alla fine prevalse Boston per 4-3. Con l'acquisizione del rookie Lenny Wilkens l'anno successivo, gli Hawks ribadirono il loro successo nella Western Conference, e alle finali incontrarono ancora una volta i Celtics. Questa volta per\u00f2 non ci fu storia, e Boston vinse con un netto 4-1. Questa \u00e8 tuttora l'ultima esperienza alle finali NBA per gli Hawks.\nNelle successive stagioni la squadra si conferm\u00f2 come una delle squadre NBA pi\u00f9 forti (ad eccezione della deludente annata 1961-62, ma non riusc\u00ec a tornare alle Finals e a lottare per la conquista dell'anello. Al termine dell'annata 1964-65 Bob Pettit decise di ritirarsi dopo 11 stagioni in NBA, tutte giocate agli Hawks.\nUltime stagioni a St. Louis (1965-1968).\nA seguito del ritiro di Bob Pettit gli Hawks si confermarono una delle squadre pi\u00f9 forti della lega, ma non riuscirono ad andare oltre le finali di Conference.\nNonostante i successi, Kerner inizi\u00f2 a pensare di lasciare il vecchio Kiel Auditorium (impianto da 10.000 posti). Gli Hawks avevano gi\u00e0 giocato occasionalmente nella St. Louis Arena (per lo pi\u00f9 contro avversari importanti), ma Kerner non era disposto a trasferirsi definitivamente perch\u00e9 l'impianto non era mantenuto bene dagli anni quaranta. Kerner voleva trasferire la squadra in un nuovo impianto per aumentare le vendite, ma fu respinto dalla citt\u00e0 diverse volte.\nNel 1968, la squadra fu venduta a Tom Cousins e al Governatore della Georgia Carl Sanders, che trasferirono la squadra ad Atlanta, in Georgia. \nAtlanta Hawks (1968-presente).\nPrimi anni.\nMentre una nuova arena era in costruzione, la squadra trascorse le sue prime quattro stagioni giocando nel Georgia Tech's Alexander Memorial Coliseum che ha una capienza di 16.500 posti. Nella stagione 1969-70 vinsero la Western Division con un record di 48-34. Cousins fece quindi costruire l'Omni Coliseum (16.500 posti), che gli Hawks condividevano con la squadra di hockey degli Atlanta Flames. L'Omni Coliseum venne inaugurato nel 1972 ed era la prima parte di un complesso sportivo, di uffici, di hotel e di negozi, la maggior parte del quale \u00e8 ora la sede della CNN.\nNegli anni successivi al trasferimento ad Atlanta si misero in mostra negli Hawks giocatori del calibro di Pete Maravich e Lou Hudson. Tuttavia, dopo questo periodo di successi, la squadra visse anni di ricostruzione. Nel 1975 gli Hawks ottennero la prima e la terza scelta al draft, ma grande fu la delusione quando entrambi i giocatori selezionati, David Thompson e Marvin Webster, firmarono con squadre dell'American Basketball Association (ABA).\nNel 1977 l'imprenditore televisivo e proprietario degli Atlanta Braves Ted Turner acquist\u00f2 gli Hawks e ingaggi\u00f2 Hubie Brown come allenatore. Gli Hawks erano allora l'unica squadra di NBA situata nel sud-est degli Stati Uniti, cos\u00ec come i Braves in MLB. Turner fu fondamentale per far rimanere le due squadre ad Atlanta. Nel 1978 Brown vinse il premio Coach of the Year. Nella stagione 1979-80 gli Hawks, con un record di 50-32, vinsero la Central Division; era il loro primo titolo in Central Division e il secondo nella citt\u00e0 di Atlanta.\nEra Dominique Wilkins.\nNel 1982 gli Hawks ingaggiarono la stella Dominique Wilkins e un anno dopo ingaggiarono Mike Fratello come allenatore. A causa di problemi all'impianto gli Hawks giocarono 12 partite della stagione 1984-85 nella Lakefront Arena di New Orleans, in Louisiana. Le partite in Louisiana furono pagate 1,2 milioni di dollari da Barry Mendelson con un bilancio di 6-6 per gli Hawks. Durante questo periodo Wilkins vinse lo Slam Dunk Contest nel 1985 e nel 1990, ingaggiando una iconica rivalit\u00e0 con Michael Jordan. Nel 1986 fu un altro giocatore degli Hawks, il piccolo Spud Webb, a vincere Slam Dunk Contest, mentre Mike Fratello vinse il premio di \"Coach of the Year\".\nTra il 1985 e il 1989 gli Hawks furono tra le migliori squadre NBA, vincendo sempre almeno 50 partite a stagione. Nella stagione 1986-87 primi per la terza volta nella loro Division, ma non riuscirono ad andare oltre le semifinali di Eastern Conference. Dopo diverse stagioni mediocri, nel 1993 viene ingaggiato come allenatore Lenny Wilkens. Nella stagione 1993-94 gli Hawks vissero il loro quarto titolo di Division (terzo di Central Division) con 57 vittorie e Wilkens fu Coach of the Year, ma vennero ancora eliminati in semifinale di Conference dagli Indiana Pacers per 4-2. Questa stagione segn\u00f2 anche l'addio di Dominique Wilkins, ceduto in cambio di Danny Manning, che lascer\u00e0 a sua volta gli Hawks a fine stagione da free agent venendo ingaggiato dai Phoenix Suns.\nDeclino.\nNel 1995 Lenny Wilkens batt\u00e9 il record (precedentemente detenuto da Red Auerbach) di vittorie per un allenatore in NBA vincendo la partita numero 939. Nel 1997 e nel 1998 gli Hawks vinsero pi\u00f9 di 50 partite a stagione, con il centro Dikembe Mutombo che in entrambi gli anni vinse il Defensive Player of the Year, mentre l'ala Alan Henderson fu premiata come Most Improved Player. Gli Hawks vinsero inoltre 31 partite nella stagione 1998-99, iniziata in ritardo a causa del Lockout NBA, ma non riuscirono mai ad andare oltre al secondo turno nei play-off.\nNel 1999 gli Hawks cedettero ai Portland Trail Blazers Steve Smith in cambio di Isaiah Rider e Jim Jackson; Smith era stato uno dei giocatori pi\u00f9 popolari degli anni novanta e aveva da poco ottenuto la J. Walter Kennedy Citizenship per le sue opere di carit\u00e0. Al contrario Rider ebbe numerosi problemi comportamentali dentro e fuori dal campo finch\u00e9 gli Hawks decisero di tagliarlo. Inoltre gli Hawks la stagione successiva cedettero anche Jim Jackson; gli Hawks entrarono in una profonda crisi, che li far\u00e0 mancare dai play-off per 9 anni. Nel 2001 gli Hawks selezionano al draft la stella spagnola Pau Gasol con la terza scelta, ma lo cedettero subito ai Memphis Grizzlies per Shareef Abdur-Rahim.\nNel 2004, curiosamente, gli Hawks ebbero la stella Rasheed Wallace per una sola partita: Wallace era stato ceduto dai Portland Trail Blazers agli Hawks insieme a Wesley Person in cambio di Shareef Abdur-Rahim, Theo Ratliff e Dan Dickau. Dopo la partita Wallace venne ceduto ai Detroit Pistons in un'operazione che coinvolse anche i Boston Celtics. I Pistons cedettero a loro volta la guardia Bobby Sura, il centro \u017deljko Rebra\u010da e una prima scelta al draft, mentre i Celtics cedettero Chris Mills agli Hawks. Nel 2003 gli Hawks ospitarono l'All-Star Weekend e sar\u00e0 l'ultima squadra ad est a ospitarlo per 9 anni.\nNel settembre 2003 la squadra fu venduta a un gruppo di dirigenti della AOL Time Warner, assieme alla squadra di hockey su ghiaccio degli Atlanta Thrashers, con i quali gli Hawks condividevano il palazzetto. Nonostante il cambio di propriet\u00e0 gli Hawks continuarono a faticare. Nella stagione 2004-05 gli Hawks, con appena 13 vittorie (5 in meno di Charlotte Bobcats e New Orleans Hornets), conclusero con il peggior record nella lega. Lo stesso anno Josh Smith (giocatore degli Hawks) vinse lo Slam Dunk Contest.\nNonostante il peggior record, gli Hawks ottennero solo la seconda scelta al draft 2005 (la prima and\u00f2 ai Milwaukee Bucks). Gli Hawks scelsero Marvin Williams da University of North Carolina. L'anno precedente gli Hawks avevano scelto Josh Smith e Josh Childress, mentre nel draft 2006 gli Hawks selezionano con la quinta scelta Shelden Williams da Duke.\nEra Joe Johnson.\nNell'estate 2005 gli Hawks ottengono Joe Johnson dai Phoenix Suns in cambio di Boris Diaw e una futura prima scelta. Firmano anche Zaza Pachulia dai Milwaukee Bucks. Questi cambiamenti avvennero dopo una lite tra i proprietari iniziata tre settimane prima dei trasferimenti stessi.\nSperanza e riscatto sembrano essere in vista agli Hawks nel 2007. Con la terza scelta al draft 2007 selezionano Al Horford. Horford mantiene una media quasi da doppia doppia ed \u00e8 l'unica scelta unanime per l'All-Rookie Team, oltre ad essere il favorito per il Rookie of the Year. La stagione inizia con una vittoria contro i Dallas Mavericks per 101-94, segnale di speranza per i tifosi degli Hawks. L'ultima vittoria in una gara inaugurale era datata 1998, penultimo anno in cui gli Hawks avevano disputato i play-off.\nPer la stagione 2007-08 gli Hawks cambiano i loro colori in blu marina, bianco e rosso, segnando il primo cambiamento di colorazione dai tempi di St. Louis. L'arrivo a met\u00e0 stagione del playmaker Mike Bibby aumenta le speranze degli Hawks di qualificarsi ai play-off. Al momento del suo arrivo gli Hawks avevano un bilancio di 22-28, dopo il quale hanno vinto 15 partite su 32 e chiudendo con un 37-45. Nonostante il record perdente riescono a disputare i playoff per la prima volta dal 1999. Gli Hawks giocano dei buoni playoff portando i Boston Celtics (poi campioni NBA) a gara-7 e riuscendo a vincere tutte le partite alla Philips Arena, che ospitava per la prima volta partite dei playoff.\nNella stagione stagione 2008-09 gli Hawks vincono 47 partite chiudendo la prima stagione vincente dal 1999. Con una vistosa crescita rispetto all'anno precedente, gli Hawks riescono a fare un passo avanti nella loro crescita. Ai play-off vanno ancora a gara-7 contro i Miami Heat riuscendo per\u00f2 a vincere e vincendo quindi la prima serie ai play-off dal 1999. Nelle semifinali di Conference vengono distrutti dai Cleveland Cavaliers 4-0.\nNella stagione 2009-10 gli Hawks vincono 53 partite, chiudendo la prima stagione con pi\u00f9 di 50 vittorie dal 1997. Horford si guadagna il suo primo All-Star Game venendo convocato insieme a Johnson; era dal 1998 che non venivano convocati due giocatori degli Hawks per un All-Star Game. I Playoff non sono diversi da quelli dell'anno precedente: gli Hawks superano per 4-3 i Milwaukee Bucks venendo poi spazzati via per 4-0 dagli Orlando Magic. A fine stagione l'allenatore Mike Woodson viene licenziato e viene scelto al suo posto Larry Drew.\nGli Hawks fanno un passo indietro nella stagione 2010-11 vincendo solo 44 partite, nonostante la riconferma di Horford e Johnson per l'All-Star Game. A met\u00e0 stagione gli Hawks cedono Bibby ai Washington Wizards per Kirk Hinrich, nella speranza di trovare un playmaker difensivo per sostituire Bibby. Nel finale di stagione gli Hawks perdono le ultime 6 partite. Ai play-off gli Hawks sconfiggono gli Orlando Magic 4-2 venendo a loro volta sconfitti 4-2 dai Chicago Bulls. Nell'agosto 2011 viene annunciato che l'imprenditore californiano Alex Meruelo stava comprando la quota di maggioranza degli Hawks, ma nel novembre seguente annuncia di aver rinunciato all'acquisto. Nel dicembre 2011 gli Hawks ingaggiano Tracy McGrady, Jerry Stackhouse, Jason Collins, Vladimir Radmanovi\u0107, Jannero Pargo e Willie Green. Ingaggiano inoltre i rookie Donald Sloan e il ventisettenne Ivan Johnson. Sloan viene svincolato un mese dopo.\nNella stagione 2011-12 gli Hawks si classificano terzi nella Eastern Conference con 44 vittorie, qualificandosi ai Playoff per la quinta stagione consecutiva. Qui vengono per\u00f2 sconfitti per 4-2 dai Boston Celtics chiudendo cos\u00ec la striscia che durava da tre anni di qualificazione al secondo turno.\nRicostruzione.\nIl 25 giugno 2012 gli Hawks ingaggiano il vicepresidente dei San Antonio Spurs Danny Ferry come presidente e direttore generale. Il 2 luglio gli Hawks cedono il capocannoniere e All-Star Johnson ai Brooklyn Nets in cambio di Jordan Farmar, Anthony Morrow, DeShawn Stevenson, Jordan Williams, Johan Petro e una prima scelta al draft 2013. Sempre il 2 luglio 2012 gli Hawks cedono Williams agli Utah Jazz per Devin Harris. Con queste due cessioni gli Hawks si disfano dei due contratti pi\u00f9 onerosi in modo da cercare l'ingaggio di Dwight Howard e Chris Paul l'anno successivo. Nonostante l'anno di transizione al quale si preparavano, gli Hawks disputano una stagione ampiamente sopra le attese, chiudendo con un bilancio di 44-38 e la 6\u00aa posizione in Eastern Conference. Ai play-off gli Hawks incontrano gli Indiana Pacers, dai quali vengono sconfitti per 4-2.\nIl nuovo Logo e le finali di Conference (2013-2017).\nIn vista della stagione successiva l'allenatore Drew, nonostante gli ottimi risultati, non viene riconfermato e al suo posto viene ingaggiato Mike Budenholzer, storico assistente allenatore di Gregg Popovich ai San Antonio Spurs, con i quali ha vinto 4 titoli NBA. Prima dell'inizio del periodo di trattative Paul rinnova con i Los Angeles Clippers; gli Hawks tentano di fare allora un'offerta ad Howard, ma il giocatore decide di firmare con gli Houston Rockets. Falliti gli ingaggi dei due obbiettivi principali, gli Hawks firmano come lungo Paul Millsap. Per rafforzare la panchina viene inoltre ingaggiato il veterano Elton Brand (2 volte All-Star e Rookie of the Year nel 2000). Atlanta inizia la stagione 2014-15 con 5 vittorie e 3 sconfitte. Dopo la sconfitta in doppio overtime con gli Charlotte Hornets, punita da una tripla allo scadere di Lance Stephenson, Atlanta infila una serie di 4 vittorie battendo 2 volte i New York Knicks di Carmelo Anthony e i Miami Heat privi di Dwyane Wade\nBattendo gli Oklahoma Thunder il 23 gennaio 2015, gli Atlanta Hawks battono il record di franchigia di serie di vittorie consecutive, mettendo una striscia di 15 vittorie consecutive (record precedente era 14), che si allunger\u00e0 fino a 19. Per la prima volta nella storia della NBA il quintetto iniziale degli Atlanta Hawks viene nominato NBA Player of the Week nella Eastern Conference. La Regular Season vede gli Hawks autori del miglior record a East (60-22) accedendo ai Playoffs come testa di serie. Al primo turno Atlanta si vede opposta Brooklyn, che viene eliminata per 4-2. Atlanta accede cos\u00ec alle semifinali di Conference battendo i Washington Wizard di John Wall ancora per 4-2, permettendo agl'Hawks di accedere alle finali di Conference dopo 46 anni dove ad attenderli ci saranno i Cleveland Cavs di LeBron James. La serie si riveler\u00e0 a senso unico con i Cavs che vinceranno la serie per 4-0 negando cos\u00ec l'accesso alle Finals alla squadra di Atlanta.\nPer la stagione 2015-16 viene presentato un nuovo logo, nuovo nome e nuovi colori sociali. Viene infatti sostituito il falco ad ali spiegate da un restyling dello storico \"pac-man\" logo in uso dal 1972 al 1995, mentre il nome viene modificato in Atlanta Hawks Basketball Club. Con questo restyling la franchigia modifica anche i colori, il blu, che era abbinato al bianco e rosso viene sostituito dal verde acido. Nonostante la perdita del loro miglior difensore DeMarre Carroll direzione Toronto Raptors, e pronostici che davano gl'Hawks ai Playoffs con uno degl'ultimi posti, Atlanta chiude la stagione regolare al quarto posto, eliminando i Celtics al primo turno, tuttavia nel loro camino verso le finali di conference si imbattono ancora nei Cavaliers, nella riedizione della finale dell'est dell'anno prima, l'esito sar\u00e0 lo stesso dell'anno prima, 4-0 per Cleveland.\nDurante l'estate del 2016, Atlanta \u00e8 costretta a un nuovo rebuilding, perde infatti free agent, due giocatori che negl'ultimi anni erano due stelle della squadra, il playmaker Jeff Teague lascia la Georgia per i Pacers e il centro Al Horford si accasa ai Celtics, tuttavia in entrata arriva il centro Dwight Howard, considerato fino a qualche anno prima uno dei migliori interpreti nel suo ruolo.\nVista per\u00f2 la magra stagione successiva (sesto posto ed eliminazione al primo turno dei playoff dai Wizard), durante l'estate 2017 gli Hawks completeranno la rebuilding, cedendo Howard agli Hornets e gli ultimi due All Star rimasti dalla notevole stagione del 2015: Kyle Korver ai Cavaliers e Paul Millsap ai Nuggets.\nAl Draft 2018 gli Hawks scelgono lo sloveno Luka Don\u010di\u0107, ma lo girano subito ai Dallas Mavericks ricevendo in cambio Trae Young ed una futura prima scelta. Il 21 ottobre 2018, nella vittoria contro i Cleveland Cavaliers, con 35 punti e 11 assist, il giovane prospetto uscito da Oklahoma diventa uno dei pochi rookie a riuscire a fare almeno 35 punti e 10 assist nella prima stagione in NBA.\nPremi e riconoscimenti individuali.\nNBA Most Valuable Player Award\nNBA All-Star Game Most Valuable Player Award\nNBA Defensive Player of the Year Award\nNBA Rookie of the Year Award\nNBA Most Improved Player Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA Slam Dunk Contest\nNBA All-Defensive First Team\nNBA All-Defensive Second Team\nNBA Rookie First Team\nNBA Rookie Second Team"}
{"id": "45093", "revid": "339392", "url": "https://it.wikipedia.org/wiki?curid=45093", "title": "Basketball Association of America", "text": ""}
{"id": "45095", "revid": "4175", "url": "https://it.wikipedia.org/wiki?curid=45095", "title": "Philadelphia Warriors", "text": ""}
{"id": "45096", "revid": "2225", "url": "https://it.wikipedia.org/wiki?curid=45096", "title": "Minneapolis Lakers", "text": ""}
{"id": "45097", "revid": "125411178", "url": "https://it.wikipedia.org/wiki?curid=45097", "title": "Golden State Warriors", "text": "I Golden State Warriors sono una delle trenta squadre di pallacanestro che militano in NBA, il campionato professionistico degli Stati Uniti d'America. I Warriors nella loro storia hanno vinto 6 volte il titolo NBA, e insieme ai Boston Celtics e ai New York Knicks sono le uniche franchigie ad aver disputato tutte le stagioni dalla fondazione nel 1946 ad oggi. La loro sede \u00e8 San Francisco e giocano nel Chase Center, il proprietario della franchigia \u00e8 Joe Lacob. La valutazione dei Golden State Warriors nel 2016, secondo la rivista \"Forbes\", \u00e8 di 1.900 milioni di dollari di cui il 13% \u00e8 il valore dei debiti accumulati, il budget a disposizione invece \u00e8 di 201 milioni di dollari. I Warriors sono affiliati ai Santa Cruz Warriors della NBA Development League.\nStoria della franchigia.\nLa nascita: i Philadelphia Warriors.\nI Warriors furono fondati a Filadelfia, nel 1946, come \"Philadelphia Warriors\", membri originari della Basketball Association of America, il primo proprietario era Peter Tyrrell che possedeva anche i Philadelphia Rockets della American Hockey League. Tyrell assunse Eddie Gottlieb, un promotore di basket presente da molto tempo nella zona di Filadelfia come allenatore e direttore generale. Guidati da Joe Fulks, vinsero il titolo nella stagione inaugurale della lega nel 1946-1947, sconfiggendo nei play-off i St. Louis Bombers per 2 a 1, i New York Knicks per 2 a 0 e i Chicago Stags in finale per 4 a 1. Nella stagione seguente vinsero la Eastern Division ma non riuscirono a difendere il titolo perdendo in finale 4 a 2 contro i Baltimore Bullets.\nI Warriors vinsero il loro secondo e ultimo titolo come squadra di Filadelfia nella stagione 1955-56: dopo aver ottenuto il titolo della Eastern Division, sconfissero i Syracuse Nationals per 3 a 2 e i Fort Wayne Pistons per 4 a 1 in finale. Le stelle di questa epoca furono Paul Arizin, Michael Bryson e Neil Johnston poi entrati nella \"Hall of Fame\". Nel 1959 la squadra scelse al \"draft\" Wilt Chamberlain, che divent\u00f2 ben presto la stella principale della lega. Il 2 marzo 1962, in una partita casalinga dei Warriors, Chamberlain segn\u00f2 100 punti contro i New York Knicks, record di tutti i tempi per una singola gara. Nelle successive stagioni 1957-1958, 1959-1960 e 1961-1962 Philadelphia fu eliminata nelle finali della Eastern Division dai Boston Celtics, vincitori in quel periodo di 11 titoli tra il 1957 e il 1969.\nL'arrivo nella Bay Area: i San Francisco Warriors.\nNel 1962, Franklin Mieuli compr\u00f2 le quote di maggioranza della societ\u00e0 e la trasfer\u00ec nella San Francisco Bay Area, rinominandola \"San Francisco Warriors\" e giocando la maggior parte delle loro partite casalinghe al Cow Palace in Daly City, appena a sud del confine di San Francisco, anche se di tanto in tanto andarono a giocare in citt\u00e0 vicine come Oakland e San Jose. I Warriors vinsero il titolo della Western Division nella stagione 1963-1964, perdendo le finali contro i Boston Celtics 4 a 1.\nNella stagione 1964-65, i Warriors scambiarono Wilt Chamberlain per Jos\u00e9 Bustillos dei Philadelphia 76ers. Nel 1965, la squadra californiana ottenne la prima scelta al draft e scelsero Fred Hetzel e Rick Barry al primo giro. Barry fu nominato matricola dell'anno, e condusse i Warriors alla vittoria della Western Division e alle finali NBA nella stagione 1966-67, dove persero per 4 a 2 contro la squadra che sostitu\u00ec i Warriors a Filadelfia, i 76ers dell'ex Chamberlain; nel loro cammino, dopo aver vinto la Western Division, eliminarono i Los Angeles Lakers per 3 a 0 e i St. Louis Hawks per 4 a 2. Barry, irritato dalla cattiva gestione relativa al pagamento del suo ingaggio, lasci\u00f2 la franchigia nella stagione 1967-68 dopo la sconfitta nelle finali di Western Division per 4 a 0 contro i Los Angeles Lakers, trasferendosi agli Oakland Oaks che militavano nella American Basketball Association. Dopo alcune stagioni nella ABA, Barry ritorn\u00f2 ai Warriors nel 1972.\nLa stagione 1970-71 fu l'ultima con il nome San Francisco Warriors; infatti dall'annata successiva la franchigia venne ribattezzata \"Golden State Warriors\", giocando gran parte delle partite casalinghe a Oakland, dove l'anno dopo persero ancora le finali della Western Conference contro i Los Angeles Lakers. Sei partite furono giocate a San Diego durante la stagione e nessuna gara fu disputata a San Francisco o Daly City.\nI Golden State Warriors e il terzo titolo.\nDopo aver cambiato il loro nome, i Warriors divennero l'unica squadra NBA in cui non \u00e8 presente il nome del proprio Stato o della propria citt\u00e0, anche se \"Golden State\" \u00e8 un soprannome con cui spesso ci si riferisce alla California. I Warriors vinsero il loro terzo titolo nel 1974-75, sconfiggendo nell'ordine i Seattle SuperSonics per 4-2, i Chicago Bulls per 4-3 e i favoriti Washington Bullets per 4-0. Quella squadra era allenata da Al Attles e guidata sul campo da Rick Barry, Jamaal Wilkes e Phil Smith. Le possibilit\u00e0 di vittoria della squadra californiana erano tenute in bassa considerazione, tanto che la Coliseum Arena fu prenotata per ospitare altri eventi durante le date dei play-off: i Warriors si videro dunque costretti a disputare le gare casalinghe della serie finale non a Oakland, ma al Cow Palace di Daly City. Nei due anni successivi arriv\u00f2 un altro titolo della Pacific Division con un record di 59-23 e le qualificazioni rispettivamente alla finale e alla semifinale della Western Conference contro i Phoenix Suns e i Los Angeles Lakers che segnarono la fine del ciclo vincente della franchigia.\nIl decennio successivo, a causa della perdita di giocatori chiave come Barry, Wilkes e Thurmond, non fu costellato di grandi successi e i Warriors stentarono a costruire una squadra competitiva che potesse ripercorrere i fasti passati. Golden State, nonostante l'acquisto di giocatori come Robert Parish nel 1976, Purvis Short nel 1978, Eric Floyd nel 1982, e l'ex centro della Purdue University, Joe Barry Carroll nel 1980 (prima scelta al draft), non riusc\u00ec ad accedere ai play-off neanche una volta. Golden State ebbe una breve rinascita con coach George Karl, che si concluse con la semifinale del 1987 di Western Conference contro i Los Angeles Lakers di Magic Johnson: in gara 4 Floyd riusc\u00ec a segnare 51 punti in totale di cui 29 in un quarto, che \u00e8 il record di punti segnati in un singolo quarto di play-off. Nonostante ci\u00f2 la squadra di Oakland venne battuta per 4 a 1. Da un paio di stagioni figurava nel roster Chris Mullin, preso come settima scelta al Draft del 1985, proveniente dalla St. John's University e vincitore l'anno prima dell'oro olimpico, che sar\u00e0 per oltre dieci anni un giocatore simbolo dei Warriors.\nDal TMC al periodo buio dei Warriors.\nNegli anni novanta oltre a Chris Mullin, la squadra fu guidata da giocatori come Tim Hardaway, Mitch Richmond, che insieme formavano uno spettacolare terzetto noto come TMC (dalle iniziali dei nomi dei tre atleti), nonch\u00e9 da Billy Owens, sotto la guida del coach Don Nelson, arrivato grazie a Jim Fitzgerald, proprietario della squadra tra il 1986 e il 1995, che port\u00f2 la squadra a disputare vari play-off fino al 1994. Negli anni successivi furono ingaggiati diversi giocatori di buon livello tra cui Latrell Sprewell, Chris Webber, e Joe Smith (prima scelta al draft); la stagione 1994-95 \u00e8 stata la prima stagione con l'attuale proprietario Chris Cohan. Mentre il Coliseum di Oakland sub\u00ec una completa ristrutturazione, le partite casalinghe del 1996-97 furono giocate nella San Jose Arena.\nNel 1999 arriv\u00f2 l'allenatore Garry St. Jean che, insieme a Dave Twardzik, ricevette gran parte della colpa per gli scarsi risultati dei Warriors di quegli anni St. Jean port\u00f2 diversi giocatori, come ad esempio Terry Cummings, John Starks, e Mookie Blaylock ben lontani dalle prime scelte, Twardzik prese numerosi flop, come ad esempio Todd Fuller nel draft del 1996, quando Kobe Bryant era ancora disponibile, e Steve Logan, che non gioc\u00f2 mai una partita NBA. Negli anni successivi, il team scelse al draft del 1997 Adonal Foyle mentre Tracy McGrady era ancora disponibile, mentre l'unico giocatore di rilievo che arriv\u00f2 fu Jason Richardson. Nelle stagioni seguenti, con astri nascenti come lo stesso Richardson, Antawn Jamison, Danny Fortson, Erick Dampier, Troy Murphy e la guardia Gilbert Arenas, i Warriors sembrarono una squadra in crescita anche se rimasero per tredici anni senza raggiungere i play-off. La squadra di Oakland ha avuto un buon inizio di stagione nel 2005-06, entrando nel nuovo anno con una percentuale di vittorie vicina a quella del 1994 grazie a giocatori come Andris Biedri\u0146\u0161 e Baron Davis e all'allenatore Mike Montgomery. Il 5 aprile 2006, i Warriors sono stati ufficialmente eliminati dalla possibilit\u00e0 di partecipare ai play-off con una sconfitta per 114-109 contro i New Orleans Hornets.\nNella stagione 2006-07, con il ritorno sulla panchina di Don Nelson e gli arrivi di Matt Barnes, Al Harrington, Stephen Jackson, \u0160ar\u016bnas Jasikevi\u010dius scambiati con Troy Murphy, Mike Dunleavy, Ike Diogu e Keith McLeod, la squadra raggiunge con l'ottavo posto i play-off dopo tredici anni di assenza e al primo turno sconfigge la squadra con il maggior numero di vittorie della stagione, i Dallas Mavericks, per 4 a 2: questo record \u00e8 condiviso con i Denver Nuggets e i New York Knicks, poich\u00e9 entrambe riuscirono a sconfiggere al primo turno la squadra con il miglior record della propria conference. Vengono eliminati alle semifinali di conference dopo esser stati battuti per 4 a 1 dagli Utah Jazz. Nel draft del 2007 viene chiamato come 18\u00aa scelta assoluta Marco Belinelli, ex Fortitudo Bologna e quarto italiano in NBA dopo Vincenzo Esposito, Stefano Rusconi e Andrea Bargnani. Inoltre vengono acquisiti i diritti sulla 8\u00aa scelta assoluta Brandan Wright, talentuosa ala di North Carolina. Questo comporta per\u00f2 la cessione agli Charlotte Bobcats della guardia Jason Richardson.\nNella stagione 2007-08 i Warriors rimangono fuori dai play-off: nonostante un record di 48 vittorie e 34 sconfitte, arrivano dietro a Denver, 8\u00aa squadra della Western Conference con all'attivo 2 vittorie in pi\u00f9 della squadra californiana. Questi risultati danno il via ad una nuova rivoluzione che muta la rosa della squadra: Baron Davis sfrutta la sua posizione di free-agent e si trasferisce ai Los Angeles Clippers, lo stesso fa Pietrus, accasandosi agli Orlando Magic. Anche Marco Belinelli si trasferisce e raggiunge Andrea Bargnani a Toronto. I Warriors mettono sotto contratto Corey Maggette (in arrivo proprio dai Clippers), Anthony Randolph, Ronny Turiaf, Anthony Morrow e trattengono Monta Ellis e Andris Biedri\u0146\u0161. Nella stagione 2008-09 arriva Jamal Crawford dai New York Knicks in cambio di Al Harrington, ma a seguito dei lunghi infortuni proprio di Monta Ellis e Andris Biedri\u0146\u0161, la squadra raggiunge 29 vittorie, rimanendo ancora fuori dai playoff. Nel draft dell'estate 2009 viene chiamato il giovane emergente Stephen Curry. Un altro giocatore simbolo degli ultimi anni per\u00f2 cambia squadra: Stephen Jackson si trasferisce agli Charlotte Bobcats in cambio di Vladimir Radmanovi\u0107 e Raja Bell; arriva anche Anthony Tolliver, ma per Golden State la stagione termina con 26 vittorie e un'altra eliminazione dai play-off.\nLa stagione successiva viene chiamato al Draft l'ala forte Ekpe Udoh, e dai New York Knicks arriva l'ala grande All-star David Lee ma ancora una volta, con un record di 36 vittorie e 46 sconfitte, la squadra manca l'ingresso ai play-off.\nAl Draft 2011 i californiani selezionano la talentuosa guardia Klay Thompson e proprio per permettere la sua esplosione a febbraio decidono di scambiare con i Milwaukee Bucks il loro miglior giocatore Monta Ellis insieme a Udoh in cambio del centro Andrew Bogut e di Stephen Jackson che viene per\u00f2 immediatamente scambiato con Richard Jefferson dei San Antonio Spurs. La stagione per\u00f2, condizionata dagli infortuni dello stesso Bogut, che non scender\u00e0 mai in campo con la nuova squadra e di Stephen Curry, si conclude con un record di 23 vittorie e 43 sconfitte e un'altra mancata partecipazione ai play-off.\nLa rinascita dei Warriors e il ritorno ai play-off.\nIl 22 maggio 2012 il team annunci\u00f2 che sarebbe tornato a San Francisco entro il 2017.\nAl draft 2012 i Warriors ottengono la settima scelta con cui selezionano l'ala piccola Harrison Barnes arrivano inoltre in California il playmaker Jarrett Jack e l'ala grande Carl Landry.\nLa stagione finalmente si rivela positiva, grazie soprattutto alla definitiva consacrazione di Curry, che ha ormai risolto i suoi problemi fisici, e ai miglioramenti di Thompson. Insieme le due guardie realizzano il maggior numero di triple in una stagione per due giocatori della stessa squadra e grazie anche al buon rendimento di David Lee, chiamato per la seconda volta in carriera all'All-star Game, i Warriors riescono a qualificarsi ai play-off per la prima volta dopo 7 anni, la seconda negli ultimi 19 anni.\nIl 22 febbraio 2013 i Warriors hanno indossato la rivoluzionaria maglia dotata di maniche corte anzich\u00e9 la tradizionale canotta.\nLa stagione si chiude con un record di 47 vittorie e 35 sconfitte al 6\u00ba posto della Western Conference e ai play-off i Warriors sono accoppiati con i Denver Nuggets.\nNonostante i californiani partano nettamente sfavoriti (e a questo nella sconfitta di due punti in gara 1 si aggiunge l'infortunio del loro All-Star David Lee), come 6 anni prima i Warriors riescono nell'upset e sconfiggono in sei gare i Nuggets, cos\u00ec da guadagnarsi la semifinale di conference contro i San Antonio Spurs. Qui il loro cammino nei play-off si conclude, perdendo la serie 4-2.\nIn vista della stagione successiva i Warriors tentano l'ingaggio del free agent Dwight Howard, considerato il centro pi\u00f9 forte in attivit\u00e0, offrendogli un contratto insieme a Los Angeles Lakers, Houston Rockets, Dallas Mavericks a Atlanta Hawks. Nel frattempo ingaggiano il free agent All-Star Andre Iguodala. L'ingaggio di Howard fallir\u00e0, visto che il giocatore decider\u00e0 di firmare con i Los Angeles Lakers.\nL'era di Steve Kerr.\nIl 15 maggio 2014 viene ingaggiato il nuovo allenatore, Steve Kerr, ex-giocatore, tra le altre squadre, dei Chicago Bulls e San Antonio Spurs, con le quali vinse un totale di cinque titoli NBA. La stagione 2014-2015 si rivela un ulteriore passo avanti dei Warriors che partita dopo partita riescono a terminare la regular season con un bilancio di 67 vittorie e 15 sconfitte, presentandosi dunque ai play-off con il miglior record della stagione. Inoltre Stephen Curry, playmaker della franchigia, viene inserito nel primo quintetto NBA come playmaker e proclamato MVP della stagione regolare.\nIl loro dominio prosegue durante i play-off della loro conference, durante le quali battono i New Orleans Pelicans per 4 a 0, i Memphis Grizzlies per 4 a 2 e in finale gli Houston Rockets per 4 a 1, ottenendo cos\u00ec l'accesso alle NBA Finals contro i Cleveland Cavaliers di LeBron James. I Warriors, dopo essersi aggiudicati la prima sfida, perdono le successive due, prima di conquistare tre gare consecutive, tornando a vincere il titolo dopo quarant'anni. Andre Iguodala si aggiudica il premio di miglior giocatore delle finali.\nNella stagione 2015-2016 i Warriors ottengono un record di 73-9, battendo il precedente (72-10) stabilito dai Chicago Bulls di Michael Jordan nella stagione 1995-96, e Curry si conferma MVP della regular season per il secondo anno consecutivo e per la prima volta nella storia NBA il primo MVP unanime. Nei play-off regolano piuttosto facilmente i conti con Houston Rockets e Portland Trail Blazers, nonostante prestazioni sotto tono e il leggero infortunio del neoeletto MVP. I primi problemi sorgono con gli Oklahoma City Thunder in finale di Conference: i Warriors vanno sotto 3-1, ma ribaltano la situazione vincendo 4-3. Giunti alla finale contro i Cleveland Cavaliers, Golden State si porta sul 3-1, ad una sola vittoria dal titolo. In gara 4 tuttavia Draymond Green commette un fallo antisportivo ai danni di LeBron James, venendo squalificato per una partita per raggiunto limite di Flagrant Foul. In gara 5 i Cavs dominano i Warriors, privi del suo miglior difensore, portando la serie sul 3 a 2. Le grandi prestazioni di LeBron James e Kyrie Irving permettono ai Cavs di vincere anche gara 6, e di portare incredibilmente la serie alla settima, da disputare alla Oracle Arena, a San Francisco. A poco pi\u00f9 di 10 secondi dal termine della sfida Irving segna una tripla in faccia a Curry, portando Cleveland sul 92-89. LeBron poco dopo subisce fallo da Draymond e segna uno dei due tiri liberi a disposizione. I Cavs vincono 93-89, conquistando il loro primo titolo NBA. Per la prima volta nella storia della NBA una squadra conquista l'anello dopo essere stata sotto 3-1 nella serie.\nNell'estate 2016 i Warriors si aggiudicano il free agent pi\u00f9 ambito, l'ala piccola Kevin Durant, scatenando numerose polemiche, come accadde a LeBron James quando pass\u00f2 ai Miami Heat nel 2010. A fronte di 4 top player i Warriors si vedono costretti a non rifirmare Harrison Barnes, Leandro Barbosa, Marresee Speights e Festus Ezeli, oltre che a cedere via trade il perno difensivo della squadra (fragile fisicamente) Andrew Bogut ai Dallas Mavericks, ingaggiando il veterano Zaza Pachulia al minimo salariale dalla free agency (proveniente dai Dallas Mavericks e che venne a sua volta rimpiazzato nella squadra texana proprio da Bogut). Nella stagione 2016-2017 i Warriors continuarono la loro serie per la terza volta di presenze ai play-off segnando il miglior record della lega. Quest'anno la squadra continua ad essere trascinata da Curry nella met\u00e0 campo offensiva e da Green in quella difensiva (autore della prima tripla Doppia della storia senza l'ausilio dei punti), anche a causa dell'infortunio al ginocchio sinistro di Kevin Durant.\nDurante gli NBA Playoff 2017, i Golden State Warriors stabiliscono un nuovo record nella storia dei play-off di tutte e quattro le maggiori leghe sportive americane (NBA, NFL, MLB, NHL) divenendo la prima squadra in assoluto a vincere 15 partite di fila in Post-Season, perdendo solo la partita di gara 4 durante le Finals, contro i Cleveland Cavaliers, vincendo poi il titolo in gara 5, concludendo quindi i play-off con un risultato di 16-1. Kevin Durant verr\u00e0 eletto MVP delle Finals.\nL'anno successivo, dopo aver sofferto, rimontato e vinto 4-3 gli Houston Rockets nelle Finals di Conference con gara 7 al Toyota Center in virt\u00f9 della classifica della Regular Season, i Warriors sconfiggono nelle Finals ancora una volta i Cleveland Cavaliers di LeBron James con un netto 4-0. Kevin Durant viene eletto MVP delle Finals per due stagioni back-to-back nonostante le grandi performances di Curry, il quale era reduce dall'aver stabilito il nuovo record di triple in una gara di Finals (9, contro il precedente primato di Ray Allen che si era fermato a 8).\nGrazie al rinnovo di Kevin Durant e all'arrivo del centro DeMarcus Cousins, nella stagione 2018-2019 i Golden State Warriors possono schierare un quintetto base con ben cinque All Star che include anche Stephen Curry, Klay Thompson e Draymond Green. L'obiettivo stagionale \u00e8 il cosiddetto \"three-peat\", il terzo titolo consecutivo. La postseason si rivela per\u00f2 alquanto travagliata a livello di infortuni: Cousins si infortuna al quadricipite femorale in gara 2 del primo turno dei play-off e riesce a rientrare solo per le Finals, Durant si stira il polpaccio in gara 5 delle semifinali di conference contro gli Houston Rockets, poi torna dopo un mese in condizioni non ottimali per cercare di rimontare i Toronto Raptors in gara 5 delle Finals e si rompe il tendine d'Achille, mentre in gara 6 delle Finals Thompson si procura una rottura del legamento crociato. Oltre a ci\u00f2 si aggiungono altri infortuni minori come il dito lussato di Curry contro Houston (anche se il giocatore poi non ha saltato nessuna partita dei play-off), il problema al bicipite femorale che ha indotto Thompson a saltare gara 3 delle Finals contro Toronto e la clavicola fratturata di Looney, anch'essa contro Toronto. A vincere il titolo \u00e8 la franchigia canadese con un 4-2 nella serie.\nA partire dalla stagione 2019-2020, la squadra abbandona la Oracle Arena di Oakland per trasferirsi al Chase Center di San Francisco, sull'altro lato della baia.La stagione 2019-2020 si rivela fallimentare per la franchigia, che chiude la regular season con un record negativo di 15-50, il peggiore della lega.\nGiocatori principali.\nMembri della Basketball Hall of Fame.\nArizin, Fulks, Gola, Johnston e Phillip giocarono tutta o buona parte della loro carriera con i Warriors a Phiadelphia. Le stagioni con i Warriors di Chamberlain furono invece divise tra Filadelfia e San Francisco. Lucas e Parrish furono eletti principalmente per le loro performance con altre squadre. Thurmond e Barry sono gli unici Hall-of-Famers che hanno trascorso stagioni significative con la squadra dal 1971, quando la franchigia si spost\u00f2 ad Oakland e il nome della squadra cambi\u00f2 in \"Golden State.\"\nPremi individuali.\nNBA Most Valuable Player Award\nBill Russell NBA Finals Most Valuable Player Award\nNBA Defensive Player of the Year Award\nNBA Rookie of the Year Award\nNBA Most Improved Player Award\nNBA Executive of the Year Award\nNBA Coach of the Year Award\nNBA All-Star Game Most Valuable Player Award\nNBA top scorer\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second\nNBA Three-point Shootout\nNBA Slam Dunk Contest"}
{"id": "45098", "revid": "834", "url": "https://it.wikipedia.org/wiki?curid=45098", "title": "Rochester Royals", "text": ""}
{"id": "45100", "revid": "2225", "url": "https://it.wikipedia.org/wiki?curid=45100", "title": "St. Louis Hawks", "text": ""}
{"id": "45101", "revid": "834", "url": "https://it.wikipedia.org/wiki?curid=45101", "title": "Syracuse Nationals", "text": ""}
{"id": "45102", "revid": "62004", "url": "https://it.wikipedia.org/wiki?curid=45102", "title": "Fort Wayne Pistons", "text": ""}
{"id": "45105", "revid": "2225", "url": "https://it.wikipedia.org/wiki?curid=45105", "title": "San Francisco Warriors", "text": ""}
{"id": "45106", "revid": "2225", "url": "https://it.wikipedia.org/wiki?curid=45106", "title": "Washington Bullets", "text": ""}
{"id": "45107", "revid": "1226", "url": "https://it.wikipedia.org/wiki?curid=45107", "title": "Comitato Nazionale per la Valutazione del Sistema Universitario", "text": ""}
{"id": "45110", "revid": "889336", "url": "https://it.wikipedia.org/wiki?curid=45110", "title": "Washington Wizards", "text": "I Washington Wizards sono una delle trenta squadre di pallacanestro che militano nel massimo campionato professionistico statunitense, la National Basketball Association.\nStoria della franchigia.\nAnni sessanta.\nLa squadra oggi conosciuta come Wizards nacque come Chicago Packers nella stagione 1961-62. La stagione seguente cambi\u00f2 il nome in Chicago Zephyrs e quella ancora successiva si spost\u00f2 a Baltimora, chiamandosi Baltimore Bullets; nel loro primo anno a Baltimora la squadra fin\u00ec quarta su cinque squadre della Western Division. Prima della stagione 1964\u201365 la franchigia organizz\u00f2 uno scambio con i Detroit Pistons mandandovi Terry Dischinger, Rod Thorn e Don Kojis in cambio di Bailey Howell, Don Ohl, Bob Ferry e Wali Jones. Lo scambio fu proficuo ed Howell aiut\u00f2 i Bullets a raggiungere i playoffs per la prima volta nella storia della franchigia: dove batterono i St. Louis Hawks per 3\u20131, avanzando alle Western Conference Finals; nelle finali persero la serie contro i Los Angeles Lakers per 4\u20132 dopo che alla fine delle prime quattro partite le due squadre erano in parit\u00e0 nella serie. Alla fine degli anni sessanta i Bullets scelsero al draft due futuri Hall of Famers: Earl Monroe e Wes Unseld: la squadra miglior\u00f2, passando a 57 vittorie nella stagione 1968\u201369 dalle 36 della stagione precedente; Unseld ricevette i premi Rookie of the Year e Most Valuable Player. I Bullets raggiunsero i playoffs dove furono eliminati dai New York Knicks al primo round; la stagione seguente le due franchigie s'incontrarono di nuovo e questa serie si concluse dopo sette gare, con i Knicks vittoriosi di nuovo.\nAnni settanta.\nNella stagione 1970\u201371 i Bullets incontrarono di nuovo i Knicks, stavolta nell'Eastern Conference Finals. Con il capitano dei Knicks Willis Reed infortunato per le finali, i Bullets vinsero 93\u201391 in gara-7 al Madison Square Garden di New York, arrivando alle loro prime finali NBA, dove furono battuti in quattro gare dai Milwaukee Bucks dei futuri hall-of-famers Kareem Abdul-Jabbar (conosciuto all'epoca come Lew Alcindor) ed Oscar Robertson. Anche dopo le cessioni di Earl Monroe (ai Knicks) e Gus Johnson (ai Suns), i Bullets restarono candidati ai playoff; dopo una stagione 1971\u201372 meno positiva la squadra miglior\u00f2 acquisendo Elvin Hayes dagli Houston Rockets e scegliendo al draft Kevin Porter. I Bullets a dicembre realizzarono 10 vittorie e 4 sconfitte, vincendo il titolo della Central Division per il terzo anno consecutivo: affrontarono cos\u00ec i Knicks ai play-off del 1973, perdendo per la quarta volta. Quello stesso anno la squadra si spost\u00f2 a Landover (nel Maryland) e divenne i Capital Bullets; cambiarono quindi il nome in \"Washington Bullets\" la stagione successiva. Nel 1973 la squadra gioc\u00f2 al Capital Centre (in seguito noto come USAir/US Airways Arena), inaugurato il 2 dicembre 1973 con una vittoria sui SuperSonics ma in quel periodo disput\u00f2 ancora qualche gara a Baltimore. Nel 1975, con un risultato di 60 vittorie e 22 sconfitte (in casa il risultato fu di 36 vittorie e 5 sconfitte), i Bullets disputarono i playoffs: superarono il primo turno contro i Buffalo Braves dopo una serie di 7 partite, con entrambe le squadre vittoriose in casa. Nelle finali della Eastern Conference batterono i campioni in carica dei Boston Celtics in 6 gare, avanzando cos\u00ec alle finali NBA, nelle quali, pur essendo i favoriti, furono battuti dai Golden State Warriors in 4 gare, l'ultima in casa. Nella stagione 1977-78 vinsero il loro primo ed unico titolo NBA sconfiggendo in finale i Seattle SuperSonics per 4 a 3 dopo aver battuto nell'ordine gli Atlanta Hawks, i San Antonio Spurs e i Philadelphia 76ers. Arrivarono in finale anche la stagione successiva dove ritrovarono i Supersonics che stavolta per\u00f2 ebbero la meglio per 4 a 1.\nAnni novanta.\nIl 15 maggio 1997, i Bullets presentarono al pubblico il nuovo nome e logo: il motivo della decisione fu che il nome \"Bullets\" (proiettili) era apparentemente troppo violento, oltre al fatto che Washington era una delle prime citt\u00e0 d'America per tasso di criminalit\u00e0. Sempre nello stesso anno si spostarono nel nuovo palazzetto, l'MCI Center di Washington, oggi rinominato Capital One Arena.\nDalla fine degli anni novanta fino al 2000 la squadra non ebbe molti successi e fin\u00ec per non essere quasi pi\u00f9 seguita fino al 2001, quando Michael Jordan, fino a quel momento comproprietario della franchigia, decise di dare una mano alla squadra tornando a giocare, rispolverando il suo n\u00b0 23. L'interesse mediatico per la squadra naturalmente and\u00f2 alle stelle e per le due stagioni \"jordaniane\" l\"'MCI Center\" si registr\u00f2 sempre il tutto esaurito.\nAnni duemila.\nNel 2003 arriva da Golden State Gilbert Arenas che diventer\u00e0 l'uomo franchigia per i successivi 7 anni, la prima stagione tuttavia risulta deludente e i capitolini mancheranno ai playoffs. La stagione successiva, grazie anche all'esplosione del suo playmaker, la squadra torna alla post season arrivando fino alle semifinali di Conference dove vengono eliminati agevolmente dai Miami Heat. Anche i successivi 3 anni il team riesce a raggiunger i playoffs venendo per\u00f2 eliminato sempre al primo turno e sempre dal medesimo avversario, i Cleveland Cavaliers di LeBron James.\nNella stagione successiva, la 2008-09, il team della capitale eguaglia il record negativo del 2001, con appena 19 vittorie e ben 63 sconfitte. Anche la stagione seguente \u00e8 molto deludente, ma la squadra si trova al centro dell'attenzione mediatica per la sospensione inflitta all'uomo franchigia Arenas il 6 gennaio 2010 in seguito al ritrovamento di armi da fuoco (seppur scariche) all'interno del suo armadietto nello spogliatoio, anche un altro giocatore dei Wizards ne \u00e8 coinvolto, Javaris Crittenton, che verr\u00e0 anch'egli sospeso e poi tagliato.\nL'avvento di John Wall.\nLeonsis completa l'acquisizione dei Wizards e del Verizon Center in giugno (attraverso la Monumental Sports and Entertainment). Aveva gi\u00e0 acquistato dalla famiglia Pollin i Washington Capitals e i Washington Mystics. Leonsis sceglie un approccio atto a privilegiare i tifosi per gestire la franchigia, ascoltando e rispondendo a tutte le preoccupazioni dei tifosi dei Wizards attraverso la sua e-mail e il suo sito web personali. Scrive poi un manifesto di 101 cambiamenti che spera di realizzare durante la sua propriet\u00e0, compreso il cambio di colorazione tornando al rosso, bianco e blu dell'era Bullets e, possibilmente, di rinominare anche la squadra \"Bullets\". Il presidente Ernie Grunfeld ha poi confermato che i colori della squadra torneranno ad essere rosso, bianco e blu dalla stagione 2011-12.\nPur avendo solo la 5\u00b0 migliore possibilit\u00e0 di ottenere la prima scelta al draft 2010 (10,3% di probabilit\u00e0), i Wizards riescono a vincere la lotteria e con la prima scelta assoluta scelgono il playmaker John Wall da Kentucky. I Wizards ingaggiano il tiratore dei Chicago Bulls Kirk Hinrich e acquisiscono i diritti di scelta di Kevin S\u00e9raphin in cambio dei diritti su Uladzimir Verameenka. In uno scambio il 18 dicembre i Wizards cedono lo storico leader Arenas agli Orlando Magic in cambio di Rashard Lewis (2 volte All-Star). Hinrich viene poi ceduto agli Atlanta Hawks in cambio di Mike Bibby, Jordan Crawford, Maurice Evans e una prima scelta al draft 2011 (che poi sar\u00e0 Chris Singleton); tuttavia Bibby dopo due partite rescinde il suo contratto e viene ingaggiato dai Miami Heat. I Wizards concludono con un bilancio di 23-59, concludendo ancora una volta ai margini della Southeast Division.\nIl 10 maggio i Wizards presentano la nuova colorazione, le nuove maglie e il nuovo logo. David Safren, Pat Sullivan e Michael Glazer sono stati i progettisti delle nuove maglie, che comprendono il Monumento a Washington in tre dei loro loghi. La squadra torna cos\u00ec ai suoi tradizionali colori: rosso, bianco e blu. Le uniformi sono molto simili a quelle degli anni di gloria usate tra gli anni '70 e i primi anni '80. Leonsis dichiar\u00f2 che la stretta somiglianza con le uniformi dei Bullets era intenzionale; le nuove maglie non hanno alcun riferimento al tema dei Wizards se non il nome scritto davanti.\nLa prima stagione dei Wizards con i nuovi colori \u00e8 ricca di eventi. Dopo una brutta partenza l'allenatore Flip Saunders viene licenziato e al suo posto viene scelto l'assistente allenatore Randy Wittman. Il 15 marzo prendono parte ad una trade a tre squadre nella quale cedono JaVale McGee e Ronny Turiaf ai Denver Nuggets e Nick Young ai Los Angeles Clippers in cambio di Brian Cook, ma soprattutto del centro Nen\u00ea. Dopo aver chiuso la stagione con 6 vittorie consecutive i Wizards chiudono con un bilancio di 20-46 (stagione accorciata a causa del Lockout NBA), secondo peggior record ampiamente sopra il 7-59 degli Charlotte Bobcats, che chiudono con la pi\u00f9 bassa percentuale di vittorie nella storia della NBA (0,106).\nIn vista della stagione 2012-13 i Wizards cedono Lewis e una scelta ai New Orleans Hornets in cambio di Trevor Ariza (gi\u00e0 vincitore di un titolo NBA da titolare con i Los Angeles Lakers) ed Emeka Okafor (Rookie of the Year nel 2005). Nel draft 2012 i Wizards selezionano Bradley Beal e Tom\u00e1\u0161 Satoransk\u00fd. Il 17 luglio 2012 i Wizards tagliano Andray Blatche. A causa anche di un infortunio che ha fatto perdere a Wall tutta la prima parte della stagione, i Wizards chiudono con un bilancio di 29-53, ancora una volta fuori dai play-off.\nNella stagione 2013-14 i Wizards scelgono Otto Porter come terza scelta assoluta, mentre la stagione regolare vede i Wizards quinti nella Eastern Conference che li qualifica ai Play Offs. Il primo turno li vede contrapposti ai Chicago Bulls che vengono eliminati 4-1, ottenendo l'accesso alle semifinali che per\u00f2 vedr\u00e0 Wall e compagni eliminati per 4-2 dai Pacers. La stagione 2014-15 \u00e8 la replica della precedente, con il quinto posto in stagione regolare e l'eliminazione alle semifinali per mano degli Atlanta Hawks per 4-2.\nLa stagione 2015-16 si rivela deludente con la squadra della capitale che chiude al decimo posto della Eastern Conference che non permette l'accesso ai Play-Off, dovuto anche a un infortunio patito da Beal.\nNonostante la buona rosa e le grandi prestazioni alterne da parte dei suoi giocatori, con Beal spesso sopra i 30 punti con 42 alla prima di campionato e il career high di Wall con i Magic (52), i Wizards non cominciano bene la stagione 2016-17, viaggiando fino a gennaio al di sotto del 50%, tuttavia John Wall viene eletto giocatore del mese di Dicembre a Est. Nel mese di gennaio i maghi mettono a referto un record, cominciato a dicembre, di 19-9, il migliore ad est, che dopo il disastroso avvio (2-8 di record) lanciano i capitolini a lottare per ottenere il fattore campo ai play-offs, con un record di 26-20 ottenuto dopo la vittoria sugli Hawks il 27 gennaio 2017. Quest'evoluzione di gioco \u00e8 dovuta alle grandi prestazioni di Wall (convocato all'All-Star game), Beal e alla straordinaria efficienza al tiro di Porter (miglior percentuale da 3 della lega). Grazie alla vittoria sui Los Angeles Lakers del 29 marzo 2017, i Wizards si laureano campioni della Southeast Division per la prima volta dal 1979. Chiudono la regular season con un record di 49-33, 4\u00b0 ad est e con John Wall che chiude con una doppia doppia di media stagionale (23,1 punti e 10,7 assist per partita). Il primo turno di Playoff vede la squadra della capitale fronteggiare gli Hawks: avanti 2-0 vengono raggiunti sul 2-2 salvo poi vincere la serie per 4-2. Nelle semifinali di conference affrontano i Boston Celtics che sfruttano il fattore campo portandosi sul 2-0, tuttavia in gara 3 e 4 a Washington gli ex Bullets pareggiano le serie, ma in gara 5 a Boston sono i verdi a vincere ottenendo cos\u00ec il primo match point da giocarsi al Verizon in gara 6, che sar\u00e0 combattutissima; i Celtics conducono per 91-89 fino a 3 secondi dalla fine quando Wall centra la tripla del definitivo 92-91 in favore dei Wizards forzando gara 7. La bella si gioca al TD Garden e vedr\u00e0 la vittoria dei verdi negando cos\u00ec l'accesso alle Finali di Conference alla squadra capitolina.\nLa stagione 2017/18 \u00e8 la definiva consacrazione anche per Bradley Beal, infatti la guardia classe '93 ricever\u00e0 la prima convocazione per l'All Star Game, cos\u00ec come anche per il compagno di backcourt John Wall alla quinta convocazione consecutiva. La franchigia capitolina si piazza stabilmente tra il quarto e quinto posto della Eastern Conference, salvo poi concludere con l'ottavo record. Ai Playoff vengono sconfitti in 6 gare dai Toronto Raptors.\nLa stagione 2018-19 si rivela fallimentare per i Wizards, partiti con grandi proclami da parte del loro capitano, John Wall, che fissava come obbiettivo le finali di Conference. Tuttavia la stagione, anche a causa degli acciacchi e poi di un grave infortunio patito allo stesso Wall, che gli fa concludere la stagione a febbraio, vede un'involuzione da parte dei maghi che vedr\u00e0 la squadra della capitale in prossimit\u00e0 del treno Playoff per tutto il tempo, per\u00f2 senza mai realmente essere in corsa per essi, nonostante le grandi prestazioni di Bradley Beal, one man show degli Wizards.\nPremi e riconoscimenti individuali.\nNBA Most Valuable Player Award\nBill Russell NBA Finals Most Valuable Player Award\nNBA Rookie of the Year Award\nNBA Most Improved Player Award\nNBA Coach of the Year Award\nNBA Executive of the Year Award\nAll-NBA First Team\nAll-NBA Second Team\nAll-NBA Third Team\nNBA All-Defensive First Team\nNBA All-Defensive Second Team\nNBA All-Rookie First Team\nNBA All-Rookie Second Team"}
{"id": "45121", "revid": "919135", "url": "https://it.wikipedia.org/wiki?curid=45121", "title": "Superformula", "text": "La superformula \u00e8 una generalizzazione delle funzioni circolari a due dimensioni in coordinate polari, che permette tramite pochi parametri di ricavare moltissime forme geometriche, dette superforme.\nL'equazione della superformula \u00e8\ndove formula_2 e formula_3 sono le coordinate polari, formula_4 sono numeri reali, formula_5 e formula_6 sono numeri reali non nulli.\nFu pubblicata per la prima volta nell'aprile del 2003 dal biologo Johan Gielis sul numero 90 dell\"'American Journal of Botany\". Deriva da una generalizzazione della superellisse del matematico danese Piet Hein.\nEstensione a dimensioni superiori.\nPer estendere a 3, 4 o formula_7 dimensioni, basta moltiplicare pi\u00f9 superforme tra loro. Ecco alcuni esempi in tre dimensioni, ottenuti tramite il prodotto sferico di due superformule formula_8 e formula_9, definito da:\ndove formula_3 varia tra formula_14 e formula_15 (latitudine) e formula_16 tra formula_17 e formula_18 (longitudine)."}
{"id": "45122", "revid": "767487", "url": "https://it.wikipedia.org/wiki?curid=45122", "title": "Malco (nome)", "text": "Origine e diffusione.\nNome di scarsissima diffusione, di origine biblica: nel Vangelo di Giovanni (), infatti, Malco \u00e8 il nome attribuito al servo del sommo sacerdote Caifa al quale Pietro taglia l'orecchio con la spada (in tutti gli altri Vangeli il personaggio rimane anonimo; il Vangelo di Luca, , aggiunge che la ferita gli venne guarita da Ges\u00f9 stesso).\nEtimologicamente, il nome si basa sulla radice semitica \"melek\" o \"melekh\", che vuol dire \"re\" o \"consigliere\"; dalla stessa radice derivano i nomi Melchiorre e Melchisedech, e da una radice imparentata araba viene il nome \"Malik\". In rari casi, pu\u00f2 costituire un tentativo di adattamento del nome inglese \"Malcolm\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "45131", "revid": "158913", "url": "https://it.wikipedia.org/wiki?curid=45131", "title": "Leggi razziali", "text": "In generale, per leggi razziali si intendono leggi basate su un principio di discriminazione razziale.\nL'espressione viene generalmente usata per indicare:\nAltri esempi di leggi razziali nella storia sono:"}
{"id": "45133", "revid": "15756", "url": "https://it.wikipedia.org/wiki?curid=45133", "title": "Teoria perturbativa (meccanica quantistica)", "text": "In meccanica quantistica, la teoria perturbativa (o teoria delle perturbazioni) \u00e8 un insieme di schemi di approssimazione legati all'omonima teoria matematica usati per descrivere un sistema quantistico complicato in termini di uno pi\u00f9 semplice. \nL'idea \u00e8 cominciare con un sistema semplice, per il quale \u00e8 nota una soluzione matematica, e aggiungere all'operatore hamiltoniano un termine \"perturbativo\", che rappresenti un disturbo lieve del sistema. Se la perturbazione non \u00e8 troppo grande, le varie grandezze fisiche associate al sistema perturbato (ad esempio, i livelli energetici e gli autostati) possono essere espresse come \"correzioni\" di quelle del sistema del sistema semplice. Queste correzioni, poich\u00e9 piccole rispetto alle grandezze stesse, possono essere calcolate usando metodi approssimati come lo sviluppo asintotico. Il sistema complicato pu\u00f2 essere quindi studiato sulla base della conoscenza di quello semplice. Nei fatti, si descrive un sistema complicato senza soluzione per mezzo di un sistema semplice risolvibile.\nLa teoria perturbativa in chimica quantistica viene applicata al concetto di orbitale per l'interpretazione matematica del legame chimico.\nIntroduzione.\nLa teoria perturbativa \u00e8, come facilmente intuibile, un metodo di calcolo estremamente importante nella fisica moderna in quanto consente di descrivere i sistemi fisici quantistici reali, la cui quasi totalit\u00e0 \u00e8 descritta da equazioni differenziali altrimenti difficilmente risolvibili in maniera esatta. Il metodo si basa sull'introduzione, nell'hamiltoniana, di una perturbazione, ovvero un potenziale cos\u00ec piccolo da giustificare uno sviluppo in serie di potenze. Ad esempio, aggiungendo un potenziale elettrico perturbativo all'hamiltoniana di un atomo di idrogeno - per la quale \u00e8 stata trovata una soluzione esatta - si ottengono delle piccolissime variazioni nelle linee spettrali dell'idrogeno causate proprio dal potenziale perturbativo: questo effetto va sotto il nome di effetto Stark lineare.\nTuttavia, le soluzioni prodotte dalla teoria perturbativa non sono esatte, anche se sono estremamente accurate. Tipicamente i risultati sono espressi in termini di serie di potenze infinite che convergono rapidamente alla soluzione esatta man mano che ci si ferma nello sviluppo ad un ordine sempre pi\u00f9 alto. Nella QED, dove l'interazione tra elettrone e fotone \u00e8 trattata perturbativamente, il calcolo del momento magnetico dell'elettrone \u00e8 stato determinato in accordo con il dato sperimentale fino all'undicesima cifra decimale. In QED e in altre teorie di campo quantistiche, speciali tecniche di calcolo note come diagrammi di Feynman sono utilizzate per sommare i termini delle serie di potenze.\nIn certe condizioni, la teoria perturbativa non pu\u00f2 essere utilizzata; questo perch\u00e9 il sistema che si vuole descrivere non pu\u00f2 essere descritto con l'introduzione di una perturbazione in una situazione ideale libera. In cromodinamica quantistica (QCD), ad esempio, l'interazione tra i quark ed il campo gluonico non pu\u00f2 essere trattata perturbativamente a bassa energia a causa del fatto che essa diventa troppo grande. La teoria perturbativa, inoltre, non va bene per descrivere stati che non sono generati con continuit\u00e0, incluse le condizioni al contorno e i fenomeni collettivi noti come solitoni.\nTra i sistemi che possono essere trattati con la teoria perturbativa vi sono inoltre la struttura fine dell'atomo di idrogeno e degli idrogenoidi, l'effetto Zeeman ed il limite di Paschen-Back. Inoltre, con le tecniche di simulazione moderne, si \u00e8 in grado di applicare la teoria perturbativa a molti sistemi sempre pi\u00f9 complicati, ottenendo delle buone soluzioni numeriche.\nA fianco della teoria perturbativa indipendente dal tempo c'\u00e8 anche la teoria perturbativa dipendente dal tempo, nella quale si considerano sia potenziale sia, soprattutto, soluzioni dipendenti dal tempo. Esistono, infine, altri metodi per ottenere soluzioni approssimate del problema agli autovalori per una data hamiltoniana tra i quali i pi\u00f9 importanti sono il metodo variazionale e l'approssimazione WKB.\nPerturbazioni stazionarie.\nSi considerano perturbazioni stazionarie, analizzando i casi in cui lo spettro sia degenere e non degenere.\nSpettro non degenere.\nSi consideri un sistema libero, sia cio\u00e8:\ndove |\"n\"0\u3009 \u00e8 un sistema di autostati, espresso con la notazione \"bra-ket\", ortonormale e completo, ossia tale per cui valgono le identit\u00e0:\nSupponiamo di inserire un potenziale nel sistema, e si consideri il caso in cui lo spettro dell'hamiltoniana sia non degenere, ossia tale che per ogni autovalore vi sia uno e un solo autostato. Il potenziale rappresenta una perturbazione di tipo additivo rispetto allo stato libero:\ncon \"\u03bb\" reale positivo compreso tra 0 e 1.\nIl problema degli autovalori diventa quindi:\nintroducendo la quantit\u00e0 \"\u0394n = En - En(0)\", si ottiene:\nche opportunamente riscritta diventa:\nA questo punto si pone il problema dell'invertibilit\u00e0 dell'operatore\nil suo inverso avr\u00e0 una singolarit\u00e0 sull'autostato |\"n\"0\u3009, mentre\nnon presenta componenti lungo |\"n\"0\u3009 in quanto appartenente ad uno spazio ortogonale a quello di |\"n\"0\u3009. Formalmente questo fatto pu\u00f2 essere espresso introducendo l'operatore \u03a6\"n\", che \u00e8 un proiettore sullo spazio ortogonale ad |\"n\"0\u3009:\nCon l'introduzione del proiettore, l'autostato diventa quindi:\ndove \u00e8 stato aggiunto il \"ket\" |\"n\"0\u3009 perch\u00e9, se \"\u03bb\" tende a zero, l'autostato dell'hamiltoniana perturbata deve tendere all'autostato libero. Ovviamente |\"n\"\u3009 andr\u00e0 opportunamente normalizzato.\nA questo punto \u00e8 necessario calcolare la distanza (scostamento) tra lo stato imperturbato e quello perturbato. Innanzitutto si vede che:\npoich\u00e9 stiamo introducendo una perturbazione, il fattore \"\u03bb\" sar\u00e0 piccolo (prossimo allo zero) e quindi \"\u0394n\" pu\u00f2 essere espresso attraverso una serie di potenze di \"\u03bb\", della quale interessano solo pochi termini\nallo stesso modo per l'auto-\"ket\":\ncon il che si pu\u00f2 scrivere finalmente:\nconfrontando gli \"n\" ordini simili si ottengono altrettante relazioni, una per ciascun ordine:\nPosto\nle variazioni agli ordini successivi consentono di scrivere sia lo spostamento in energia tra i livelli, sia l'auto-\"ket\"\nA questo punto, essendo \"Vii\" nullo e \"Vij\" non nullo, e ordinando i livelli in modo tale che \"Ei(0) &gt; Ej(0)\", si ottiene che lo scostamento \"i\"-esimo \u00e8 positivo e quello \"j\"-esimo negativo: quindi i livelli tendono ad allontanarsi.\nInfine, nel caso dello stato fondamentale \"n\", si pu\u00f2 notare che la sua energia si abbassa sempre:\nDimostrazione alternativa.\nSupponiamo al solito che l'hamiltoniano sia del tipo:\ndove formula_24 \u00e8 l'hamiltoniano imperturbato, cio\u00e8 tale che:\nin cui formula_26 sono un insieme completo di autofunzioni dell'operatore imperturbato, e formula_27 una perturbazione. Vogliamo trovare la soluzione dell'equazione di Schr\u00f6dinger:\nSupponiamo che lo spettro degli autovalori sia non degenere e supponiamo di avere sviluppato la nostra funzione d'onda:\nSostituiamo la (4) nella (3):\nmoltiplicando per formula_31 otteniamo formalmente i coefficienti formula_32:\nFinora non abbiamo eseguito approssimazioni. Ora sviluppiamo i valori dell'energia e dei coefficienti in serie:\ndove l'apice indica l'ordine di grandezza, (0) indica l'ordine di formula_24, (1) indica l'ordine di formula_27 e cos\u00ec via. Imponiamo le due condizioni:\nLa prima approssimazione \u00e8 data da formula_39, ponendo formula_40:\nper normalizzare formula_43 occorre porre formula_44 cos\u00ec:\ndove nella sommatoria non va considerata la somma per formula_46. Questa prima approssimazione fornisce anche la condizione di approssimazione, cio\u00e8 deve essere:\nDeterminiamo la seconda approssimazione:\nallora:\nSpettro degenere.\nNel caso in cui lo spettro sia degenere si ha che ad un valore dell'energia corrispondono pi\u00f9 autovettori, ovvero un autospazio di dimensione superiore a 1:\ncon formula_52 il sistema di autovettori con autovalore \"ED\"(0).\nIn questo caso la procedura poc'anzi descritta perde la sua validit\u00e0 e non riesce a descrivere correttamente il sistema.\nSi supponga che \"Vm m'\" = 0, con\nA questo punto si passa dalla base formula_52 a quella formula_55, tale che:\nQuindi, affinch\u00e9 la prima condizione sia valida, deve verificarsi che:\nInserendo la completezza nel termine di destra si ottiene alla fine:\nLa perturbazione sar\u00e0 rappresentabile da una matrice diagonale, quindi in caso di degenerazione ci si pu\u00f2 limitare a studiare il comportamento per un multipletto degenere: si costruisce la matrice \"Vm m'\", la si diagonalizza e si trovano gli autostati corrispondenti. Questi saranno una nuova base per rappresentare \"V\", che sar\u00e0 cos\u00ec una matrice diagonale con gli autovalori \"\u03bb\"1, ..., \"\u03bbg\" come elementi della diagonale, i quali sono anche il rango minimo per la \"\u0394l\".\nA questo punto si potr\u00e0 procedere come nel caso non degenere, utilizzando l'accortezza di sommare sui \"k\" che non appartengono alla degenerazione \"ED\"(0).\nTeoria delle perturbazioni dipendenti dal tempo.\nPerturbazioni dipendenti dal tempo possono essere trattate con la tecnica della serie di Dyson. Partendo dall'Equazione di Schr\u00f6dinger:\nquesta ammette una soluzione nella forma\nessendo formula_62 l'operatore di ordinamento temporale tale che\nse formula_64 e\nse formula_66 cosicch\u00e9 l'esponenziale rappresenti la serie di Dyson\nConsideriamo ora il seguente problema perturbativo\ne assumiamo che il parametro formula_69 sia piccolo e di sapere risolvere il problema formula_70.\nOperiamo la trasformazione unitaria passando alla cosiddetta \"rappresentazione di interazione\" o \"rappresentazione di Dirac\":\ncosicch\u00e9 l'Equazione di Schr\u00f6dinger diviene\nche pu\u00f2 essere risolta con la sopracitata serie di Dyson\nche una \u00e8 serie perturbativa a formula_69 piccolo.\nUtilizzando le soluzioni del problema non perturbato formula_76 e formula_77 (possiamo assumere, per esemplificare, uno spettro puramente discreto), avremo fermandoci al primo ordine\nPerci\u00f2, se il sistema si trovava inizialmente nello stato del problema imperturbato formula_79, l'ampiezza di probabilit\u00e0 che per effetto della perturbazione si vada a trovare nello stato del sistema imperturbato formula_80 al primo ordine sar\u00e0 data da\ne la probabilit\u00e0 di transizione per unit\u00e0 di tempo sar\u00e0 data dalla Regola aurea di Fermi.\nLa teoria delle perturbazioni indipendenti dal tempo pu\u00f2 essere derivata dalla teoria delle perturbazioni dipendenti dal tempo.\nPer questo scopo scriviamo l'operatore di evoluzione cronologica ottenuto con la serie di Dyson come\ne assumiamo che la perturbazione formula_84 sia indipendente dal tempo. Utilizziamo l'identit\u00e0\ndove formula_76 assumendo per semplicit\u00e0 che lo spettro sia puramente discreto, \u00e8 possibile riscrivere l'operatore di evoluzione temporale come\nda cui si vede che, al secondo ordine, occorre sommare su tutti gli stati intermedi. Assumiamo ora formula_89 e il limite asintotico a tempi grandi. Questo comporta che, per ogni contributo della serie perturbativa, dovremo aggiungere un fattore moltiplicativo formula_90 nell'integrando cosicch\u00e9, nel limite formula_91, noi possiamo ritrovare lo stato finale del sistema eliminando tutti i termini oscillanti ma conservando quelli secolari. formula_92 deve essere scelto arbitrariamente piccolo. In questo modo possiamo eseguire gli integrali e, separando i termini diagonali dagli altri, otteniamo\ndove la serie secolare nel tempo produce la serie relativa agli autovalori del problema perturbato e la parte restante d\u00e0 la correzione alle autofunzioni. L'operatore di evoluzione cronologica viene applicato ad uno autostato qualsiasi del problema non perturbato e nel caso in questione la serie perturbativa produce una serie secolare, ossia valida a tempi piccoli.\nTeoria delle perturbazioni forti.\nIn maniera del tutta analoga al caso delle piccole perturbazioni, \u00e8 possibile sviluppare una teoria delle perturbazioni forti. Si consideri l'Equazione di Schr\u00f6dinger:\nLa serie adiabatica \u00e8 una serie di Dyson duale a quella del caso precedente che si applica nel limite in cui una perturbazione diviene infinitamente grande. L'approccio \u00e8 generale e pu\u00f2 essere esemplificato nel modo seguente. Si consideri il problema perturbativo:\ncon formula_98. Il nostro scopo \u00e8 di trovare una soluzione del tipo\nma una sostituzione diretta nell'equazione considerata non produce risultati utili. La situazione pu\u00f2 essere accomodata effettuando un riscalamento della variabile tempo come formula_100 e questo produce la serie di equazioni perturbative\nche si risolve conoscendo la soluzione dell'equazione all'ordine principale. Ma gi\u00e0 abbiamo visto che per questa possiamo utilizzare l'approssimazione adiabatica. Nel caso particolare in cui formula_104 non dipenda dal tempo si ha la serie di Wigner-Kirkwood spesso utilizzata in meccanica statistica. In questo caso infatti, possiamo introdurre una trasformazione unitaria come\nche definisce una rappresentazione libera, poich\u00e9 stiamo cercando di eliminare il termine di interazione. A questo punto, in modo duale al caso delle piccole perturbazioni, dobbiamo risolvere l'equazione di Schr\u00f6dinger\nin cui vediamo che il parametro di espansione formula_69 compare solo nell'esponenziale e dunque, la corrispondente serie di Dyson, una serie di Dyson duale, \u00e8 significativa per grandi valori di formula_69 ed \u00e8\nche, dopo il cambiamento di scala nel tempo formula_100 scopriamo essere una serie in formula_112 giustificando il nome di serie duale di Dyson. Tale serie si \u00e8 infatti ottenuta semplicemente cambiando la scelta della perturbazione scambiando formula_113 con formula_84. Questo principio \u00e8 detto principio di dualit\u00e0 in teoria delle perturbazioni. La scelta formula_115 produce, come detto, una serie di Wigner-Kirkwood, che \u00e8 una serie di gradiente. La serie di Wigner-Kirkwood \u00e8 una serie semiclassica con gli autovalori determinati allo stesso modo che per l'approssimazione WKB."}
{"id": "45143", "revid": "6923", "url": "https://it.wikipedia.org/wiki?curid=45143", "title": "Dakota del Nord", "text": "Il Dakota del Nord (AFI: ; in inglese , ) \u00e8 il 39\u00ba stato degli Stati Uniti. \u00c8 stato ammesso all'unione il 2 novembre 1889. Fa parte della regione del Midwest degli Stati Uniti d'America, \u00e8 situato lungo il confine con il Canada, a met\u00e0 strada fra gli oceani Pacifico e Atlantico. Il Dakota del Nord si estende per 178.839\u00a0km\u00b2 ed \u00e8 il 19\u00ba stato per estensione degli Stati Uniti, mentre per numero di abitanti \u00e8 solamente 48\u00b0, con una popolazione pari a 641.481 unit\u00e0 secondo le stime del 2008.\nIl Missouri scorre lungo la parte occidentale dello Stato e all'altezza della diga di Garrison forma il Lago Sakakawea. La regione occidentale \u00e8 prevalentemente collinare e contiene giacimenti di lignite e petrolio. In quella orientale il Red River forma l'omonima Red River Valley, una valle fertile adatta per le attivit\u00e0 agricole, queste ultime da sempre basilari per l'economia della regione.\nLa capitale dello Stato \u00e8 Bismarck, mentre la citt\u00e0 pi\u00f9 popolosa \u00e8 Fargo. Le principali aree universitarie sono quelle di Grand Forks e Fargo. L'United States Air Force opera in due basi, quelle di Minot e Grand Forks.\nGeografia fisica.\nIl Dakota del Nord \u00e8 fatto rientrare nelle regioni degli Stati Uniti dell'Upper Midwest e delle Grandi Pianure, anche se talvolta quest'ultimo termine viene specificato come \"High Plains\", ossia \"pianure elevate\". Lo Stato confina a est con il Minnesota, diviso dal corso del Red River del Nord; a sud si trova il Dakota del Sud; a ovest si estende il Montana mentre a nord si trovano le province canadesi del Saskatchewan e del Manitoba. La sua posizione \u00e8 proprio al centro del Nordamerica e, a prova di questo, nella localit\u00e0 di Rugby si trova un monumento che riporta la frase \"Centro geografico del continente nordamericano\". Con 178.839 km\u00b2, il Dakota del Nord si classifica come 19\u00ba stato per superficie.\nLa parte occidentale dello Stato rientra nell'area delle Grandi Pianure, e ospita la parte settentrionale delle \"Badlands\", regione ricca di calanchi, a ovest del fiume Missouri. Il punto pi\u00f9 elevato del Dakota del Nord \u00e8 il White Butte, alto 1.069 metri, il quale insieme con il Theodore Roosevelt National Park \u00e8 situato proprio nelle Badlands. La regione \u00e8 ricca di combustibili fossili inclusi petrolio e lignite. Il Missouri forma il Lago Sakakawea, il terzo pi\u00f9 grande lago artificiale degli Stati Uniti, creato dopo la costruzione della diga di Garrison.\nLa regione centrale del Dakota del Nord \u00e8 suddivisa fra la \"Drift Prairie\" e il \"Missouri Plateau\", due pianure di origine prevalentemente glaciale. La zona \u00e8 punteggiata da numerosi laghi, stagni e colline. Le Turtle Mountains sono situate nell'area al confine con il Manitoba. Il centro geografico del continente nordamericano \u00e8 situato in prossimit\u00e0 del paese di Rugby.\nLa parte orientale dello Stato \u00e8 occupata dalla pianura della Red River Valley, quello che resta del lago glaciale Agassiz. Il suo \u00e8 un terreno assai fertile, irrigato dal corso ricco di meandri del Red River che scorre in direzione del Lago Winnipeg, il quale consente lo sviluppo di un florido settore agricolo. Anche il Devils Lake, il pi\u00f9 esteso lago naturale dello Stato, \u00e8 situato nella regione orientale.\nGlobalmente il Dakota del Nord \u00e8 uno Stato assai pianeggiante, comunque sono presenti alcuni sistemi collinari e dei buttes nella regione pi\u00f9 a ovest. La maggior parte della superficie \u00e8 occupata dalla prateria (perlopi\u00f9 insieme con i territori coltivabili); solo il 2% della superficie \u00e8 occupata da foreste.\nClima.\nIl Dakota del Nord vanta uno dei climi pi\u00f9 sensibili all'escursione termica del pianeta, elemento caratteristico del clima continentale, con inverni rigidi ed estati torride: il record per quanto riguarda la temperatura minima \u00e8 di -51,1 \u00b0C, mentre riguardo alla temperatura massima il primato \u00e8 di 49 \u00b0C.\nGli eventi meteorologici pi\u00f9 frequenti nella regione sono pioggia, neve, grandine, blizzard dovuti a fronti polari, tornado, temporali e folate di vento.\nA seconda delle localit\u00e0 le precipitazioni piovose annuali possono aggirarsi fra i 35,6\u00a0cm e i 55,9\u00a0cm. Il Dakota del Nord \u00e8 per molti tratti semiarido; tuttavia le temperature generalmente basse e gli eventi nevosi preservano il clima da fenomeni di tipo xerico.\nLe alluvioni primaverili sono un evento relativamente comune nella Red River Valley, a causa dell'aumento del flusso del fiume fino in Canada durante lo scioglimento dei ghiacci. Lo scioglimento dei ghiacci e le susseguenti alluvioni avvengono prima nella parte meridionale dello Stato, per poi risalire verso nord. L'alluvione pi\u00f9 distruttiva della regione orientale del Dakota del Nord \u00e8 stata quella del 1997.\nOrigini del nome.\nIl nome dello Stato deriva dai Dakota, che popolavano la regione.\nStoria.\nFino all'Ottocento.\nPrima dell'arrivo delle popolazioni europee, i nativi americani abitavano questa regione gi\u00e0 da migliaia di anni. Il primo europeo a raggiungere il territorio del Dakota del nord fu il commerciante franco-canadese La V\u00e9rendrye, il quale si mise a capo di un gruppo di esplorazione fra i villaggi della trib\u00f9 dei Mandan nel 1738. Gli accordi commerciali fra le diverse popolazioni erano tali che raramente le trib\u00f9 del Dakota entravano in contatto con gli europei. Nonostante ci\u00f2 i nativi erano sufficientemente in contatto fra loro da essere informati, appena giunti gli esploratori Lewis e Clark nel 1804, dell'interessamento per i loro territori da parte della Francia e della Spagna.\nGran parte dell'attuale Dakota del Nord era incluso nell'acquisto della Louisiana del 1803. I territori acquisiti vennero spartiti fra i Territori del Minnesota e del Nebraska. Solo il 2 marzo 1861 si decise la creazione del Territorio del Dakota, che comprendeva gli attuali Dakota del Nord e del Sud, oltre a piccole porzioni del Wyoming e del Montana. Il Territorio del Dakota fu sparsamente colonizzato fino al tardo Ottocento, quando l'arrivo delle ferrovie dette un impulso allo sviluppo della regione, in particolare riguardo all'acquisto di ampi latifondi. Un progetto di legge per conferire lo status di Stato federato a Dakota del Nord, Dakota del Sud, Montana, e Washington fu inserito nell\"Enabling Act of 1889\", il quale fu approvato il 22 febbraio 1889 durante l'amministrazione di Grover Cleveland. Si dovette aspettare per\u00f2 il successore di Cleveland, Benjamin Harrison, per ufficializzare l'atto di unione dei nuovi stati; Il Dakota del Nord e del Sud entrarono nell'Unione il 2 novembre 1889. La rivalit\u00e0 fra i due stati provoc\u00f2 un curioso dilemma, ossia quale dei due stati avrebbe dovuto essere incluso nell'Unione per primo. Harrison ordin\u00f2 al Segretario di Stato James G. Blaine di mescolare le carte e di nascondergli quale dei due stati fosse stato davvero scelto per primo. Comunque, poich\u00e9 \"North Dakota\" precede in ordine alfabetico il \"South Dakota\", la sua proclamazione venne annunciata prima dell'altra. Da quel giorno \u00e8 diventato comune elencare i due Dakota in ordine alfabetico, perci\u00f2 il Dakota del Nord \u00e8 considerato come il 39\u00ba stato. Si crede che nessuno abbia preso nota di quale dei due Dakota sia stato incluso per primo, cosicch\u00e9 non \u00e8 possibile stabilire precisamente quale sia stato l'ordine di ingresso dei due stati.\nDal Novecento a oggi.\nLa corruzione che contraddistingueva i primi governi territoriali e statali produsse un'onda di populismo che si espresse con la nascita della Non Partisan League (di solito abbreviata in \"NPL\"), la quale fece introdurre riforme sociali nei primi anni del Novecento.\nIl NPL, che con il tempo venne assorbito all'interno del Partito Democratico, formul\u00f2 un gran numero di leggi e di proposte di riforma sociale con la speranza di isolare il Dakota del Nord dalla pressante influenza delle banche e delle organizzazioni non-statali, alcune delle quali sono in vigore ancora oggi. Oltre al settore bancario, attraverso la Bank of North Dakota e quello agricolo con la North Dakota Mill and Elevator (entrambe ancora in attivit\u00e0), lo Stato deteneva anche la propriet\u00e0 di una linea ferroviaria (successivamente venduta alla Soo Line Railroad). In aggiunta furono approvate altre leggi contro le societ\u00e0, in modo che fosse potenzialmente proibito a uno di questi enti o a una banca di possedere propriet\u00e0 immobiliari adibite a coltivazioni. Queste leggi, che ancora esistono e che furono confermate anche dai sistemi giudiziari statale e federale, rendono quasi impossibile impedire il riscatto dell'ipoteca di una fattoria, anche dopo un pignoramento, cosicch\u00e9 il titolo di propriet\u00e0 non possa passare a una banca o a una societ\u00e0 di prestiti ipotecari. Per questo motivo ogni fattoria ancor oggi esistente nel Dakota del Nord \u00e8 da considerarsi come una \"fattoria di famiglia\", \"family-owned farm\". Come risulta da un'indagine della CBS News, lo Stato con la maggior percentuale di milionari \u00e8 proprio il Dakota del Nord.\nUna serie di progetti federali incominciati negli anni 1950 portarono alla costruzione della diga di Garrison, e delle basi militari della United States Air Force presso le citt\u00e0 di Minot e di Grand Forks. Vi fu inoltre un aumento della ricerca di giacimenti di petrolio nel Dakota del Nord occidentale verso gli anni 1980, anche per merito del continuo aumento del costo del petrolio, il quale produsse un considerevole profitto per la regione. L'originale sede governativa dello Stato, il North Dakota State Capitol, rimase distrutta da un incendio il 28 dicembre 1930, e venne sostituita da un grattacielo in calcare decorato secondo lo stile art d\u00e9co, il quale \u00e8 ancora in uso.\nSociet\u00e0.\nEvoluzione demografica.\nDa meno di 3.000 abitanti nel 1870, la popolazione del Dakota del Nord crebbe fino ad arrivare ai 680.000 circa negli anni 1930. Da allora la popolazione non crebbe pi\u00f9, ma fluttu\u00f2 lievemente nei successivi decenni, toccando il dato minimo con 617.761 abitanti rilevati nel censimento del 1970, mentre l'ultimo censimento datato 2000 riportava 642.200 residenti. Lo United States Census Bureau ha stimato al 1\u00ba luglio 2008 la popolazione del Dakota del Nord in 641.481 abitanti, dato che presenta un calo di 714 unit\u00e0, equivalente allo 0,1% rispetto ai dati del 2000. Il dato include un incremento naturale della popolazione dall'ultimo rilevamento di 20.460 unit\u00e0 (pari a 67.788 nati meno 47.328 deceduti) ma anche un calo a causa della migrazione di 17.787 persone al di fuori dei confini statali. Per quanto riguarda l'immigrazione dal di fuori dei confini statunitensi, nel Dakota del Nord sono giunti 3.323 abitanti L'et\u00e0 e il rapporto numerico fra maschi e femmine rientrano approssimativamente nella media nazionale. Inoltre va riportata la consistente comunit\u00e0 di nativi americani, che seppur costituisca una minoranza, percentualmente \u00e8 pi\u00f9 presente che in molti degli altri stati federati.\nEmigrazione.\nA partire dagli anni 1990 il Dakota del Nord ha evidenziato un lento ma progressivo calo del numero di abitanti, in particolare nella fascia d'et\u00e0 che comprende i giovani e i neolaureati. Una di queste cause \u00e8 la mancanza di posti di lavoro specializzati adatti alle potenzialit\u00e0 dei ragazzi usciti dalle universit\u00e0. Alcuni hanno pi\u00f9 volte proposto l'espansione dei programmi di sviluppo economico per attirare manodopera qualificata nei settori pi\u00f9 all'avanguardia del settore high-tech, tuttavia l'efficacia di tali programmi \u00e8 ancor oggi oggetto di dibattito.\nEssendo questo un problema comune a molti stati delle Grandi Pianure, politici federali come il senatore Byron Dorgan hanno presentato un disegno di legge definito \"The New Homestead Act of 2007\" per incoraggiare le persone a trasferirsi nelle aree colpite dal calo demografico in cambio di alcuni incentivi come la parziale esenzione dalle tasse.\nGruppi etnici e ascendenze.\nLa maggior parte degli abitanti del Dakota del Nord hanno antenati provenienti dall'Europa settentrionale. Le cinque principali ascendenze sono le seguenti: tedeschi (46,6%) (298.779), norvegesi (30,4%) (194.886), irlandesi (8,3%) (52.925), francesi (4,8%) (30.571) e svedesi (4,5%) (29.098).\nPer quanto riguarda invece la percentuale di coloro che parlano le lingue d'origine, il 2,47% della popolazione che ha almeno 5 anni in famiglia \u00e8 solito parlare tedesco, l'1,37% parla spagnolo, lo 0,46% parla norvegese e infine lo 0,26% parla francese; i dati provengono dal censimento del 2000.\nNel 2005 la composizione etnica del Dakota del Nord era la seguente:\nReligione.\nIl Dakota del Nord ha la pi\u00f9 bassa percentuale di non credenti di tutti i cinquanta stati, ed \u00e8 inoltre il territorio con pi\u00f9 chiese procapite.\nUna ricerca condotta nel 2001 indica che il 35% della popolazione apparteneva alla chiesa luterana, mentre il 30% rientrava in quella cattolica. Altri gruppi religiosi rilevanti sono quelli dei Metodisti (7%), Battisti (6%), le Assemblee di Dio (3%) e i Testimoni di Geova (1%). Nel complessivo i credenti cristiani, sommati ad altri gruppi minori pari al 3% della popolazione, costituiscono l'86% del totale. Fra le religioni non-cristiane le pi\u00f9 importanti sono il Giudaismo, l'Islam, il Buddismo e l'Induismo, che insieme toccano il 4%. Secondo la ricerca il 3% si \u00e8 proclamato non-credente mentre il rimanente 7% non ha risposto alla domanda.\nLe pi\u00f9 importanti confessioni per numero di praticanti secondo un dato del 2000 erano la Chiesa cattolica con 179.349 seguaci; segue la Chiesa evangelica luterana con 174.554; molti meno invece seguono la Chiesa luterana - Sinodo Missouri, 23.720 adepti.\nPer quanto riguarda la Chiesa cattolica, nel Dakota del Nord essa \u00e8 con le diocesi di Fargo e di Bismarck, entrambe suffraganee dell'Arcidiocesi di Saint Paul e Minneapolis.\nEconomia.\nL'agricoltura ricopre il ruolo di maggior attivit\u00e0 economica dello Stato, sebbene siano importanti anche le attivit\u00e0 legate all'estrazione del petrolio e le industrie alimentari. Nel 2005 l'economia del Dakota del Nord ha raggiunto un prodotto interno lordo pari a 24 miliardi di dollari. Invece il reddito procapite nel 2006 ammontava a $33.034, al 29\u00ba posto fra i cinquanta stati. Il Dakota del Nord possiede inoltre l'unica banca controllata direttamente dallo Stato, la Bank of North Dakota, con sede a Bismarck, e l'impianto per la macinazione della farina, la North Dakota Mill and Elevator, situata a Grand Forks.\nAl gennaio 2010 il tasso di disoccupazione era il pi\u00f9 basso degli interi Stati Uniti, pari al 4,2%.\nIndustria e commercio.\nLe attivit\u00e0 economiche pi\u00f9 antiche del Dakota del Nord sono state il commercio delle pellicce e l'agricoltura. Sebbene meno del 10% dei lavoratori sia impegnato nel settore agricolo, esso rimane ancora il settore pi\u00f9 importante, al 24\u00ba posto nazionale per valore delle vendite. Lo Stato detiene il primato di produzione negli Stati Uniti di orzo, semi di girasole, grano duro e per l'allevamento in fattorie di tacchini.\nTurismo.\nIl Dakota del Nord \u00e8 considerato lo Stato federato meno visitato dovuto in parte al fatto di non possedere attrazioni turistiche di rilievo. Una delle aree pi\u00f9 visitate \u00e8 quella del Theodore Roosevelt National Park, nella parte occidentale dello Stato. Il parco accoglie pi\u00f9 di 475.000 visitatori ogni anno. Gli eventi che attraggono il maggior numero di turisti ogni anno sono il Norsk H\u00f8stfest di Minot, considerato il pi\u00f9 grande festival scandinavo del Nord America, il Medora Musical e la Fiera Statale del Dakota del Nord.\nCitt\u00e0.\nLe citt\u00e0 pi\u00f9 importanti sono la capitale Bismarck e Fargo, che \u00e8 la citt\u00e0 pi\u00f9 popolata dello Stato.\nDa una stima del 01-07-2006 le citt\u00e0 che superano i 5.000 abitanti sono:\nIstruzione.\nCollege e universit\u00e0.\nLo Stato del Dakota del Nord conta 11 college pubblici e universit\u00e0, cinque community college tribali e quattro scuole private. Le due istituzioni pi\u00f9 importanti sono la North Dakota State University e la University of North Dakota.\nNorth Dakota University System (istituzioni pubbliche):\nIstituzioni universitarie tribali:\nIstituzioni private:"}
{"id": "45149", "revid": "2225", "url": "https://it.wikipedia.org/wiki?curid=45149", "title": "Ft. Wayne Pistons", "text": ""}
{"id": "45150", "revid": "2225", "url": "https://it.wikipedia.org/wiki?curid=45150", "title": "Tri-Cities Blackhawks", "text": ""}
{"id": "45151", "revid": "599013", "url": "https://it.wikipedia.org/wiki?curid=45151", "title": "Baa", "text": ""}
{"id": "45153", "revid": "599013", "url": "https://it.wikipedia.org/wiki?curid=45153", "title": "Nbl", "text": ""}
{"id": "45155", "revid": "1305772", "url": "https://it.wikipedia.org/wiki?curid=45155", "title": "National Basketball League (Stati Uniti d'America)", "text": "La National Basketball League, (NBL), \u00e8 stata una lega professionistica di pallacanestro degli Stati Uniti tra il 1937 e il 1949.\nStoria.\nLa NBL inizi\u00f2 la sua storia con 13 squadre precedentemente indipendenti nel 1937-1938. La lega fu creata da tre \"corporation\": la General Electric, la Firestone e la Goodyear. Per la maggior parte si trattava di squadre appartenenti a piccole citt\u00e0 della zona dei laghi e da squadre delle \"corporation\" stesse. La NBL dur\u00f2 per 12 anni, fondendosi nel 1949 con la Basketball Association of America (BAA), nata tre anni prima, che fu poi rinominata come National Basketball Association (NBA).\nCinque squadre della NBA hanno radici che risalgono al tempo della NBL:\nLe prime tre entrarono a far parte della NBA nel 1948; Hawks e 76ers entrarono nella lega l'anno seguente.\nAncora esistenti sono gli Akron Goodyear Wingfoots, i primi campioni NBL nel 1937-1938. I Wingfoots sospesero la loro attivit\u00e0 durante la seconda guerra mondiale e non furono per questo inclusi nella parziale fusione tra NBL e BAA. Invece il team rimase nella National Industrial Basketball League (NIBL), che nel 1961 divenne la National AAU Basketball League (NABL). Negli anni sessanta gli Akron Goodyear vinsero tre edizioni consecutive della Coppa Intercontinentale."}
{"id": "45156", "revid": "2176804", "url": "https://it.wikipedia.org/wiki?curid=45156", "title": "Gioco della vita", "text": "Il Gioco della vita (Game of Life in inglese, noto anche solo come Life) \u00e8 un automa cellulare sviluppato dal matematico inglese John Conway sul finire degli anni sessanta. Il Gioco della vita \u00e8 l'esempio pi\u00f9 famoso di automa cellulare: il suo scopo \u00e8 quello di mostrare come comportamenti simili alla vita possano emergere da regole semplici e interazioni a molti corpi, principio che \u00e8 alla base dell'ecobiologia, la quale si rif\u00e0 anche alla teoria della complessit\u00e0. Del gioco sono poi state sviluppate versioni con differenti topologie, ad esempio tridimensionali, differenti regole biologiche, e differenti tipi di cellule.\nStoria.\nHa fatto la sua prima apparizione in pubblico nell'edizione dell'ottobre 1970 di \"Scientific American\", nella rubrica \u00abGiochi matematici\u00bb di Martin Gardner. Dal punto di vista teorico \u00e8 interessante perch\u00e9 ha le potenzialit\u00e0 di una macchina di Turing universale: in altre parole, ogni cosa che pu\u00f2 essere elaborata algoritmicamente pu\u00f2 essere elaborata nel contesto del Game of Life, rendendolo di fatto Turing equivalente.\nDal momento della sua pubblicazione ha ottenuto molto interesse grazie ai modi sorprendenti in cui le diverse configurazioni possono evolvere. Il gioco \u00e8 un esempio di sviluppo e auto-organizzazione. \u00c8 interessante per scienziati, matematici e economisti osservare il modo in cui schemi complessi possono emergere dall'implementazione di regole assai semplici.\nIl Gioco della vita ha una grande quantit\u00e0 di modelli conosciuti che emergono da particolari configurazioni iniziali. Poco tempo dopo la pubblicazione furono scoperti i modelli dell'R-pentamino e dell'aliante, i quali incrementarono l'interesse verso il gioco. La sua popolarit\u00e0 fu aiutata dal fatto che fu immessa sul mercato una nuova generazione di minicomputer, permettendo cos\u00ec di lasciare il gioco in esecuzione per ore su queste macchine che sarebbero state altrimenti inutilizzate durante la notte. Per molti affezionati, Life era semplicemente una sfida di programmazione, un modo divertente per non sprecare i cicli delle CPU. Per molti altri, invece, Life aveva pi\u00f9 connotati filosofici. Divenne oggetto di una sorta di culto amatoriale durante gli anni settanta e nella met\u00e0 degli anni ottanta.\nDescrizione.\nSi tratta in realt\u00e0 di un gioco senza giocatori, intendendo che la sua evoluzione \u00e8 determinata dal suo stato iniziale, senza necessit\u00e0 di alcun input da parte di giocatori umani. Si svolge su una griglia di caselle quadrate (\"celle\") che si estende all'infinito in tutte le direzioni; questa griglia \u00e8 detta \"mondo\". Ogni cella ha 8 \"vicini\", che sono le celle ad essa adiacenti, includendo quelle in senso diagonale. Ogni cella pu\u00f2 trovarsi in due stati: \"viva\" o \"morta\" (o \"accesa\" e \"spenta\", \"on\" e \"off\"). Lo stato della griglia evolve in intervalli di tempo discreti, cio\u00e8 scanditi in maniera netta. Gli stati di tutte le celle in un dato istante sono usati per calcolare lo stato delle celle all'istante successivo. Tutte le celle del mondo vengono quindi aggiornate simultaneamente nel passaggio da un istante a quello successivo: passa cos\u00ec una \"generazione\".\nLe transizioni dipendono unicamente dallo stato delle celle vicine in quella generazione:\nEsempi di configurazioni.\nI primi modelli interessanti nel Gioco della Vita sono stati scoperti senza l'uso di computer. I pi\u00f9 semplici schemi statici (\"still life\") e modelli ripetuti (\"oscillatori\" - superset di morti) sono stati scoperti mentre si monitoravano i destini di varie piccole configurazioni di avvio utilizzando carta grafica, lavagne, tavole fisiche (come Go) e simili. Durante questa prima ricerca, Conway ha scoperto che l'R-pentomino non \u00e8 riuscito a stabilizzarsi in un piccolo numero di generazioni. \nMolti diversi tipi di modelli si verificano nel Gioco della Vita, tra cui le morti, gli oscillatori e gli schemi che si traducono in tutto il board, incluso il velivolo, scoperto da Richard K. Guynel 1970 e diversi tipi di astronavi. Di seguito sono riportati alcuni esempi frequenti di queste tre classi, con le celle vive mostrate in nero e le cellule morte mostrate in bianco.\nIl blocco e la barca sono oggetti stabili, il lampeggiatore e il rospo sono oscillatori, l'aliante e l'astronave leggera sono navicelle spaziali che si spostano per il mondo mentre il tempo scorre.\nLe configurazioni chiamate \"methuselah\" possono evolversi per lungo tempo prima di ripetersi. Il \"diehard\" (duro a morire) \u00e8 uno schema che alla fine scompare, dopo 130 generazioni. L'eptomino di Alessandro Goretti e l'eptomino-P impiegano rispettivamente 172 e 173 generazioni prima di stabilizzarsi in una forma statico-oscillatoria. La ghianda impiega 5206 generazioni per generare 13 alianti e poi si stabilizza nella forma di tanti oscillatori.\nLa configurazione dei due eptomini \u00e8: 3x3 (111101101); 5x2 (0111011011)\nNell'apparizione originale del gioco, Conway offr\u00ec un premio in denaro per un qualunque schema che crescesse indefinitamente. Il primo fu trovato da Bill Gosper nel novembre del 1970. Questi schemi includono i \"gun\" (fucili), che sono stazionari e sparano alianti o altre navicelle, i \"fumatori\", che si muovono lasciando dietro di loro una coda di detriti statici, e i rastrelli, che si muovono ed emettono navicelle. Gosper ha pi\u00f9 tardi scoperto uno schema con un tasso di crescita quadratico, chiamato \"reattore\", che lavorava lasciando dietro di s\u00e9 una coda di fucili. Da allora sono state create complicate costruzioni, tra cui porte logiche per alianti, un sommatore, un generatore di numeri primi, e una cella che emula lo stesso Gioco della vita riscalato nello spazio e nel tempo.\nIl primo emettitore di alianti scoperto \u00e8 tuttora il pi\u00f9 piccolo conosciuto:\nCannone di alianti di Gosper\nCannone di Gosper in azione\nSchemi pi\u00f9 semplici, anch'essi dotati di crescita infinita, furono scoperti pi\u00f9 tardi. Tutti e tre i seguenti schemi hanno una crescita infinita. I primi due creano un motore di interruttori a blocchi (\"blocklaying switch engine\") ciascuno, mentre il terzo ne crea due. Il primo ha solo 10 celle vive (che sono state dimostrate essere il minimo). Il secondo si situa in un quadrato 5 per 5. Il terzo (di Paul Callahan) \u00e8 alto solo una riga.\nSono possibili interazioni interessanti tra alianti e altri oggetti. Per esempio, se due alianti colpiscono un blocco nella maniera giusta, il blocco si muove verso la sorgente degli alianti. Se tre alianti sono lanciati nella giusta maniera il blocco si muove allontanandosi dalla sorgente degli alianti. Questa \"memoria a blocchi\" pu\u00f2 essere usata per simulare un contatore. \u00c8 possibile costruire porte logiche AND, OR e NOT usando alianti. \u00c8 possibile costruire una configurazione che agisca come una macchina a stati finiti connessa a due contatori. Questo ha lo stesso potere computazionale di una macchina di Turing universale, cos\u00ec il Gioco della vita \u00e8 potente quanto un qualunque computer con memoria infinita: \u00e8 Turing equivalente. Inoltre, uno schema pu\u00f2 contenere un insieme di fucili che si combinano per creare nuovi oggetti, tra cui copie dello schema originale. Pu\u00f2 essere costruito un costruttore universale che contenga un computer Turing equivalente, e che pu\u00f2 costruire numerosi tipi di oggetti complessi, includendo copie di se stesso."}
{"id": "45157", "revid": "2225814", "url": "https://it.wikipedia.org/wiki?curid=45157", "title": "NBA All-Star Game", "text": "L'NBA All-Star Game \u00e8 uno degli eventi pi\u00f9 importanti della stagione NBA.\nSi tratta di un weekend di gare spettacolari, come la gara delle schiacciate o quella di tiro da tre punti, che culminano la domenica sera con una sfida tra due squadre, composte rispettivamente da una selezione dei migliori giocatori della Eastern Conference e quelli della Western Conference.\nIl primo All-Star Game si tenne a Boston il 2 marzo 1951, cambiando poi sede ogni anno.\nModalit\u00e0.\nLa selezione avviene secondo due modalit\u00e0.\nI quintetti base, ovvero i giocatori che inizieranno la partita, vengono scelti mediante il voto dei tifosi, che avviene sul sito della NBA per tutta la prima parte della stagione regolare (da ottobre a fine gennaio). Ovviamente si tiene conto anche del ruolo, quindi i tifosi sono chiamati a scegliere due guardie, due ali e un centro per ognuna delle due squadre. Ne consegue che se, ad esempio, una guardia avesse ricevuto pi\u00f9 voti di un centro, ma risulta essere meno votata delle due guardie che hanno avuto pi\u00f9 preferenze, ad essere selezionato \u00e8 il centro ai fini della formazione della squadra. Questo meccanismo non evita per\u00f2 che in un quintetto base vi possano essere due guardie o due ali dello stesso tipo, per cui un team si pu\u00f2 ritrovare senza playmaker o con due ali grandi.\nPer ovviare all'evolversi del gioco, sempre pi\u00f9 povero di centri puri, e per risolvere alcuni equivoci nella compilazione delle liste (l'esempio pi\u00f9 citato \u00e8 quello di Tim Duncan: ala o centro?) a partire dall'edizione 2013 si \u00e8 deciso di eliminare dalle liste il ruolo di centro e di dividere i giocatori in due sole categorie: \"frontcourt players\" (ossia \"interni\": ali grandi, piccole e centri) e \"backcourt players\" (ossia \"esterni\": guardie e playmakers).\nLe riserve, invece, vengono selezionate dagli allenatori delle squadre di ogni Conference tramite votazione, sempre con le limitazioni dei ruoli disponibili. Gli allenatori non possono votare per giocatori appartenenti alla propria squadra.\nIn caso di infortuni, si tratti di un giocatore del quintetto o una riserva, spetta al \"commissioner\" Adam Silver scegliere un sostituto.\nIl coach della squadra con il miglior record di Conference al momento dell'All-Star Game viene incaricato di guidare il team della Conference stessa, purch\u00e9 non lo abbia gi\u00e0 fatto l'anno precedente, nel qual caso viene scelto l'allenatore della franchigia col secondo miglior record.\nQuesto meccanismo \u00e8 stato utilizzato fino all'edizione 2017; dall'All Star Game 2018 anzich\u00e9 dividere i giocatori in base alla Conference di appartenenza, la NBA ha selezionato, tramite il voto degli spettatori, due capitani (nel 2018 LeBron James e Stephen Curry): i due capitani devono comporre il proprio team scegliendo a turno da una lista di giocatori selezionati attraverso i voti del pubblico. Quindi la partita non \u00e8 pi\u00f9 fra Eastern e Western.\nAl termine della partita viene deciso quale giocatore meriti il premio di NBA All-Star Game Most Valuable Player Award. In caso due giocatori vengano giudicati parimenti decisivi vengono insigniti entrambi del premio.\nNell'All-Star Game hanno giocato tutti i migliori giocatori della storia della NBA.\nI giocatori.\nNBA All Star \u00e8 la definizione che viene data a tutti i giocatori della lega nazionale americana che, tramite votazione popolare, vengono scelti per partecipare all'All Star Game. Durante la stagione regolare, che dura circa 6 mesi, i tifosi e gli spettatori della NBA, da tutto il mondo, possono votare alcuni giocatori che secondo loro meritano di partecipare alla partita delle stelle. Una volta effettuata la votazione, vengono scelti i 5 giocatori del quintetto iniziale delle due conference principali, la Eastern e la Western, e i rispettivi compagni che partiranno dalla panchina.\nRisultati dell'All-Star Game.\nOT = Over-Time \"(Tempi supplementari)\""}
{"id": "45159", "revid": "834", "url": "https://it.wikipedia.org/wiki?curid=45159", "title": "Cincinnati Royals", "text": ""}
{"id": "45160", "revid": "287204", "url": "https://it.wikipedia.org/wiki?curid=45160", "title": "San Diego Rockets", "text": ""}
{"id": "45175", "revid": "1718925", "url": "https://it.wikipedia.org/wiki?curid=45175", "title": "Carolina del Sud", "text": "La Carolina del Sud (: ; in inglese: \"South Carolina\", , ) \u00e8 uno stato federato degli Stati Uniti d'America. Formatasi dalla provincia della Carolina, la provincia della Carolina del Sud fu una della tredici colonie che dichiar\u00f2 la propria indipendenza dalla Gran Bretagna durante la rivoluzione americana. La Carolina del Sud \u00e8 il quarantesimo stato degli Stati Uniti per estensione e il ventiquattresimo stato pi\u00f9 popoloso. La Carolina del Sud comprende 46 contee. La capitale dello Stato, nonch\u00e9 la citt\u00e0 pi\u00f9 popolosa, \u00e8 Columbia.\nStoria.\nGli inglesi vi arrivarono solo nel 1670 e la colonia si distacc\u00f2 da quella del nord nel 1729, divenendo autonoma e dominata politicamente da proprietari latifondisti e da democratici. Le truppe inglesi vi rimasero fino al 1781 quando furono cacciate dagli insorti delle colonie ribelli.\nIl 5 febbraio 1778 la Carolina del Sud fu il secondo Stato a ratificare la prima costituzione degli Stati Uniti, dopo il Delaware, che viene infatti soprannominato \"The First State\". Entrata come stato dell'Unione il 23 maggio 1788, tra il 1789 ed il 1840 la sua politica fu dominata dai lunghi dissidi tra i piccoli proprietari e gli aristocratici possidenti di Charleston.\nLa Carolina del Sud fu anche il primo Stato che tent\u00f2 la secessione dall'Unione, per formare gli Stati Confederati d'America; ci\u00f2 caus\u00f2 lo scoppio della guerra di secessione americana, il cui primo scontro fu la battaglia di Fort Sumter, su un'isola nella baia di Charleston.\nOrigini del nome.\nA dare il nome allo Stato fu, nel 1663, il re Carlo II d'Inghilterra, in onore di suo padre Carlo I. La Carolina del Sud fu il primo Stato a separarsi dall'Unione per fondare gli Stati Confederati d'America. L'unit\u00e0 USS \"South Carolina\" ha preso il suo nome in onore dello Stato.\nI due stati dallo stesso nome, del nord e del sud, sono chiamati collettivamente \"Le Caroline\".\nGeografia fisica.\nLa Carolina del Sud \u00e8 costituita da 46 contee.\nConfina a nord con la Carolina del Nord, a sud e ovest con la Georgia, mentre a est \u00e8 bagnata dall'oceano Atlantico.\nIl paesaggio \u00e8 prevalentemente pianeggiante, con qualche rilievo nella zona continentale.\nEssa ha un clima continentale caldo.\nSociet\u00e0.\nCitt\u00e0.\nLe citt\u00e0 pi\u00f9 importanti sono la capitale, Columbia che \u00e8 anche la citt\u00e0 pi\u00f9 popolosa, e Charleston.\nDa una stima del 01-07-2007 queste sono le prime 10 citt\u00e0 per numero di abitanti:"}
{"id": "45183", "revid": "125612275", "url": "https://it.wikipedia.org/wiki?curid=45183", "title": "Joseph Nic\u00e9phore Ni\u00e9pce", "text": "Biografia.\nJoseph Nic\u00e9phore Ni\u00e9pce nacque il 7 marzo 1765 a Chalon-sur-Sa\u00f4ne da una benestante famiglia borghese. Suo padre, Claude Ni\u00e9pce (1726-1785), consigliere del re, era\u00a0un avvocato\u00a0presso la Corte, ricevitore di partite a Chalon-sur-Sa\u00f4ne e amministratore del duca di Rohan-Chabot che lo teneva in stima. Sua madre, Claude Barault\u00a0(1734-1804), \u00e8 figlia di\u00a0Antoine Barault. Molto ricca e una delle pi\u00f9 antiche di Chalon, la famiglia Ni\u00e9pce possedeva propriet\u00e0 sparse per la citt\u00e0. Dopo aver pensato di votarsi al sacerdozio, intraprese un burrascoso periodo di militanza come rivoluzionario, nel 1787, durante il quale soggiorn\u00f2 per lungo periodo in Sardegna; alcune complicanze di salute, tuttavia, lo costrinsero a riparare nuovamente in Francia, dove si un\u00ec in matrimonio con Agnes Romero, divenendo contestualmente amministratore del distretto di Nizza. Si trattava, tuttavia, di un mestiere che non lo soddisfaceva e per questo ben presto inizi\u00f2 a studiare chimica e fisica insieme al fratello maggiore, anch'egli nome Claude (1763\u20131828).\nInsieme al fratello, Ni\u00e9pce, oltre a ideare un motore a combustione interna e apparecchiature di propulsione dei natanti e di pompaggio delle acque, comp\u00ec importanti esperimenti sulla sensibilit\u00e0 alla luce di diverse sostanze. Fu in questo modo che cre\u00f2 un apparecchio per effettuare riprese fotografiche su supporto metallico: con questo strumento scatt\u00f2 la prima fotografia della storia dell'umanit\u00e0, \"Vista dalla finestra a Le Gras\", opera che consegn\u00f2 il suo nome alla storia. Funestato dal lutto per la morte dell'amato fratello Claude, Ni\u00e9pce visit\u00f2 Parigi nel 1827, conoscendovi Louis Daguerre e Augustin Fran\u00e7ois Lema\u00eetre, fotografi che in seguito diventeranno suoi collaboratori. Nel 1829 fond\u00f2 con Daguerre un'associazione per il perfezionamento dei materiali fotosensibili. Egli, tuttavia, mor\u00ec, prima di vedere riconosciuta l'importanza delle sue ricerche, a Saint-Loup-de-Varennes il 5 luglio 1833; le sue spoglie vennero sepolte nel cimitero cittadino, a poca distanza dal luogo dove era stata scattata la \"Veduta della finestra a Le Gras\".\nNi\u00e9pce e la fotografia.\nNel 1796, mentre era di stanza a Cagliari, Ni\u00e9pce matur\u00f2 il proposito di eseguire immagini per la stampa calcografica senza l'intervento di un disegnatore. Per imprimere le immagini della camera oscura su una lastra da incisore, ebbe l'idea di impiegare il bitume di Giudea, sostanza costituita da bitume, standolio, argilla ed essenza di trementina. Si tratt\u00f2 di un'idea vincente, in quanto questo composto chimico era caratterizzato da un'elevata resistenza alla corrosione, in grado di fronteggiare l'azione dell'acido ove non fosse richiesta.\nNi\u00e9pce, dunque, cospargeva le lastre destinate a essere incise con l'acido con un sottile strato di bitume e le collocava sul fondo della camera oscura. Questo prodotto rendeva le lastre fotosensibili, al punto che - dopo un'esposizione di diverse ore - le parti esposte alla luce si scolorivano e si indurivano, mentre le regioni scure del supporto non subivano alterazioni. La lastra veniva dunque lavata in essenza di lavanda, cos\u00ec da rimuovere il bitume in eccesso, e cosparsa di inchiostro, che si depositava nelle zone scure, quelle erose dall'acido. Terminato questo procedimento, appariva l'immagine fotografica vera e propria.\nQuesto procedimento, battezzato dal Ni\u00e9pce \u00abeliografia\u00bb, conobbe in seguito numerosi perfezionamenti e port\u00f2 nel 1827 allo sviluppo della prima ripresa fotografica della storia, \"Vista dalla finestra a Le Gras\". A essere ritratto era, per l'appunto, il panorama visibile dallo studio del fotografo, con vari tetti e fabbricati edilizi. La qualit\u00e0 dell'immagine, riprodotta ovviamente in bianco e nero, \u00e8 molto povera, ed \u00e8 compromessa dai contorni poco nitidi e dall'inadeguatezza della messa a fuoco. Fu, in ogni caso, un'opera rivoluzionaria, trattandosi della prima immagine prodotta senza l'intervento dell'uomo."}
{"id": "45185", "revid": "125939828", "url": "https://it.wikipedia.org/wiki?curid=45185", "title": "Charlie Brown", "text": "Charles \"Charlie\" Brown, chiamato Pierino nelle prime pubblicazioni in Italia, \u00e8 il personaggio principale della striscia a fumetti \"Peanuts\", di Charles M. Schulz.\nIl personaggio.\nScolaro di quarta elementare di nove anni e mezzo, Charlie Brown \u00e8 considerato un perdente, ma di infinita determinazione e testardaggine; \u00e8 dominato dalle sue ansie e manchevolezze, nonch\u00e9 dai suoi compagni che approfittano di lui. Il migliore esempio di ci\u00f2 \u00e8 la sua squadra di baseball: Charlie Brown ne \u00e8 l'instancabile organizzatore ed il lanciatore, ma la squadra perde abitualmente (lo storico dei loro punteggi \u00e8 2 a 929). Charlie Brown \u00e8 un terribile lanciatore, costretto a subire colpi che spesso lo scalzano dalla postazione di lancio. \u00c8 mediocre negli studi ma diligentissimo. Va detto peraltro che la maggior parte dei componenti della squadra gioca male; l'unica eccezione \u00e8 Snoopy, il \"beagle\" di Charlie Brown, che mostra una certa abilit\u00e0 nel ruolo di interbase. Anche Linus mostra ogni tanto una certa bravura e un moderato impegno come esterno sinistro, prendendo anche le palle pi\u00f9 difficili e scomode, a volte costruendo castelli di sabbia o complesse opere di Lego mentre la palla vola verso di lui.\nCharlie Brown ha anche una grande passione per gli aquiloni, ma i suoi aquiloni finiscono sempre su un albero \"mangia-aquiloni\" (spesso da lui chiamato \"albero cannibale\"), quando non subiscono sorti ancora peggiori; un volume di ristampe dei \"Peanuts\" giocava su questo passatempo di Charlie Brown con il titolo \"Go fly a kite, Charlie Brown\", che in inglese significa \"Vai a far volare l'aquilone\", ma \u00e8 usato spesso per liberarsi di qualcuno (come il corrispettivo italiano \"vai a farti un giro\"), a rimarcare la cronica solitudine esistenziale del personaggio.\nOgni autunno la sua \"amica\" Lucy van Pelt gli promette di tenere in posizione un pallone da football americano affinch\u00e9 lui lo possa calciare ed ogni volta lei glielo toglie all'ultimo momento, al culmine della rincorsa, cosicch\u00e9 Charlie Brown vola in aria e piomba immancabilmente sulla schiena. Charlie Brown all'inizio \u00e8 sempre molto titubante, ben sapendo che come tutti gli anni Lucy toglier\u00e0 via il pallone. Ma lei in qualche modo riesce sempre a convincerlo dicendogli che questa volta non lo far\u00e0, ovviamente mentendo. Solo una volta \u00e8 riuscito a calciarlo, nei primi anni novanta ed il raro evento \u00e8 stato perfino parodiato in una sit-com.\nNonostante tutto ci\u00f2 e nonostante i torti che spesso subisce, Charlie Brown ha molti amici, il migliore dei quali \u00e8 Linus van Pelt (il fratello di Lucy), che \u00e8 sempre dalla sua parte anche quando, a volte, lo rimprovera. Charlie Brown \u00e8 anche innamorato di un personaggio noto come la \"ragazzina dai capelli rossi\", bench\u00e9 non abbia mai avuto il coraggio di rivolgerle la parola. In qualche occasione Linus si \u00e8 fatto da tramite per parlarle e Snoopy si \u00e8 fatto coccolare da lei (incontri che avvengono sempre fuori campo). La ragazzina dai capelli rossi non compare mai nelle strisce a fumetti, la si pu\u00f2 vedere ogni tanto nella versione a cartoni animati dei Peanuts nell'episodio 19 \"\u00e8 il tuo primo bacio Charlie Brown\" o nel 33 \"\u00e8 la ragazzina con i capelli rossi Charlie Brown!\"\nCharlie Brown \u00e8 sempre chiamato per esteso dagli altri personaggi della striscia, mai semplicemente \"Charlie\". Perfino sua sorella Sally all'inizio lo chiama cos\u00ec, poi cambia in \"fratello\" o \"fratellone\". Fanno eccezione Piperita Patty (\"Peppermint Patty\" nell'originale), che lo chiama \"Ciccio\" (\"Chuck\" nell'originale) e la sua amica, Marcie Johnson che, con Eudora, lo chiama \"Charles\". Per alcuni lettori questo \u00e8 un segno evidente della cotta che Piperita Patty e Marcie hanno per lui, che per\u00f2 rimane indifferente alle loro occasionali attenzioni per via della ragazzina dai capelli rossi. In particolare, Charlie Brown riesce a dire sempre le cose sbagliate al momento sbagliato a Piperita Patty (che spesso cerca rassicurazione sulla sua femminilit\u00e0). Un'altra ragazza, Peggy-Jean, lo chiama Brownie Charles; questo perch\u00e9 quando incontr\u00f2 Charlie Brown al campeggio e gli chiese il suo nome, questi, terribilmente teso, sbagli\u00f2 mischiando il nome con il cognome. Con questa ragazzina ebbe contatti in alcune strisce, ma il fatto pi\u00f9 buffo \u00e8 che le lettere a lui inviate venivano ripetutamente rinviate al mittente dalla sorellina di Charlie Brown che, leggendo sulle buste \"Brownie Charles\", non immaginava minimamente a chi fossero destinate, quindi le stracciava.\n\u00c8 opinione diffusa che Charlie Brown sia praticamente calvo con un piccolo ricciolo di capelli in fronte, ma in realt\u00e0 ha i capelli chiarissimi che risultano di fatto invisibili se non, appunto, per il ricciolo. Snoopy si riferisce infatti al suo padrone come al \"bambino dalla testa rotonda\". Veste sempre un maglione giallo (o, pi\u00f9 raramente, rosso o arancione) con una greca nera a zig-zag attorno alla vita. Della famiglia di Charlie Brown si sa poco, salvo che il padre fa il barbiere, la madre non sopporta l'odore di cane bagnato (che invece Snoopy ritiene un eccellente profumo, chiamandolo \"Bracchetto Bagnato\") e che la nonna vive in un condominio. Ha una sorella, Sally, anche lei personaggio della striscia. Con Sally, Charlie Brown \u00e8 sempre molto paziente, nonostante lei lo assilli per fargli fare i compiti o criticandolo in continuazione. Charlie Brown ha infine un \"amico di matita\", parodia dell'Istituto Americano dell'\"Amico di Penna\" (\"Pencil Pal\" nella versione originale, ridotto ad amico di \"matita\" anzich\u00e9 di \"penna\" perch\u00e9 con questa Charlie Brown fa troppe macchie d'inchiostro e deve quindi limitarsi alla matita), cui scrive lettere mai corrisposte, anche perch\u00e9 si dimentica spesso di metterci il francobollo, o incappa in errori ortografici e macchie d'inchiostro.\nCharlie Brown esclama spesso \"Misericordia!\" oppure \"Santo Cielo!\" (\"Good grief!\" nell'originale) quando \u00e8 sorpreso o scoraggiato.\nSchulz ha dichiarato che avrebbe voluto chiamare la striscia \"Good Ol' Charlie Brown\", ma la syndication che distribuiva la striscia prefer\u00ec il nome \"Peanuts\".\nLa storia.\nCharlie Brown \u00e8 uno dei membri originali del cast dei \"Peanuts\", sin dal debutto del 1950, nonch\u00e9 vittima della prima battuta della striscia. A parte alcune differenze stilistiche nel tratto di Schulz dell'epoca, Charlie Brown non \u00e8 cambiato molto da allora. All'epoca, tuttavia, indossava una maglietta neutra, mentre la greca fu aggiunta entro il primo anno di vita della striscia.\nInizialmente Charlie Brown fu pi\u00f9 vivace e giocoso di quanto non divenne in seguito. Faceva scherzi agli altri personaggi ed in alcune strisce traspariva una nota romantica verso Patty e Violet. Era spesso causa di mal di testa per gli adulti (ad esempio faceva cadere a terra i fumetti dalle mensole dell'edicola), e fin dall'inizio non era ferrato praticamente in niente.\nCharlie Brown \u00e8 diventato in fretta il prototipo del personaggio perdente, intrappolato tra l'aver cura di Snoopy e l'assedio dei commenti di chi gli sta attorno. Normalmente gli episodi della striscia che lo vedono protagonista includono Charlie Brown che si rifiuta ostinatamente di arrendersi quando una situazione \u00e8 irrimediabilmente perduta (ad esempio, restare da solo sulla pedana del lanciatore nel campo di baseball sotto il diluvio torrenziale che ha interrotto la partita) o che mostra un'inaspettata abilit\u00e0 in qualche campo che lo tradisce poi crudelmente quando \u00e8 ad un passo dalla vittoria. Anche se Snoopy lo chiama con un nome anonimo (\"ragazzino dalla testa rotonda\") e lo rimprovera per dimenticarsi dei suoi biscotti, Charlie Brown dedicherebbe la vita a far felice il suo cane. In un episodio lasci\u00f2 addirittura la scuola per farlo.\nI comprimari.\nLinus compare inizialmente nella striscia come un neonato, ma crescendo (mentre Charlie Brown ha mostrato sempre la stessa et\u00e0) \u00e8 diventato un profondo filosofo ed il miglior amico di Charlie Brown. I due spesso si sostengono a vicenda quando le eccentricit\u00e0 di uno dei due vengono dolorosamente messe a nudo. Anche Linus a modo suo \u00e8 un perdente come Charlie Brown, vista la sua incapacit\u00e0 di liberarsi dalle sue superstizioni (la coperta, la fede nel Grande Cocomero, la paralizzante paura del palcoscenico, il terrore di sua sorella Lucy), quindi i due hanno molto in comune.\nAlla fine degli anni cinquanta i genitori di Charlie Brown danno alla luce una bambina, Sally, che somiglia a Charlie Brown, a parte la chioma bionda. Inizialmente Charlie Brown l'adora, ma anche lei diventa poi una spina nel suo fianco assillandolo per essere aiutata nei suoi compiti (cosa che, a sua detta, le insegnano \"come manipolare facilmente il prossimo\") o rimproverandolo per non capire alcuni concetti (bench\u00e9 sia lei ad essere in torto). Charlie Brown la sopporta stoicamente e con aria colpevole, anche se a volte \u00e8 stato in grado di lasciare Sally nelle sue convinzioni senza immischiarsene. Qualche volta \u00e8 lui che sgrida la sorella, quando sta troppo tempo seduta davanti alla televisione a mangiare cereali o patatine.\nCharlie Brown ha tenuto questa condotta finch\u00e9 la striscia si \u00e8 conclusa, nel 2000. Bench\u00e9 abbia avuto perfino qualche occasionale vittoria, come battere un \"home run\" vincente il 30 marzo del 1993, Charlie Brown rimane, nell'immaginario comune, come quella persona che passa un brutto momento in cui niente gira per il verso giusto. Per\u00f2 Charlie Brown non si arrende mai."}
