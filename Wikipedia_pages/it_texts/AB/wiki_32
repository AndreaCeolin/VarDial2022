{"id": "49945", "revid": "1543377", "url": "https://it.wikipedia.org/wiki?curid=49945", "title": "Halakhah", "text": "Halakhah (in ebraico \u05d4\u05dc\u05db\u05d4) \u2014 traslitterato anche con \"Halakha\", \"Halakh\u00e0\", \"Halacha\", o \"Halocho\"; plurale halakhot \u2014 \u00e8 la tradizione \"normativa\" religiosa dell'Ebraismo, codificata in un corpo di Scritture e include la legge biblica (le 613 mitzv\u00f2t) e successive leggi talmudiche e rabbiniche, come anche tradizioni e usanze.\nOrigine.\nNon trae nessuna distinzione nelle sue leggi tra vita religiosa e vita laica; la tradizione religiosa ebraica non distingue chiaramente tra identit\u00e0 nazionale, razziale, etnica o religiosa. \"Halakhah\" guida non solo le pratiche e credenze religiose, ma anche numerosi aspetti della vita quotidiana. Il termine \"Halakhah\" viene spesso tradotto come \"Legge ebraica\", anche se una traduzione pi\u00f9 letterale potrebbe essere \"la via\" o \"il modo di condursi\". La parola deriva dalla radice che significa \"andare\" o \"camminare\". Storicamente nell'esilio oppure la diaspora ebraica, la \"Halakhah\" serviva a molte comunit\u00e0 ebraiche come un sistema esecutivo di diritto civile e diritto religioso. A partire dall'emancipazione ebraica in era napoleonica e dall\u2018\"Haskalah\" in epoca moderna, i cittadini ebrei sono sottoposti alla \"Halakhah\" solo per consenso volontario. Tuttavia, secondo la legge israeliana contemporanea, alcune aree del diritto di famiglia e status personale sono sotto l'autorit\u00e0 dei tribunali rabbinici e pertanto trattate in base alla \"Halakhah\". Alcune differenze sulla \"Halakhah\" stessa si possono riscontrare tra ebrei aschenaziti, mizrah\u00ec, sefarditi e yemeniti, che rispecchiano la diversit\u00e0 storica e geografica delle varie comunit\u00e0 ebraiche all'interno della Diaspora.\nNella diaspora, il principio \"Dina de-malkhuta dina\" (\"la legge del governo \u00e8 la legge\") si applica fino a oggi. Fu fondata nel III secolo d.C. da Samuel di Nehardea e stabilisce che gli ebrei sono fondamentalmente obbligati a rispettare e obbedire alle leggi del paese in cui vivono.\nEtimologia e terminologia.\nIl nome \"Halakha\" deriva , che significa \"camminare\" o \"andare\"; quindi una traduzione letterale non darebbe \"legge\", bens\u00ec \"la via da percorrere\". La radice potrebbe essere il semitico \"aqqa\", che significa \"essere vero, essere adatto\".Il termine \"Halakhah\" pu\u00f2 riferirsi a una legge singola, ad un \"corpus\" letterario di testi legali rabbinici, o al sistema complessivo di leggi religiose.\n\"Halakhah\" \u00e8 spesso accostata per contrasto alla \"Haggadah\", il corpus eterogeneo di letteratura rabbinica esegetica, narrativa, filosofica, mistica, e di altre letterature \"non giuridiche\". Allo stesso tempo, poich\u00e9 gli scrittori della \"Halakhah\" attingono dalla letteratura haggadica e persino mistica, vi \u00e8 un interscambio dinamico tra i generi.\nLa \"Halakhah\" costituisce l'applicazione pratica delle 613 mitzv\u00f2t (\"comandamenti\", singolare: \"mitzvah\") esposte nella Torah (i cinque libri di Mos\u00e8, la \"legge scritta\") e sviluppate attraverso la discussione e il dibattito nella letteratura rabbinica classica, specialmente nella Mishnah e nel Talmud (la \"legge orale\"), e come codificate nella \"Mishneh Torah\" o \"Shulchan Arukh\" (il \"Codice di Diritto\" ebraico).\nLa \"Halakhah\" \u00e8 una guida completa di tutti gli aspetti della vita umana, sia \"corporale\"/\"fisica\"/materiale che spirituale. Le sue leggi, linee guida e opinioni, coprono una vasta gamma di situazioni e principi, nel tentativo di realizzare ci\u00f2 che \u00e8 implicito nel comandamento biblico centrale di essere \"santi, perch\u00e9 Io, il Signore, D-o vostro, sono santo\" (). Coprono quelle che si afferma siano per un ebreo i modi migliori di vivere, sulla base di ci\u00f2 che non \u00e8 specificato ma \u00e8 derivato dalla Bibbia ebraica.\nPoich\u00e9 la \"Halakhah\" viene sviluppata e applicata da diverse autorit\u00e0 halakhiche, piuttosto che una sola \"voce ufficiale\", \u00e8 anche possibile che diverse persone e comunit\u00e0 possano avere diverse risposte a questioni halakhiche. Le controversie provocano nella letteratura rabbinica molto del suo fascino creativo e intellettuale. Con poche eccezioni, tali controversie non vengono risolte mediante strutture di autorit\u00e0 perch\u00e9 durante l'et\u00e0 di esilio (\"Galut\") agli Ebrei \u00e8 mancata una gerarchia giudiziaria centralizzata o un sistema di procedure d'appello per la Halakhah. Invece, gli ebrei interessati a osservare la Halakhah tipicamente scelgono di seguire rabbini specifici o affiliarsi ad una comunit\u00e0 pi\u00f9 fortemente strutturata.\nLa \"Halakhah\" \u00e8 stata sviluppata e studiata attentamente da tutte le generazioni fin prima del 500 p.e.v., in una raccolta di scritti religiosi in continua espansione e consolidati nel Talmud. Forma quindi un corpo preminente di complesse opinioni giuridiche, legislative, tradizionali e direttive, molte di esse tramandate nel corso dei secoli, e un assortimento di comportamenti basilari, trasmesso alle generazioni successive dal momento in cui si nasce fino \"ad mortis horam\". \u00c8 inoltre oggetto di intenso studio nelle \"yeshivah\" (cfr. Studio della Torah).\nLeggi della Torah.\nIn linea di massima, la Halakhah comprende l'applicazione pratica dei comandamenti (ciascuno di essi noto come mitzvah) nella Torah, come sviluppati nella letteratura rabbinica successiva. Secondo il Talmud (Trattato Makkot), ci sono 613 mitzvot (\"comandamenti\") nella Torah; in ebraico queste sono conosciute come le \"Taryag mitzvot\" . Ci sono 248 mitzvot positive e 365 mitzvot negative date nella Torah, integrate da sette mitzvot legiferate dai rabbini dell'antichit\u00e0.\nCategorie.\nLa legge ebraica pu\u00f2 essere classificata in vari modi. Oltre alle categorie basilari applicate alle mitzvot nell'antichit\u00e0, durante il Medioevo la legge ebraica fu regolata da opere come la \"Mishneh Torah\" di Maimonide e lo \"Shulchan Arukh\" di Joseph Karo.\nL'Ebraismo Rabbinico Classico ha due categorie giuridiche di base:\nQuesta divisione tra comandamenti rivelati e Rabbinici (mitzvot) possono influenzare l'importanza di una regola, la sua applicazione e la natura della sua interpretazione continuativa. Le autorit\u00e0 Halakhiche possono essere in disaccordo su quali leggi rientrano in quali categorie o le circostanze (se presenti) in base alle quali le sentenze Rabbiniche precedenti possano essere riesaminate successivamente da rabbini contemporanei, ma tutti gli ebrei Halakhici sostengono che esistono entrambe le categorie e che la prima categoria \u00e8 immutabile, con eccezioni solo in caso di pericolo di vita e simili situazioni di emergenza.\nUna seconda distinzione classica \u00e8 tra la Torah Scritta (leggi scritte nella Bibbia Ebraica, in particolarei i suoi primi cinque libri) e Legge Orale, le leggi credute trasmesse oralmente prima della compilazione di testi come Mishnah, Talmud e Codici Rabbinici.\nI comandamenti sono divisi in comandi positivi e negativi, che sono trattati in modo diverso in termini di punizione divina e umana. I comandamenti positivi (dei quali la tradizione vuole ce ne siano 248) \"richiedono\" che venga eseguita un'azione e si considera che portino l'esecutore pi\u00f9 vicino a D-o. I comandamenti negativi (tradizionalmente 365 di numero) \"proibiscono\" un'azione specifica e le rispettive violazioni creano una lontananza da D-o. Nello sforzo di \"essere santi\" come D-o \u00e8 santo, la persona tenta per quanto possibile di vivere in conformit\u00e0 con i desideri di D-o per l'umanit\u00e0, cercando di condurre un'esistenza in conformit\u00e0 con ciascuno di questi nel modo pi\u00f9 completo possibile.\nUn'ulteriore suddivisione viene fatta tra \"chuqqim\" (\"decreti\" - leggi senza spiegazione ovvia, come \"shatnez\" , la legge che vieta di indossare l'abbigliamento fatto di miscele di lino e lana), \"mishpatim\" (\"giudizi\" - leggi con evidenti implicazioni sociali) e \"eduyot\" (\"testimonianze\" o \"commemorazioni\", come lo Shabbat e le festivit\u00e0 ebraiche). Nei secoli le varie autorit\u00e0 rabbiniche hanno classificato i comandamenti in vari altri modi.\nUn approccio diverso divide le leggi in un diverso insieme di categorie:\nVi \u00e8 una nozione nella Halakhah che le violazioni della seconda categoria sono pi\u00f9 gravi, in un certo modo, a causa del requisito secondo cui si deve ottenere il perdono sia dalla persona offesa e sia da D-o.\nIn pratica, le mitzvot possono anche essere classificate in linea con il modo in cui potrebbero essere attuate dopo la distruzione del Tempio. Alcune mitzvot sono rilevanti solo in Terra d'Israele. Molte leggi relative alla santit\u00e0 e purezza non possono pi\u00f9 essere osservate poich\u00e9 il Santuario di Gerusalemme non esiste pi\u00f9. Inoltre alcune leggi richiedono una sorta di Beth Din (tribunale ebraico) che non esiste pi\u00f9.\nNell'ambito della letteratura talmudica, la legge ebraica \u00e8 divisa nei sei ordini della Mishnah (vedi tabella in calce), che sono categorie per argomento trattato: Zeraim (\"Semi\") per le leggi agricole e di preghiera; Moed (\"Festivit\u00e0\") per lo Shabbat e i festival; Nashim (\"Donne\") che si occupa principalmente del matrimonio e del divorzio; Nezikin (\"Danni\") per il diritto civile e penale; Kodashim (\"Santit\u00e0\") per i sacrifici e le leggi alimentari; e Tohorot (\"Purificazioni\") per la purezza rituale. Tuttavia, i testi talmudici trattano spesso di leggi al di fuori di queste categorie e soggetti. Come risultato, la legge ebraica \u00e8 stata classificata in altri modi nel periodo post-talmudico.\nNei principali codici di legge ebraica si trovano altri due schemi principali di categorizzazione. La \"Mishneh Torah\" di Maimonide divide le leggi in quattordici sezioni. Gli sforzi di codificazione che culminarono nello \"Shulchan Arukh\" dividono la legge in quattro sezioni, includendoci solo quelle leggi che nella loro applicazione non dipendono dall'essere in Terra d'Israele.\nPeccato.\nL'Ebraismo considera peccato la violazione dei comandamenti, delle \"mitzvot\".\nLa parola ebraica generica per qualsiasi tipo di peccato \u00e8 \"aveira\" (\"trasgressione\"). Basandosi sul Tanakh (Bibbia ebraica), l'Ebraismo contempla tre livelli di peccato:\nCorrelativamente, i tre termini - \"Chayyav, Patur, Mutar\" - nella Ghemara e nei codici halakhici classificano l'ammissibilit\u00e0 di un'azione o la gravit\u00e0 della sua proibizione e punizione.\nL'Ebraismo riconosce che la stragrande maggioranza delle persone, a parte coloro che sono chiamati \"Tzadikim Gemurim\" (ebraico: \u05e6\u05d3\u05d9\u05e7, \"i giusti\"), soccomber\u00e0 al peccato durante la propria vita. Tuttavia, uno stato peccaminoso non condanna la persona alla dannazione; c'\u00e8 sempre una strada di \"teshuvah\" (ebraico: \u05ea\u05e9\u05d5\u05d1\u05d4, pentimento - letteralmente: \"ritorno\"). Ci sono alcune categorie di persone per le quali ci\u00f2 \u00e8 estremamente difficile, come ad esempio quelli che commettono adulterio, come anche coloro che calunniano gli altri.\nIn passato, quando gli ebrei avevano un sistema giudiziario funzionante (il Beth Din e la Corte Suprema del Sinedrio), i tribunali erano autorizzati a somministrare punizioni fisiche per varie violazioni, con condanne che avvenivano dopo ben pi\u00f9 rigorosi standard di prova di quelli odiernamente accettabili nei tribunali delle democrazie moderne: le pene includevano la pena di morte, punizioni corporali, carcere, scomunica (\"\u1e24erem\"). Dalla caduta del Tempio le esecuzioni sono state proibite. Dopo la fine delle comunit\u00e0 ebraiche autonome di Europa, anche le altre pene sono state abolite.\nOggi, quindi, si rende conto delle proprie azioni soltanto a Dio. Il Talmud dice che, sebbene i tribunali in grado di giustiziare i peccatori non esistano pi\u00f9, le sanzioni previste continuano ad essere applicate dalla Provvidenza. Per esempio, una persona che ha commesso un peccato punibile con la lapidazione potrebbe cadere da un tetto, o qualcuno che dovrebbe essere giustiziato con strangolamento potrebbe annegare.\nLegge per i Gentili.\nL'Ebraismo ha sempre sostenuto che le persone non ebree sono obbligate solamente a seguire le Sette Leggi Noachiche: queste sono le leggi che derivano dall'alleanza stretta da Dio con No\u00e8 dopo il diluvio, e che si applicano a tutti i discendenti di No\u00e8, cio\u00e8 a tutti gli esseri umani. Le leggi di No\u00e8 si trovano nel Talmud (Trattato \"Sanhedrin\" 57a), e sono elencate qui di seguito:\nI dettagli di queste leggi sono estratte dai testi talmudici e codificate nella \"Mishneh Torah\". Si trovano principalmente nei capitoli 9 e 10 dello \"Hilkhoth Melakhim u'Milhamothehem\" nel Sefer Shoftim, il quattordicesimo libro della \"Mishneh Torah\".\nFonti e processo halakhico.\nI limiti della legge ebraica sono determinati mediante il processo halakhico, un sistema etico-religioso di ragionamento giuridico. I rabbini generalmente basano le proprie opinioni sulle fonti primarie di Halakhah nonch\u00e9 sui precedenti stabiliti da pareri rabbinici anteriori. Le fonti principali e i generi di Halakhah consultati includono:\nNell'antichit\u00e0 il \"Sinedrio\" funzionava essenzialmente come Corte Suprema e legislatura per l'Ebraismo, e aveva il potere di amministrare la legge vincolante, che comprendeva sia la legge \"ricevuta\" che i propri decreti rabbinici, su tutti gli ebrei - le sentenze del Sinedrio diventavano Halakhah. Tale tribunale cess\u00f2 di funzionare nella sua completezza nel 40 e.v. Oggi, l'applicazione autorevole della legge ebraica \u00e8 affidata al rabbino locale e ai tribunali rabbinici locali, con la sola validit\u00e0 locale. In quei rami dell'Ebraismo che seguono la Halakhah, i laici prendono numerose decisioni \"ad hoc\", ma non sono considerati di possedere l'autorit\u00e0 decisionale definitiva.\nFin dai tempi del Sinedrio, tuttavia, nessun organismo o autorit\u00e0 sono stati generalmente reputati come aventi il potere di creare precedenti universalmente riconosciuti. Come risultato, la Halakhah si \u00e8 sviluppata in maniera diversa dai sistemi giuridici anglo-americani che hanno una Corte Suprema in grado di fornire precedenti universalmente accettati. In generale, gli argomenti halakhici contemporanei sono effettivamente, ma non ufficialmente, esaminati da recensori giudiziari. Quando un \"posek\" rabbinico (\"decisore\") propone una nuova interpretazione di una legge, tale interpretazione pu\u00f2 essere considerata vincolante per il postulante o la comunit\u00e0 relativa. A seconda della statura del posek e la qualit\u00e0 della decisione, l'interpretazione pu\u00f2 anche essere gradualmente accettata da rabbini e membri delle comunit\u00e0 ebraiche circostanti.\nCon questo sistema, avviene una tensione tra la rilevanza delle autorit\u00e0 precedenti e quelle successive, vincolandone l'interpretazione e l'innovazione halakhica. Da un lato, vi \u00e8 il principio di Halakhah di non invalidare una legge specifica di un'epoca precedente, dopo che sia stata accettata dalla comunit\u00e0 come legge o voto. Dall'altro lato, un secondo principio riconosce la responsabilit\u00e0 e l'autorit\u00e0 delle autorit\u00e0 successive, e soprattutto quella del \"posek\" che ha esaminato una domanda correlata. Inoltre, la Halakhah rappresenta una vasta gamma di principi che consentono discrezionalit\u00e0 giudiziaria e divergenza (Ben-Menahem). In generale, un rabbino in un qualsiasi periodo non revocher\u00e0 leggi specifiche di un'epoca precedente, a meno che non sia supportata da un rilevante precedente (vedi lista sotto). Vi sono importanti eccezioni a questo principio, che legittimano il \"posek\" (decisore) o \"Beth Din\" (tribunale) responsabile di un determinato parere.\nNonostante il potenziale di innovazione, i rabbini e le comunit\u00e0 ebraiche divergono notevolmente sul modo di apportare cambiamenti alla Halakhah. In particolare, i \"poskim\" spesso estendono l'applicazione di una legge a nuove situazioni, ma non considerano tali applicazioni come costituenti un \"cambiamento\" alla Halakhah. Per esempio, molte sentenze ortodosse in materia di energia elettrica derivano da sentenze riguardanti il fuoco, poich\u00e9 l'elettricit\u00e0 \u00e8 considerata una forma di fuoco. Al contrario, i poskim conservatori considerano l'accensione durante lo Shabbat di apparecchiature elettriche fisicamente e chimicamente pi\u00f9 simili all'apertura di rubinetto dell'acqua (che \u00e8 consentita) che all'accensione di un fuoco (che non \u00e8 consentita). L'Ebraismo riformato, in alcuni casi, interpreta esplicitamente la Halakhah in considerazione della societ\u00e0 contemporanea \u2013 per esempio, i rabbini di questa corrente estendono l'applicazione di determinati obblighi e attivit\u00e0 ammissibili anche alle donne.\nAll'interno di alcune comunit\u00e0 ebraiche, esistono organi strutturati formalmente. Nell'ambito dell'Ebraismo Ortodosso Moderno non esiste una Commissione unica o un leader superiore, ma i rabbini sono generalmente d'accordo con le opinioni stabilite per consenso dai leader del Consiglio Rabbinico d'America. Per l'Ebraismo conservatore, la rispettiva Assemblea Rabbinica ha un Comitato ufficiale chiamato \"Committee on Jewish Law and Standards (Comitato per la legge e gli standard ebraici)\".\nTakkanot.\nLa Legge tradizionale ebraica concesse ai Saggi ampi poteri legislativi. Tecnicamente, si possono distinguere due potenti strumenti giuridici all'interno del sistema halakhico:\nTuttavia, nel linguaggio comune a volte la gente usa il termine generale \"takkanah\" per riferirsi sia ai \"gezeirot\" che ai \"takkanot\".\nI takkanot, in generale, non influiscono sull'osservanza dei mitzvot della Torah, n\u00e9 ne limitano la pratica. Tuttavia, il Talmud afferma che in casi eccezionali i Saggi avevano l'autorit\u00e0 di \"estrarre questioni dalla Torah\". Nella letteratura talmudica e halakhica classica, tale autorit\u00e0 si riferisce al potere di vietare alcune cose che altrimenti sarebbero biblicamente permesse (\"shev v'al ta'aseh\"). I rabbini possono disporre che una mitzvah non debba essere eseguita, ad esempio, suonare lo shofar o prendere le Quattro specie durante lo Shabbat. Questi takkanot vengono eseguiti per evitare, nel timore di Dio, che qualcuno possa altrimenti trasportare i citati oggetti da casa a sinagoga, violando cos\u00ec inavvertitamente lo Shabbat.\nUn'altra forma rara e limitata di takkanah coinvolge l'esenzione dai divieti della Torah. In alcuni casi, i Saggi permettevano l'inosservanza temporanea di un divieto per salvaguardare il sistema ebraico nel suo complesso. Tale fu la base del rapporto di Ester con Assuero (cfr. Sanhedrin).\nErmeneutica.\nL'ermeneutica \u00e8 la metodologia dell'interpretazione, lo studio delle norme per la determinazione esatta del significato di un testo; ha avuto un ruolo notevole nel chiarimento e discussione dei primi testi rabbinici. I saggi studiarono le regole con le quali i requisiti della Legge Orale vennero desunti e stabiliti nella Legge scritta, cio\u00e8 la Torah. Queste regole si riferiscono a:\nLa compilazione di tali regole ermeneutiche vennero fatte nelle prime ere rabbiniche. La tradizione tannaitica riconosce tre di queste compilazioni, cio\u00e8:\nLa normativa citata per ultima \u00e8 contenuta in una baraita indipendente, incorporata e conservata solo in opere successive. \u00c8 stata concepita per interpretazione haggadica, ma molta sua parte \u00e8 valida anche per la Halakhah, in coincidenza con le regole di Hillel e Ishmael. Nessuno dei tre autori ha cercato di dare un'enumerazione completa delle regole di interpretazione correnti durante la loro epoca, ma hanno omesso dalle loro collezioni molte regole che venivano seguite allora. Si limitano a una raccolta dei principali metodi di deduzione logica, che chiamano \"middot\" (misure), sebbene anche le altre regole fossero note con quel termine.\nLe Tredici Regole di Rabbi Ishmael.\nUna di queste compilazioni di regole si trova nel siddur, dall'\"Introduzione alla \"Sifra\"\" di Ishmael ben Elisha, 200 e.v. circa. \u00c8 conosciuta come le \"Tredici Regole di Esegesi\":\nAnalisi storica.\nL'antichit\u00e0 delle regole pu\u00f2 essere determinata solo dalle date delle autorit\u00e0 che le citano; in generale, non si possono dichiarare pi\u00f9 antiche del Tanna al quale sono attribuite per primo. \u00c8 certo, tuttavia, che le sette midd\u00f2t di Hillel e le tredici di Ishmael sono antecedenti rispetto all'epoca di Hillel stesso, che fu il primo a trasmetterle. Anche il Talmud non fornisce alcuna informazione concernente l'origine delle midd\u00f2t, sebbene i Geonim le considerassero sinaitiche. Gli storici moderni ritengono che sia decisamente errato considerare le midd\u00f2t come tradizione dei tempi di Mos\u00e8 sul Monte Sinai.\nLe midd\u00f2t sembrano essere state scritte inizialmente come regole astratte dagli insegnanti di Hillel, sebbene non fossero subito riconosciute da tutti come validi e vincolanti. Diverse scuole le interpretarono e modificarono, le limitarono o estesero, in vari modi. Rabbi Akiva e Ishmael, insieme ai loro discepoli, contribuirono in modo particolare allo sviluppo o affermazione di queste regole. Akiva dedic\u00f2 la propria attenzione specialmente alle regole grammaticali ed esegetiche, mentre Ishmael ne svilupp\u00f2 la logica. Le norme stabilite da una scuola furono spesso respinte da un'altra, perch\u00e9 i principi che le guidavano nelle rispettive formulazioni erano essenzialmente diverse. Secondo Akiva, il linguaggio divino della Torah si distingue dal discorso umano per il fatto che nel primo caso nessuna parola o suono sono superflui.\nAlcuni studiosi hanno notato una somiglianza tra queste regole rabbiniche di interpretazione e l'ermeneutica della antica cultura ellenistica. Ad esempio, il teologo israeliano Saul Lieberman sostiene che i nomi (per es. \"kal vahomer\") delle midd\u00f2t di Rabbi Ishmael sono traduzioni in ebraico di termini greci, sebbene i metodi di tali midd\u00f2t non siano di origine greca.\nOpinioni correnti.\nL'Ebraismo ortodosso sostiene che la Halakhah \u00e8 la legge divina, come indicato nella Torah (i cinque libri di Mos\u00e8), nelle leggi rabbiniche, nella combinazione dei decreti rabbinici e delle tradizioni. I rabbini, che hanno fatto molte aggiunte e interpretazioni della Legge ebraica, lo hanno fatto solo in conformit\u00e0 con i regolamenti che credono siano stati dati a questo scopo da Mos\u00e8 sul Monte Sinai (cfr. ).\nL'Ebraismo conservatore sostiene che la Halakhah \u00e8 normativa e vincolante, e si sviluppa in una relazione tra il popolo e Dio sulla base della Torah sinaitica. Mentre esistono svariati punti di vista conservatori, la convinzione comune \u00e8 che la Halakhah \u00e8, ed \u00e8 sempre stato, un processo in evoluzione soggetto all'interpretazione dei rabbini attraverso le epoche.\nL'Ebraismo riformato e l'Ebraismo ricostruzionista ritengono che le opinioni moderne di come la Torah e la legge rabbinica si siano sviluppate implicano che il corpus della legge ebraica rabbinica non \u00e8 pi\u00f9 normativo (visto come vincolante) per gli ebrei oggi. L'ala tradizionalista di queste correnti ebraiche crede che la Halakhah rappresenti un punto di partenza personale, affermando che ogni ebreo \u00e8 obbligato ad interpretare la Torah, il Talmud e le Scritture ebraiche da se stesso, e cos\u00ec facendo tale interpretazione creer\u00e0 comandamenti separati per ogni persona.\nColoro che appartengono alle ali liberali e classiche della Riforma credono che in questa epoca la maggioranza dei rituali religiosi ebraici non siano pi\u00f9 necessari, e molti sostengono che seguire gran parte delle leggi ebraiche oggi sia in realt\u00e0 controproducente. Sostengono che l'Ebraismo sia entrato in una fase di monoteismo etico, e che le leggi dell'Ebraismo siano solo i resti di una fase precedente di evoluzione religiosa, che non hanno bisogno di essere seguite. Queste affermazioni sono considerate errate, e persino eretiche, dall'Ebraismo ortodosso e conservatore.\nGli ebrei umanisti valutano la Torah come testo storico, politico e sociologico scritto dai loro antenati. Non credono quindi \"che ogni parola della Torah sia vera, o anche moralmente corretta, solo perch\u00e9 la Torah \u00e8 antica\". Di conseguenza la Torah viene contestata e analizzata criticamente. Gli ebrei umanisti ritengono che l'intera esperienza ebraica, e non solo la Torah, debba essere studiata come una fonte per il comportamento e valori etici ebraici.\nFlessibilit\u00e0.\nNonostante la sua rigidit\u00e0 interna, quello della Halakhah \u00e8 stato generalmente un sistema flessibile, affrontando questioni sulla base di circostanze e precedenti. L'approccio classico ha permesso nuove sentenze per quanto riguarda la tecnologia moderna. Queste sentenze guidano il credente verso il corretto utilizzo dell'elettricit\u00e0 durante lo Shabbat e nelle festivit\u00e0 secondo i parametri della Halakhah. In verit\u00e0, molti tomi interpretativi sono stati pubblicati e vengono costantemente recensiti per assicurare il massimo coordinamento tra tecnologia e le esigenze dell'ebreo osservante, con una vasta gamma di opinioni. Circa l'applicabilit\u00e0 della legge in una data situazione, spesso la condizione basilare \u00e8 quella di \"consultare il proprio rabbino locale o posek\".\nDifferenze tra Ebraismo Ortodosso e Ebraismo Conservatore.\nGli ebrei ortodossi sostengono che la Halakhah derivi dalla legge divina della Torah (Bibbia ebraica), dalle leggi rabbiniche, dalla combinazione dei drecreti rabbinici e tradizioni ebraiche. Come tale deve essere rispettata come \"autorit\u00e0 inalterabile\". Credono inoltre che ci siano formule tradizionali che risalgono a Mos\u00e8, su come la legge divina possa essere interpretata - cfr. \"supra\"\u2192 \"Ermeneutica\". Gli ebrei conservatori invece hanno diverse opinioni circa l'origine della Torah e la sua autorit\u00e0 odierna, e credono che possa essere continuamente reinterpretata. La loro visione della Halakhah ha dato luogo a notevoli differenze di approccio e di risultato.\nEbraismo Ortodosso.\nGli ebrei ortodossi credono che Halakhah sia un sistema religioso, il cui nucleo rappresenta la Volont\u00e0 rivelata di Dio. Sebbene l'Ebraismo ortodosso riconosca che i rabbini emisero molte decisioni e decreti secondo la Legge ebraica, quando la stessa Torah scritta non era specifica, lo fecero solo in conformit\u00e0 alle norme impartite loro da Mos\u00e8 sul Monte Sinai (cfr. ). Questi regolamentazioni sono state trasmesse oralmente fino a poco dopo la distruzione del Secondo Tempio. Vennero poi registrate nella Mishnah e spiegate nel Talmud e in commentari nel corso della storia, fino ad oggi.\nL'Ebraismo ortodosso ritiene che le interpretazioni successive siano state ottenute con la massima precisione e cura. I codici pi\u00f9 ampiamente accettati della legge ebraica sono conosciuti come \"Mishneh Torah\" (di Maimonide) e \"Shulchan Arukh\" (di Yosef Caro). Nessun rabbino ha il diritto di modificare la Legge ebraica prima di aver compreso chiaramente come essa coincida con i precetti del Talmud e successivi codici normativi. I commentari successivi sono stati accettati da molti rabbini come normativa finale, tuttavia altri rabbini potrebbero essere in disaccordo.\nL'Ebraismo ortodosso ha una serie di opinioni sulle circostanze e sulla misura in cui un cambiamento sia ammissibile. Gli ebrei haredi in generale sostengono che anche i \"minhaghim\" (tradizioni/costumanze) vanno mantenute intatte e precedenti esistenti non possono essere riconsiderati. Le autorit\u00e0 ortodosse moderne sono in genere pi\u00f9 inclini a consentire limitate modifiche di tradizioni e qualche riconsiderazione di precedenti. Tutte le autorit\u00e0 ortodosse, tuttavia, concordano sul fatto che solo le interpretazioni rabbiniche successive sono soggette a riesame, e asseriscono che le fonti principali della Legge Divina scritta e orale, come la Torah, la Mishnah e il Talmud, non possono essere ignorate o messe in secondo piano.\nEbraismo Conservatore.\nUn'opinione mantenuta dall'Ebraismo conservatore \u00e8 che, mentre Dio \u00e8 reale, la Torah non \u00e8 la parola di Dio in senso letterale. Tuttavia, in questa prospettiva, la Torah \u00e8 ancora considerata la storia dell'umanit\u00e0, in contatto con la rivelazione divina, e quindi infusa di autorit\u00e0 divina; gli ebrei conservatori di conseguenza ritengono la Torah ancora vincolante, de in genere cercano di utilizzare i moderni metodi di studio storico, per imparare come la legge ebraica sia cambiata nel tempo, ed in alcuni casi sono pi\u00f9 disposti a cambiarne la regolamentazione nel presente.\nIl rabbino conservatore Elie Kaplan Spitz afferma che la considerazione dell'Halakhah da parte dell'Ebraismo conservatore, si basa sul concetto che \"la morale che si apprende attraverso lo svilupparsi della narrazione della nostra tradizione, informa l'applicazione della legge mosaica\", continuando a spiegare che\n\"non possiamo concepire un Dio che sancisce una sofferenza immeritata ... Quando una legge della Torah entra in conflitto con la morale, quando la legge \u00e8 'sgradevole', abbiamo il dovere di trovare un modo per affrontare il problema ... Noi siamo disposti a fare in modo esplicito ci\u00f2 che era in gran parte implicito in passato, cio\u00e8, di apportare modifiche quando necessarie per motivi morali. \u00c8 nostro desiderio di rafforzare la Torah, che ci costringe a riconoscere in modo esplicito la primaria importanza della morale, una morale che impariamo dal pi\u00f9 vasto svolgimento narrativo della nostra tradizione.\"\nCodici di legge ebraica.\nLa Torah e il Talmud non sono codici di legge formali: sono fonti di diritto. Ci sono molti codici formali di legge ebraica che si sono sviluppati nel corso degli ultimi duemila anni. Questi codici hanno influenzato e, a loro volta, sono stati influenzati da responsa; la Storia dei responsa fornisce quindi un complemento informativo a quanto segue.\nI codici principali sono:\nVoci correlate.\nSpecifiche:\nCollegamenti esterni.\nTesti completi delle maggiori opere halakhiche"}
{"id": "49946", "revid": "2730", "url": "https://it.wikipedia.org/wiki?curid=49946", "title": "Narciso", "text": "Narciso \u00e8 un personaggio della mitologia greca, noto per la sua bellezza. Il nome pu\u00f2 riferirsi anche a:"}
{"id": "49956", "revid": "36426", "url": "https://it.wikipedia.org/wiki?curid=49956", "title": "Vittoriato", "text": "Il vittoriato (latino \"victoriatus\") era una moneta d'argento emessa durante la Repubblica romana nel periodo ca. 221 a.C. - 170 a.C. Il diritto della moneta mostrava la testa di Giove con corona laureata ed il rovescio mostrava la Vittoria che poneva una corona su un trofeo d'armi e con l'iscrizione \"ROMA\" in esergo.\nInizialmente la moneta pesava ca. 3,4 grammi (3 scrupoli), indicando cio\u00e8 che il valore era la met\u00e0 del quadrigato, una moneta dal peso di 6 scrupoli che per\u00f2 in quel periodo non veniva pi\u00f9 emessa. Il vittoriato era composto d'argento in percentuale variabile, tra 60 e 80%, e aveva perci\u00f2 un tasso minore del denario che era stato introdotto all'incirca nello stesso periodo (211 a.C., dopo la fine della seconda guerra punica). L'evidenza dei ritrovamenti dei tesori indica che la moneta circolava principalmente nell'Italia del sud e pi\u00f9 tardi in Gallia, indicando che con la moneta si intendeva sostituire la dracma (o mezzo nomos) anzich\u00e9 essere parte di un normale sistema monetario Romano. \nQuando il vittoriato fu emesso per la prima volta aveva il valore di ca. 3/4 del denario, tuttavia quando fu reintrodotto il quinario nel 101 a.C. con un tipo similare, fu valutato 1/2 denario. Ci\u00f2 indica che i vittoriati ancora in circolazione erano di scarso valore e si considerava che valessero solo met\u00e0 denario. \nIl quinario fu reintrodotto principalmente per la Gallia cisalpina, dove il vittoriato e le sue imitazioni erano popolari. Forse il quinario reintrodotto continuava ad essere chiamato vittoriato, anche se non c'\u00e8 nessuna evidenza scritta su ci\u00f2.\nIl nome \"vittoriato\" \u00e8 un termine antico, attestato da diversi testi ed iscrizioni dell'epoca. \nLa moneta era conosciuta come \"tropaikon\" (\u03c4\u03c1\u03bf\u03c0\u03b1\u03b9\u03ba\u03bf\u03bd) dai Greci a causa del trofeo sul rovescio."}
{"id": "49960", "revid": "22166", "url": "https://it.wikipedia.org/wiki?curid=49960", "title": "Server DNS", "text": ""}
{"id": "49961", "revid": "277947", "url": "https://it.wikipedia.org/wiki?curid=49961", "title": "Neottolemo (disambigua)", "text": ""}
{"id": "49962", "revid": "121759364", "url": "https://it.wikipedia.org/wiki?curid=49962", "title": "Distribuzione di Wishart", "text": "In teoria della probabilit\u00e0, la distribuzione di Wishart, cos\u00ec chiamata in onore di John Wishart, \u00e8 una distribuzione di probabilit\u00e0 continua che generalizza la distribuzione chi quadro. \u00c8 definita sullo spazio delle matrici simmetriche definite negative. Queste distribuzioni sono di grande importanza per la stima delle matrici di covarianza nell'ambito della statistica multivariata.\nDefinizione della distribuzione di Wishart.\nLa variabile casuale di Wishart viene definita come segue. Sia \"X\" una matrice \"n\" \u00d7 \"p\", ognuna delle cui righe distribuita come una variabile casuale normale multivariata,\nAllora la distribuzione di Wishart \u00e8 la distribuzione di probabilit\u00e0 della matrice aleatoria \"p\" \u00d7 \"p\"\nove \"XT\" indica la trasposta di \"X\", e si indica con\nL'intero \"n\" corrisponde al numero dei \"gradi di libert\u00e0\". Se \"p\" = 1 e \"V\" = 1 allora questa \u00e8 una variabile casuale chi quadro.\nFunzione di densit\u00e0.\nLa distribuzione di Wishart pu\u00f2 essere caratterizzata dalla sua funzione di densit\u00e0 di probabilit\u00e0 come segue.\nSia formula_4 una matrice simmetrica formula_5 di variabili casuali definita positiva. Sia inoltre formula_6 una matrice positiva formula_5 non stocastica (vale a dire con valori fissi).\nAllora, se formula_8, formula_4 \u00e8 una distribuzione di Wishart con formula_10 gradi di libert\u00e0 se ha la funzione di densit\u00e0 di probabilit\u00e0 formula_11 data da\nove formula_13 \u00e8 la funzione gamma multivariata definita come\nPropriet\u00e0.\nTeorema.\nSe formula_4 \u00e8 distribuita come una v.c. di Wishart con formula_10 gradi di libert\u00e0 e matrice delle varianze formula_6, cio\u00e8 formula_18, e formula_19 \u00e8 una matrice formula_20 di rango formula_21, allora\nPrimo corollario.\nSe formula_23 \u00e8 un vettore costante non nullo formula_24, \nallora formula_25 \n(Qui formula_26 \u00e8 la variabile casuale chi quadro e \nformula_27; si noti che formula_28 \u00e8 costante e positivo, in quanto formula_6 \u00e8 definito positivo).\nSecondo corollario.\nSi consideri il caso ove formula_30 (vettore con lo j-esimo componente uguale a 1 e con tutti gli altri zero). \nAllora dal primo corollario discende che \nUn noto statistico (George Seber) fa notare che la distribuzione di Wishart \nnon \u00e8 chiamata \"chi quadrato multivariata\"\nin quanto la distribuzione marginale degli elementi non diagonali non sono distribuiti come una chi quadrato.\nSeber preferisce riservare il termine \"multivariata\"\nper i casi in cui tutti i marginali univariati sono della stessa famiglia.\nStimatore della distribuzione normale multivariata.\nLa v.c. di Wishart \u00e8 la variabile casuale dello stimatore di massima verosomiglianza\ndella matrice delle covarianze di una variabile casuale gaussiana multivariata.\nTale derivazione \u00e8 sorprendentemente sottile ed elegante. Essa coinvolge, da una parte, il teorema spettrale e, dall'altra, la ragione per la quale pu\u00f2 essere meglio interpretare uno scalare come la traccia di una matrice 1\u00d71 piuttosto che come un semplice scalare.\nV.c. di Wishart e v.c. Lambda di Wilks.\nSiano date le due v.c. distribuite come una v.c. di Wishart\nindipendenti tra di loro e con formula_33, allora\ndove formula_35 \u00e8 una variabile casuale Lambda di Wilks."}
{"id": "49964", "revid": "52953", "url": "https://it.wikipedia.org/wiki?curid=49964", "title": "NeXTSTEP", "text": "NeXTSTEP \u00e8 stato un sistema operativo orientato agli oggetti, multitasking che venne sviluppato dalla NeXT di Steve Jobs per le proprie linee di workstation, \"NeXTcube\" (la famosa \"blackbox\") e \"NeXTstation\", tra il 1986 e il 1995.\nStoria.\nSebbene le anteprime risalgano al 1986, NeXTSTEP 1.0 venne presentato il 18 settembre 1989 e l'ultima versione, la 3.3, venne presentata all'inizio del 1995. L'ultima versione funzionava su macchine basate su Motorola 68000 (come le macchine NeXT), Sun Microsystems SPARC, HP PA-RISC e IBM compatibile.\nCon il rilascio della versione 3.2, venne presentata anche OpenStep, un'API orientata agli oggetti, sviluppata congiuntamente da Sun Microsystems e Next e volta a portare NeXTSTEP, che si basava su un kernel Mach, anche su altre piattaforme hardware. L'implementazione di queste API fu prima un framework per le librerie Objective-C di NeXTSTEP compatibile con Solaris, secondariamente una versione speciale di NeXTSTEP chiamata OPENSTEP (con lettere tutte maiuscole) compatibile con diverse piattaforme (PA-RISC, SPARC, i386 e Motorola 68k).\nIl 4 febbraio 1997 Apple Computer acquis\u00ec la NeXT e utilizz\u00f2 OpenStep per sviluppare l'interfaccia grafica di macOS. L'eredit\u00e0 di OpenStep in Mac OS X \u00e8 visibile nelle librerie Cocoa, librerie sviluppate in Objective C (come l'OpenStep) e che hanno come prefisso \"NS\". Esiste anche un'implementazione libera dello standard OpenStep chiamata GNUstep.\nDescrizione.\nNEXTSTEP \u00e8 formato da diverse componenti:\nLa fama del sistema operativo NeXTSTEP deriva dagli ultimi tre elementi. Le librerie erano molto potenti e flessibili e furono utilizzate per realizzare tutte le componenti del sistema operativo e le sue applicazioni. Le caratteristiche peculiari dell'Objective C e le librerie NeXTSTEP permettevano la realizzazione rapida e veloce di applicativi anche molto complessi e furono additate ad esempio per pi\u00f9 di un decennio.\nL'interfaccia grafica del NeXTSTEP era consistente e raffinata e introdusse il concetto di dock che venne riportato nel macOS e con alcune modifiche in altri sistemi operativi. NeXTSTEP inoltre introdusse molte altre innovazioni nella gestione e nella grafica delle GUI come per esempio le componenti grafiche in finto 3D, finestre ridimensionabili e componenti che accettano come ingresso oggetti grafici che vengono trascinati dall'utente, finestre di informazioni (\"inspector\"), notifiche delle modifiche a una finestra. NeXTSTEP inoltre era la prima interfaccia grafica per usi generici a gestire i colori per la tipografia, la trasparenza, un'avanzata gestione dei suoni (tramite il DSP Motorola 56000), primitive grafiche avanzate, gestione della localizzazione e una gestione moderna dei font ereditata da tutte le applicazioni.\nIn aggiunta il sistema operativo forniva altri strumenti per i programmatori che semplificavano lo sviluppo. Tra questi il Portable Distributed Objects (PDO), che permetteva l'invocazione remota degli oggetti e l'Enterprise Objects Framework, un database relazione a oggetti. Questi strumenti semplificavano molto lo sviluppo di applicazioni per compiti specifici infatti NeXTSTEP \u00e8 stato spesso utilizzato per realizzare programmi finanziari.\nNome.\nIl nome del sistema operativo ha subito nel corso degli anni molte modifiche alla presenza di maiuscole o minuscole. Inizialmente era NeXTstep e NeXTStep, in seguito divenne NeXTSTEP (indicando sia il sistema operativo che le workstation con processori Motorola e Intel) e infine divenne NEXTSTEP con la trasformazione di \"NeXT Computer Inc\" in \"NeXT Software Inc\" per dedicarsi esclusivamente alla produzione del software. La confusione aument\u00f2 con il rilascio delle librerie OpenStep versione 4 che molti confondevano con il sistema operativo NEXTSTEP.\nSoftware.\nWorldWideWeb, il primo browser web, venne sviluppato su una macchina NeXTSTEP. Molte caratteristiche come le abbreviazioni da tastiera per esempio derivano da caratteristiche fornite nativamente da NEXTSTEP e in seguito implementate anche negli altri sistemi operativi. Le caratteristiche base dell'HTML versione 1.0 e 2.0 derivano in massima parte dalla classe NeXT Text. Il videogioco \"Doom\" venne in buona parte sviluppato su macchine NeXT, FreeHand versione 5 di Macromedia, la moderna interfaccia \"Notebook\" di Mathematica e il foglio elettronico Lotus Improv sono altri esempi di programmi sviluppati su sistemi NeXT."}
{"id": "49966", "revid": "77358", "url": "https://it.wikipedia.org/wiki?curid=49966", "title": "OpenStep", "text": ""}
{"id": "49968", "revid": "124123", "url": "https://it.wikipedia.org/wiki?curid=49968", "title": "John Wishart", "text": "\u00c8 stato editore di Biometrika dal 1937.\nLa variabile casuale di Wishart e il premio per statistici \"John Wishart\" portano il suo nome."}
{"id": "49970", "revid": "125868530", "url": "https://it.wikipedia.org/wiki?curid=49970", "title": "Cocoa (software)", "text": "In informatica, Cocoa \u00e8 l'ambiente nativo di programmazione orientato agli oggetti sviluppato dalla Apple Inc. per i sistemi operativi di Apple, come macOS, iPadOS e iOS.\nLe applicazioni Cocoa sono normalmente sviluppate utilizzando gli strumenti di sviluppo messi a disposizione da Apple che sono Xcode (precedentemente Project Builder) e Interface Builder.\nI linguaggi supportati da Xcode sono Objective C, AppleScript, C++, Java e Swift, ma l'ambiente Cocoa \u00e8 utilizzabile anche con altri programmi di sviluppo e utilizzando anche linguaggi come Perl, Python (grazie al bridge PyObjC) e Ruby (grazie a RubyCocoa).\nPer gli utenti finali, le applicazioni Cocoa sono facilmente riconoscibili dovendo aderire alle linee guida stabilite dall'Apple. L'ambiente Cocoa include molti servizi, ed essendo Cocoa un ambiente orientato agli oggetti, questi servizi vengono ereditati dalle applicazioni che si appoggiano a Cocoa. Un esempio \u00e8 il correttore ortografico, che \u00e8 integrato in ogni programma Cocoa dato che in realt\u00e0 \u00e8 un servizio e non dipende dal singolo programma.\nIl design di Cocoa \u00e8 stato sempre considerato uno dei suoi punti di forza, fino al punto che le soluzioni architetturali che ha adottato hanno ispirato molti Design Patterns formalizzati.\nLe applicazioni Cocoa e Carbon sono quelle applicazioni native per Mac OS X. Le applicazioni che utilizzano Carbon possono essere eseguite, se il programmatore l'ha previsto, anche sotto Mac OS 9. Infine ci sono le applicazioni Classic che funzionano solo, per l'appunto, nell'ambiente Classic (Mac OS 9) o sotto il suo ambiente di emulazione in Mac OS X."}
{"id": "49971", "revid": "767487", "url": "https://it.wikipedia.org/wiki?curid=49971", "title": "Carbon (API)", "text": "Carbon \u00e8 il nome in codice dato da Apple Inc. alle API contenute nel sistema operativo macOS che consentono ai programmi scritti per i sistemi della Apple precedenti a macOS di funzionare sul nuovo sistema operativo tramite piccole modifiche. Le API sono formate da header file per il linguaggio C e da librerie dinamiche che implementano le funzioni. Le implementazioni delle librerie sono differenti a seconda dei sistemi operativi ma questo non crea problemi all'eseguibile dato che per esso il comportamento \u00e8 identico.\nSenza le librerie Carbon l'unico modo per utilizzare le vecchie applicazioni sarebbe quello di utilizzare il programma di emulazione Classic fornito con Mac OS X."}
{"id": "49972", "revid": "599013", "url": "https://it.wikipedia.org/wiki?curid=49972", "title": "Nereo (disambigua)", "text": ""}
{"id": "49975", "revid": "1452073", "url": "https://it.wikipedia.org/wiki?curid=49975", "title": "Priapulida", "text": "Il phylum Priapulida (dal greco: \"Priapos\", dio della fertilit\u00e0) \u00e8 costituito da 15 specie di animali bentonici marini, la cui lunghezza varia da pochi mm a circa una decina di cm. I priapulidi abitano i fondali fangosi di tutti i tipi di mari, da quelli polari a quelli tropicali, e si trovano nelle zone costiere fino a profondit\u00e0 di circa 500\u00a0m. Questi organismi si nutrono in genere di anellidi e altri piccoli invertebrati marini. Il nome deriva dalla loro somiglianza con il pene umano ma vengono anche chiamati comunemente vermi cactus.\nAnatomia e fisiologia.\nIl corpo dei priapulidi \u00e8 costituito da un \"tronco\" spinoso rivestito da una cuticola chitinosa e caratterizzato da una successione di anelli superficiali, bench\u00e9 non ci sia segmentazione interna. Dalla parte superione del tronco si estende una proboscide bulbosa retraibile, detta \"prosoma\", sulla cui sommit\u00e0 si trova la bocca. Alcune specie sono dotate anche di due \"appendici caudali\" che si dipartono dalla regione inferiore del tronco e si pensa abbiano una funzione sensitiva e respiratoria.\nI priapulidi sono proctodeati con canale alimentare rettilineo.\nLa bocca reca delle spine necessarie per la cattura della preda. La faringe \u00e8 dotata di pareti muscolose e denti che servono per la masticazione del cibo introdotto. L'ano \u00e8 posto nella zona inferiore del tronco.\nIl sistema nervoso \u00e8 costituito da un anello nervoso periesofageo dal quale si sviluppa un cordone nervoso ventrale munito di gangli. Da questi aggregati di neuroni si dipartono varie fibre nervose che innervano l'intero organismo.\nGli scambi gassosi avvengono per diffusione attraverso il corpo e la circolazione delle sostanze nutritive avviene tramite il \"liquido pseudocelomatico\". L'escrezione dei prodotti di rifiuto cellulari \u00e8 affidata ad un apparato protonefridiale.\nRiproduzione e sviluppo.\nI priapulidi sono dioici a fecondazione esterna. Gli spermatozoi e le uova vengono rilasciate nel mare dove si fondono per formare lo zigote. Da questo si sviluppa una larva che si stabilisce nel fondale fangoso e metamorfosa nella forma adulta.\nLo sviluppo embrionale di questi organismi non \u00e8 molto conosciuto e si hanno delle controversie riguardo alla natura della loro cavit\u00e0 interna. Alcuni autori li considerano degli pseudocelomati mentre secondo altri i priapulidi sono dotati di un vero celoma.\nFossili.\nI primi fossili di priapulidi risalgono all'inizio del periodo Cambriano (circa 520 milioni di anni fa) e sono insolitamente numerosi nel famoso giacimento di Maotianshan, in Cina. Altri fossili, che testimoniano una maggiore diversificazione del gruppo, si rinvengono nel giacimento di Burgess Shale (Canada), posteriore di pochi milioni di anni. I priapulidi sono insolitamente numerosi nel Cambriano anche per quanto riguarda i generi conosciuti. Tra questi, sono da ricordare almeno \"Ottoia\", \"Selkirkia\", \"Ancalagon\", \"Lecythioscopa\" e \"Louisella\". Nei periodi successivi al Cambriano la documentazione dei priapulidi \u00e8 pressoch\u00e9 inesistente e a tutt'oggi sono noti pochi generi viventi. La causa di questa drastica riduzione dei priapulidi non \u00e8 nota."}
{"id": "49978", "revid": "47767", "url": "https://it.wikipedia.org/wiki?curid=49978", "title": "Maffeo (nome)", "text": "Origine e diffusione.\n\u00c8 un'arcaica variante del nome Matteo, dovuta a un diverso adattamento della forma greca \u039c\u03b1\u03c4\u03b8\u03b1\u03af\u03bf\u03c2 (\"Mathaios\") che presenta un suono - quello della lettera theta, \"th\", privo di un preciso corrispettivo in italiano, e reso quindi con una \"f\" anzich\u00e9 con una \"t\"; dallo stesso processo deriva il nome Mazzeo.\nOnomastico.\nL'onomastico si pu\u00f2 festeggiare lo stesso giorno del nome Matteo, cio\u00e8 generalmente il 21 settembre in memoria di san Matteo, apostolo ed evangelista."}
{"id": "49980", "revid": "1543377", "url": "https://it.wikipedia.org/wiki?curid=49980", "title": "Convenzione di Nettuno", "text": "La Convenzione di Nettuno fu un trattato internazionale concluso tra il Regno d'Italia e il Regno dei Serbi, Croati e Sloveni il 20 luglio 1925, presso il Forte Sangallo di Nettuno in provincia di Roma.\nLa convenzione, tramite una Commissione mista per l'applicazione del Trattato di Roma, doveva regolare la condizione degli italiani presenti in Dalmazia e l'annessione di Fiume all'Italia, oltre che regolare i limiti delle acque territoriali tra Fiume e Susak mediante un accordo supplementare per la sorveglianza doganale e la pesca nelle acque di Fiume e Susak, siglato il 31 gennaio 1925.\nLa citt\u00e0 di Fiume diveniva cos\u00ec capoluogo di provincia italiano - ma lo sperato sviluppo economico che ci\u00f2 avrebbe dovuto comportare non ebbe mai luogo.\nIl governo dello Stato Libero di Fiume non accett\u00f2 mai la legalit\u00e0 della Convenzione, e pass\u00f2 ad operare come governo in esilio, senza riconoscimento internazionale.\nLa Convenzione non fu ratificata dal parlamento jugoslavo a causa dell'opposizione dei deputati del Partito Rurale Croato, infuriati dal trattato, che consideravano una concessione coloniale a Mussolini.\nDati i grandi interessi economici italiani in Jugoslavia, maggiori di quelli jugoslavi in Italia, la protezione fornita da tali accordi (specie in Dalmazia) era percepita dai deputati croati come una concessione semi-coloniale all'Italia. I deputati serbi consideravano invece irresponsabile provocare la vicina Italia su una questione vista come di minore importanza.\nL'Italia, che ratific\u00f2 prontamente la Convenzione, consider\u00f2 l'atteggiamento jugoslavo come un affronto e questo port\u00f2 ad un atteggiamento politico ostile nei confronti del paese vicino e alla stipula di una serie di accordi con Paesi della zona in cattivi rapporti con il governo di Belgrado (con l'Ungheria il 5 aprile 1927 e con l'Albania il 27 novembre 1926).\nL'incapacit\u00e0 del parlamento jugoslavo a ratificare la Convenzione rese difficile il ricorso del paese balcanico al credito internazionale e port\u00f2 infine nel luglio 1928 alla caduta del governo guidato da Velimir Vuki\u0107evi\u0107.\nIl Regno dei Serbi, Croati e Sloveni ratific\u00f2 infine la Convenzione il 13 agosto 1928 con il governo di Anton Koro\u0161ec, con parte del parlamento assente a causa degli omicidi di Stjepan Radi\u0107 e dei suoi compagni croati avvenuti nel luglio precedente.\nSulla base della convenzione di Nettuno, Leo Valiani lasci\u00f2 scadere i termini per l'acquisizione della cittadinanza italiana, optando invece per quella ungherese."}
{"id": "49986", "revid": "6923", "url": "https://it.wikipedia.org/wiki?curid=49986", "title": "Classic (software)", "text": "Classic (o Ambiente classico) \u00e8 un programma sviluppato da Apple Inc. per il sistema operativo macOS. Il suo compito \u00e8 quello di emulare Mac OS 9, in modo da consentire alla vecchie applicazioni, sviluppate nell'era pre-Mac OS X e che non utilizzano le librerie Carbon, di continuare a funzionare senza costringere l'utente ad avviare la macchina con Mac OS 9 (operazione non pi\u00f9 possibile nei modelli recenti di computer Macintosh).\nClassic \u00e8 anche il nome che viene usato per identificare l'ambiente Classic, uno dei cinque ambienti di sviluppo disponibili su macOS. Gli altri ambienti disponibili sono: le API Carbon, le API Cocoa, il livello BSD e l'interprete Java.\nIl sistema Classic \u00e8 stato ufficialmente eliminato da macOS con l'introduzione di Mac OS X Leopard, inoltre non \u00e8 mai stato disponibile per computer dotati di processori Intel."}
{"id": "49987", "revid": "1543377", "url": "https://it.wikipedia.org/wiki?curid=49987", "title": "New World ROM", "text": "NewWorld ROM \u00e8 un termine usato per indicare l'architettura di avvio del sistema implementata da Apple a partire dal primo iMac.\nStoria.\nA partire dal Macintosh 128k, i Mac hanno sempre avuto una ROM fisica, contenente la Macintosh Toolbox ROM. Essa era divisa in due parti: conteneva sia gli strumenti necessari all'avvio del sistema, i driver e gli strumenti di diagnostica, sia, come codice ad alto livello, l'emulatore 68k, il nanokernel, il gestore SCSI, QuickDraw e le API di sistema per le applicazioni. Questo tipo di ROM \u00e8 stato, poi, indicato da Apple come Old World ROM\nQuando venne rilasciato il primo Macintosh, la memoria ROM costava molto di meno della memoria di massa, spesso costituita da floppy disk. Con gli aggiornamenti successivi del sistema, per\u00f2, la complessit\u00e0 ed il peso del software che doveva essere contenuto nella ROM aument\u00f2.\nPer questo motivo, quando ha presentato l'iMac, Apple ha introdotto una nuova architettura di avvio del sistema, basata su Open Firmware.\nLa nuova architettura prevede solo una piccola \"boot ROM\", che contiene solamente il firmware realmente necessario all'avvio del sistema, mentre tutto il resto \u00e8 salvato sul disco rigido e viene caricato direttamente in RAM.\nOpen Firmware viene utilizzato soltanto sui Mac basati su PowerPC, mentre i Mac Intel utilizzano EFI."}
{"id": "49989", "revid": "115756183", "url": "https://it.wikipedia.org/wiki?curid=49989", "title": "Open Firmware", "text": "Open Firmware \u00e8 una tecnologia hardware per sviluppare firmware indipendente dal sistema operativo (software caricato all'accensione del computer prima del sistema operativo) sviluppata da Sun Microsystems. \u00c8 utilizzata nei computer Apple Macintosh dotati di processori PowerPC, nelle workstation SPARC e nei server della Sun Microsystems, nei computer PegasosPPCe in altri sistemi.\n\u00c8 accessibile utilizzando un'interfaccia di tipo shell basata sul Forth, un potente linguaggio ad alto livello, descritto nel documento dell'IEEE standard numerato IEEE-1275. Ad esempio \u00e8 possibile programmare il BIOS in modo da risolvere il problema della Torre di Hanoi.\nVantaggi dell'Open firmware.\nPoich\u00e9 il codice Forth viene compilato in Fcode (come un bytecode) e non nel linguaggio macchina di una particolare architettura, il codice dell'Open firmware include una I/O card che pu\u00f2 essere eseguita da ogni sistema che usa l'Open firmware. In questo modo, un I/O card fornisce diagnostica durante il boot, codice di configurazione, e driver che possono essere usati da qualsiasi sistema, permettendo a molte delle stesse I/O card di essere usate su sistemi Sun e Macintosh.\nAccedere all'Open Firmware.\nSui sistemi Sun, l'interfaccia dell'Open firmware \u00e8 visualizzata sul terminale della consolle prima del boot del software di sistema. Se \u00e8 connessa una tastiera, il video principale viene usato come terminale per la consolle e si pu\u00f2 riaccedere all'Open firmware in ogni momento, premendo Stop-A. Se nessuna tastiera \u00e8 connessa, allora la prima linea seriale sul sistema \u00e8 usata solitamente come console e si accede all'Open firmware mandando un segnale di \"Break\". Mentre il software di sistema \u00e8 in esecuzione, molti settaggi dell'Open firmware possono essere letti o scritti usando il comando \"eeprom\".\nSui Macintosh, si pu\u00f2 accedere all'interfaccia dell'Open firmware premendo i tasti Cmd-Option-O-F all'avvio. Questa funzionalit\u00e0 \u00e8 generalmente usata dagli sviluppatori; per gli utenti comuni macOS fornisce una interfaccia grafica di alto livello per modificare l'Open firmware. Per esempio \u00e8 possibile specificare il disco di boot o la partizione senza usare direttamente l'interfaccia dell'Open firmware."}
{"id": "50003", "revid": "36426", "url": "https://it.wikipedia.org/wiki?curid=50003", "title": "Censore (storia romana)", "text": ""}
{"id": "50010", "revid": "254059", "url": "https://it.wikipedia.org/wiki?curid=50010", "title": "Piombi", "text": "I Piombi sono un'antica prigione situata nel sottotetto del Palazzo Ducale di Venezia, nel sestiere di San Marco. Il nome deriva dal materiale col quale era costruito il loro tetto. I detenuti venivano qui rinchiusi per volont\u00e0 del Consiglio dei Dieci, in quanto accusati di delitti politici o perch\u00e9 in attesa di giudizio. Ai prigionieri era concesso nell'ora d'aria di camminare per il corridoio che collegava le varie celle.\nDescrizione.\nLa planimetria dei Piombi era articolata in sei locali, separati con tramezze in legno irrobustite con lamine di ferro: queste prigioni garantivano ai detenuti condizioni peggiori rispetto alle Prigioni Nuove, ma migliori rispetto ai Pozzi, ai quali erano collegati tramite una lunga scala. Le dimensioni dei Piombi, raggruppati a coppie di due, erano varie: la prima prigione misurava quattro metri per lato, la seconda era un triangolo coi lati di 2,70 metri (solo questa presenta un affaccio diretto sul canale), la terza era un poligono irregolare con lati di dimensione varia, dai 2 ai 4 metri, la quarta era di forma quadrata con lato quattro metri (questa cella sarebbe stata quella del Casanova), la quinta era di forma irregolare, misurando i lati dai due ai quattro metri, la sesta era un rettangolo con ambo i lati poco superiori ai quattro metri.\nL'accesso ai Piombi era consentito da due scale, una posta nella Sala dei Tre Capi e l'altra in un corridoio vicino alla Sala degli Inquisitori di Stato. Il luogo era abbastanza comodo e ventilato, e gli uomini riuscivano a stare in piedi. La luce vi giungeva passando per delle finestrelle affacciate sul rio di Palazzo, al livello del cornicione: illuminando queste il corridoio, anche le celle erano rischiarate. Di notte il corridoio medesimo era illuminato. I soffitti erano realizzati s\u00ec in piombo, ma sotto queste lastre si trovava un doppio tavolato in larice, per la cui cosa d'estate le prigioni risultavano essere s\u00ec calde, ma non eccessivamente: a questo lieve disagio corrispondeva il fatto che in inverno la temperatura al loro interno fosse mite.\nI detenuti godevano di varie facilitazioni: potevano dare commissioni al carceriere il quale doveva renderne il conto, potevano anche farsi portare mobili e suppellettili come letti, piatti e cos\u00ec via; le pulizie della cella erano eseguite regolarmente; i detenuti godevano di assistenza medica, potevano farsi portare un cibo speciale dall'esterno o ordinarlo al carceriere e godevano anche di un'assegnazione in denaro per le piccole necessit\u00e0.\nStoria.\nLa costruzione di questa struttura risale, secondo le fonti ufficiali, al XVI secolo: ci\u00f2 \u00e8 testimoniato da una promulgazione del Consiglio dei Dieci, datata 15 marzo 1591, nella quale si diceva che, essendo i Pozzi preesistenti troppo aspri per la detenzione dei detenuti, era necessario edificare una nuova struttura atta a ospitare coloro che venivano condannati per crimini minori. I Piombi vennero costruiti nel sottotetto del palazzo, dove il Consiglio dei Dieci aveva il suo archivio, sopra la Sala dei Tre Capi.\nVi furono imprigionati personaggi famosi, fra i quali Paolo Antonio Foscarini e Giacomo Casanova; quest'ultimo diede ai Piombi vasta notoriet\u00e0 poich\u00e9 li descrisse nelle sue \"Memorie\" e soprattutto in \"Storia della mia fuga dai Piombi\", lasciandoci dettagli della struttura e delle modalit\u00e0 detentive e raccontandoci come riusc\u00ec a evaderne nel 1756, ma forse l'aspetto pi\u00f9 interessante della descrizione casanoviana \u00e8 quello relativo all'organizzazione carceraria del tempo, nonostante non si tratti d'una fonte scientifica, pi\u00f9 romanzo che trattato; almeno secondo Francesco Zanotto, per il quale la fuga del Casanova e del suo compagno di cella aveva dei tratti surreali: come avrebbero potuto forare il tetto, cos\u00ec spesso, muoversi su di esso senza appiglio alcuno, calarsi per circa 28 metri da esso? Tale narrazione gli appariva inoltre favolosa in quanto la preparazione di una siffatta impresa avrebbe impiegato tempi troppo lunghi. Al contrario, critici successivi sostengono che la fuga, nelle modalit\u00e0 descritte dal Casanova, sia sostanzialmente vera. Nei Piombi vennero incarcerate pure alcune donne.\nNel 1797, i Piombi furono dismessi come prigioni a causa di una riorganizzazione dei volumi a destinazione carceraria. Successivamente, fu sostituito come carcere cittadino dal complesso attualmente utilizzato come sezione attenuata tossicodipendenti ubicato nell'isola della Giudecca, fino al 1926, anno nel quale fu inaugurato il carcere di Santa Maria Maggiore, nel sestiere di Santa Croce.\nNonostante Silvio Pellico narri ne \"Le mie prigioni\" di essere stato detenuto nei Piombi, ci\u00f2 \u00e8 inesatto: egli venne incarcerato in altri locali del sottotetto, poi abbattuti, poich\u00e9 afferma che la sua cella era posta sopra la cappella palatina. Pure Nicol\u00f2 Tommaseo e Daniele Manin potrebbero essere stati rinchiusi in questi locali, dato che erano spesso usati per i detenuti politici."}
{"id": "50015", "revid": "550776", "url": "https://it.wikipedia.org/wiki?curid=50015", "title": "Serekht", "text": "Il serekht \u00e8 una cornice rettangolare nella quale \u00e8 inserito un simbolo usato nell'Egitto del periodo Protodinastico per indicare il sovrano.\nSi compone di una rappresentazione che viene di norma interpretata come una fortezza o mura di una citt\u00e0, denominata facciata di palazzo, sottostante i simboli geroglifici che formano il nome \"ufficiale\" del re.\nAl di sopra, di norma, si trova il falco che rappresenta Horo, simbolo della reincarnazione del sovrano. Il nome scritto nel serekht \u00e8 infatti detto nome Horo, il pi\u00f9 antico della titolatura reale.\nIl significato apotropaico indicava nel sovrano \"Colui che \u00e8 nella casa del dio Horus\" ossia il re era il dio stesso che viveva nella propria casa.\nIl serekht rimane in uso fino al termine della civilt\u00e0 egizia come uno dei \"Grandi Nomi\" ma a partire dalla III dinastia perse la caratteristica di \"identificare\" il sovrano quando questa funzione fu assunta dai nomi scritti nel cartiglio, che veniva usato come segno di protezione."}
{"id": "50017", "revid": "1226", "url": "https://it.wikipedia.org/wiki?curid=50017", "title": "Sibenik", "text": ""}
{"id": "50019", "revid": "2207", "url": "https://it.wikipedia.org/wiki?curid=50019", "title": "\u0160ibenik", "text": ""}
{"id": "50024", "revid": "1568601", "url": "https://it.wikipedia.org/wiki?curid=50024", "title": "Dora Baltea", "text": "La Dora Baltea (\"Doire Balt\u00e9e\" in francese; \"Djouiye\" o \"Dzou\u00ebre\" in patois francoprovenzale valdostano; \"Deura B\u00e0utia\" in piemontese) \u00e8 un fiume dell'Italia settentrionale lungo quasi 170 km, importante affluente di sinistra del Po (il 5\u00ba per portata d'acqua dopo Ticino, Adda, Oglio e Tanaro).\nEtimologia.\nIl nome attuale deriva direttamente dal latino \"Duria Maior\" o \"Duria Bautica\". L'idronimo \"Buthier\" condivide la stessa etimologia.\nL'idronimo \"dora\" risale al preindoeuropeo *\"dura/duria\", molto diffuso in Europa (cfr. Duero e Dour), particolarmente frequente in area celtica, ma la derivazione dal celtico non \u00e8 oggi considerata valida. La voce \u00e8 continuata anche in alcuni appellativi come il ligure \"doria\" dal significato di \u2018corso d'acqua\u2019.\nIl corso del fiume.\nLa Dora Baltea nasce in Valle d'Aosta dalla confluenza, presso Entr\u00e8ves, della Dora di Ferret (proveniente dal ghiacciaio di Pr\u00e9 de Bar in Val Ferret) e della Dora di V\u00e9ny (dal ghiacciaio del Miage in Val Veny).\nGi\u00e0 particolarmente ricca d'acqua, a Pr\u00e9-Saint-Didier riceve l'acqua della Dora di Verney, attraversa Morgex e La Salle e pi\u00f9 a valle riceve il ricco apporto della Dora di Valgrisenche, della Dora di Rh\u00eames, del torrente Savara e della Grand Eyvia, tutti affluenti sulla destra orografica.\nDa qui poi attraversa la parte sud di Aosta ricevendo da sinistra il Buthier e bagnando in seguito un gran numero di centri tra i quali Saint-Christophe, Nus, F\u00e9nis, Ch\u00e2tillon (dove riceve da sinistra il torrente Marmore) e Saint-Vincent dove poi cambia bruscamente direzione puntando verso sud.\nDa qui raggiunge Verr\u00e8s (ricevendo da sinistra il torrente Evan\u00e7on), Arnad e Bard, scorrendo sotto il ponte di Bard incassata ai piedi del Forte di Bard. All'altezza di H\u00f4ne riceve il torrente Ayasse, dalla destra orografica.\nA Pont-Saint-Martin, l'ultimo comune della Valle d'Aosta bagnato dal fiume, riceve le acque del Lys da sinistra. Quindi entra in Piemonte.\nLa Dora attraversa cos\u00ec buona parte del Canavese giungendo in breve a Ivrea, dove, dopo aver attraversato un piccolo e angusto \"canyon\" presso il centro della citt\u00e0, viene sbarrata da una lunga diga andando cos\u00ec ad alimentare il Naviglio di Ivrea.\nDa qui il fiume, impoverito in parte della sua portata, inizia il suo basso corso di pianura ricevendo poi da destra, nei pressi di Strambino (precisamente nelle campagne della frazione Cerone), il torrente Chiusella.\nCon andamento meandriforme si dirige poi pigramente verso il Po confluendovi infine nei pressi di Crescentino.\nAffluenti.\nI principali affluenti della Dora Baltea sono (partendo dalla sorgente):\nRegime idrologico.\nLa Dora Baltea \u00e8 l'unico fiume italiano dal regime nivo-glaciale: infatti la notevole altezza delle montagne presenti nel suo alto corso consente al fiume (a differenza di tutti gli altri corsi d'acqua italiani) di mantenere una portata molto elevata soprattutto durante l'estate, grazie alle abbondanti acque di scioglimento dei ghiacciai del Monte Bianco e di gran parte di quelli situati in testa ai suoi affluenti.\nUn fiume dunque assai ricco d'acqua che presenta anche una certa costanza di regime (ben 110\u00a0m\u00b3/s il modulo medio presso la foce), estremamente importante anche per il Po che, privato pesantemente prima della sua confluenza di gran parte della sua portata per alimentare il Canale Cavour, riesce cos\u00ec a diluire sufficientemente il suo carico inquinante.\nNonostante il fiume risulti quasi perennemente di una bella tonalit\u00e0 molto chiara, ha una velocit\u00e0 di scorrimento dell'acqua molto alta rispetto agli altri fiumi italiani, specie nella parte centrale del suo corso. Corso d'acqua tra i pi\u00f9 freddi d'Italia la Dora Baltea, bench\u00e9 abbia un corso relativamente lungo, non raggiunge mai larghezze importanti poich\u00e9 i suoi affluenti sono in genere di scarsa rilevanza idrografica rispetto all'asta fluviale principale.\nAlluvioni.\nNonostante le peculiarit\u00e0 idrologiche il 15 ottobre 2000, dopo giorni di fortissime precipitazioni, la Dora Baltea ed i suoi affluenti tracimarono causando una gravissima alluvione in Valle d'Aosta ed in Piemonte, dove sommersero interi paesi e citt\u00e0 causando anche la morte di diverse persone.\nLa portata della Dora Baltea in tale occasione sfior\u00f2 nel basso corso l'eccezionale valore di 3.100\u00a0m\u00b3/s.\nSport.\nLungo la Dora Baltea si svolgono abitualmente sport come la canoa, il rafting e il kayak. Uno dei punti pi\u00f9 conosciuti \u00e8 Chavonne, nel comune di Villeneuve, e Saluggia sulle chiuse della riserva naturale dell'isolotto del Ritano."}
{"id": "50026", "revid": "1085247", "url": "https://it.wikipedia.org/wiki?curid=50026", "title": "John Landis", "text": "Landis ha spaziato dalla commedia comica all'horror, talvolta unendo i due stili, come in \"Un lupo mannaro americano a Londra\". Tutt'oggi il suo lavoro film pi\u00f9 conosciuto, che prende spunto da questo film, \u00e8 il videoclip \"Thriller\" di Michael Jackson. \nGli inizi.\nLandis nasce a Chicago, nell'Illinois, il 3 agosto del 1950 in una famiglia ebraica ashkenazita, figlio di Marshall Landis, un interior designer e decoratore, e di Shirley Levine (nata Shirley Magaziner), una casalinga. La sua carriera inizia da adolescente quando lavora come portalettere per la casa di produzione 20th Century Fox. L'esperienza nell'ambiente maturata grazie anche a questa occasione, unita a una lunga gavetta, gli permettono di conoscere moltissime personalit\u00e0, tra le quali Alfred Hitchcock, col quale allaccia un rapporto confidenziale.\nDalla gavetta ai primi lavori.\nLandis passa gli anni successivi frequentando quanto pi\u00f9 possibile i set cinematografici, entrando sempre pi\u00f9 nell'ambiente e facendo conoscenze importanti. Per qualche tempo vive in Spagna e fa la comparsa nei western italiani che si girano in Almeria, fra cui \"Cipolla Colt\" di Enzo G. Castellari. Comincia la sua scalata lavorando come assistente di produzione. Debutta nella regia con il film \"Slok\" (1973), di cui \u00e8 anche il protagonista, seguito qualche anno dopo da \"Ridere per ridere\" (1977).\nIl trionfo.\nIl primo successo arriva grazie a \"Animal House\", nel 1978, con John Belushi, che si rivela un trionfo. Il film anticipa la grande passione del regista per la musica soul.\nDue anni dopo si garantisce non solo la celebrit\u00e0 internazionale, ma un posto nella storia del cinema grazie a \"The Blues Brothers\" (1980), scritto insieme a Dan Aykroyd, protagonista del film accanto a Belushi. Nel cast compaiono leggende della musica come Ray Charles, Aretha Franklin, James Brown, Cab Calloway e John Lee Hooker, che danno vita, insieme ai due protagonisti, a quella che \u00e8 considerata una delle pi\u00f9 belle colonne sonore della storia del cinema.\nLe opere seguenti e l'incidente.\nL'anno seguente scrive e dirige l'horror \"Un lupo mannaro americano a Londra\" seguito nel 1983 da \"Ai confini della realt\u00e0\". Durante le riprese di quest'ultimo, l'attore Vic Morrow e due bambini muoiono a causa di un incidente sul set causato dalla caduta di un'elica di un elicottero (incidente in elicottero). Negli anni '80 Landis dirige altri film di successo, tra i quali \"Una poltrona per due\" (dove ritrova Dan Aykroyd) e \"Il principe cerca moglie\", entrambi avvalentisi del talento comico di Eddie Murphy.\nMichael Jackson e \"Thriller\".\nNel 1983, Landis \u00e8 stato il regista di uno dei videoclip pi\u00f9 famosi e costosi della storia, ossia \"Thriller \"di Michael Jackson. Anche in questa occasione lavora al fianco di Rick Baker, grande creatore di effetti speciali che aveva gi\u00e0 lavorato con lui in \"Slok\" e in \"Un lupo mannaro americano a Londra\" (per quest'ultimo ricevette anche il premio Oscar per il miglior trucco). Nel 1991 Landis lavorer\u00e0 ancora con Jackson per il video di \"Black or White\".\nVita privata.\n\u00c8 sposato dal 1980 con la costumista Deborah Nadoolman, da cui ha avuto due figli: Rachel, insegnante, e Max, sceneggiatore del film \"Chronicle\". \nLandis, sebbene cresciuto con un'educazione religiosa ebraica, si dichiara ateo."}
{"id": "50027", "revid": "965226", "url": "https://it.wikipedia.org/wiki?curid=50027", "title": "Robert Zemeckis", "text": "Biografia.\nZemeckis nasce a Chicago (Illinois) in una famiglia cattolica di origini lituane da parte di padre; la madre, Rosa Nespeca, \u00e8 italoamericana, originaria di Arquata del Tronto in provincia di Ascoli Piceno.\nInizia a girare i suoi primi corti da adolescente, durante il liceo. \"Field of Honor\", uno di questi, ottiene lo \"Student Academy Award\" come \"miglior film studentesco\", lanciando la carriera del giovane cineasta. Dopo il liceo si diploma alla \"University of Southern California School of Cinematic Arts\", uno dei pi\u00f9 importanti istituti di cinematografia degli USA.\nLa collaborazione con Spielberg.\nDopo aver finito gli studi, viene scoperto e lanciato da Steven Spielberg, insieme allo scrittore Bob Gale, suo amico e fedele collaboratore (insieme al musicista Alan Silvestri), che aveva conosciuto durante una visita agli studi della Universal Pictures. Spielberg gli affida, come primo lavoro, la regia di \"1964 - Allarme a N.Y. arrivano i Beatles!\" (1978).\nSuccessivamente, Zemeckis, sempre insieme a Gale, firma la sceneggiatura di \"\" (1979), diretto dallo stesso Spielberg, con Dan Aykroyd e John Belushi per poi dirigere, sempre prodotto dal regista di Cincinnati, \"La fantastica sfida\" con Kurt Russell.\nIl successo.\nIl successo arriva pochi anni dopo, nel 1984, con il film \"All'inseguimento della pietra verde\", dove Zemeckis ha a disposizione due star di alto livello come Michael Douglas e Kathleen Turner affiancati da Danny DeVito.\nL'anno successivo Zemeckis d\u00e0 vita alla saga di \"Ritorno al futuro\", con protagonisti Michael J. Fox e Christopher Lloyd. Il film gli vale la \"nomination\" all'Oscar per la \"miglior sceneggiatura originale\". Nonostante il grande successo, per\u00f2, bisogna attendere quattro anni per veder continuare le gesta di Marty McFly e del Dr. Emmet Brown: nel 1989 e 1990 gira in successione i due sequel \"Ritorno al futuro - Parte II\" e \"Ritorno al futuro - Parte III\", che si rivelano due grandi successi al pari del primo film della trilogia.\nNel 1988 si rende protagonista di una pietra miliare della storia del cinema, rivoluzionando il mondo dell'animazione con \"Chi ha incastrato Roger Rabbit\" (vincitore di 3 premi oscar), che propone un inedito \"crossover\" tra attori in carne ed ossa, tra i quali spicca Bob Hoskins, e cartoni animati.\nNel 1992 appare sul grande schermo un altro dei suoi brillanti lavori premiato ancora con l'Oscar, \"La morte ti fa bella\", ricco di effetti speciali e con un cast sbalorditivo (Meryl Streep, Goldie Hawn, Bruce Willis e Isabella Rossellini).\nCon \"Forrest Gump\" arriva l'ambita statuetta dell'Academy per la \"miglior regia\", mentre il protagonista Tom Hanks, pi\u00f9 volte diretto dal regista, ottiene quella come \"miglior attore protagonista\".\nQualche anno dopo torna alla fantascienza con \"Contact\" del 1997 che vede come protagonista Jodie Foster.\nIn tanti dei suoi film, Zemeckis collabora con il famoso compositore statunitense Alan Silvestri (famosissime la colonna sonora di \"Forrest Gump\" e quella di \"Ritorno al futuro\").\nGli ultimi lavori e la Performance Capture.\nIn \"Cast Away\" (2000) torna ancora a lavorare con Tom Hanks, girando nel medesimo periodo anche \"Le verit\u00e0 nascoste\" con Harrison Ford e Michelle Pfeiffer (esperienza, quella di dirigere due film in contemporanea, ripetuta anche ai tempi di \"Ritorno al futuro - Parte II\" e \"Ritorno al futuro - Parte III\").\nDopo questi lungometraggi non torner\u00e0 dietro la macchina da presa per quattro anni, fino al 2004, quando dirige il film d'animazione \"Polar Express\". \u00c8 il primo lungometraggio girato completamente in \"Performance Capture\": grazie a questa speciale tecnica, nel film Tom Hanks ha la possibilit\u00e0 di interpretare tre personaggi diversi cambiando sempre aspetto grazie alla digitalizzazione ma mantenendo le sue movenze e le caratteristiche delle sue interpretazioni. Essendo l'intero film completamente creato in CGI, la macchina da presa pu\u00f2 muoversi agilmente nello spazio, dando la possibilit\u00e0 a Zemeckis di girare lunghi piano-sequenza virtuosistici e inquadrature altrimenti impossibili. \nNel 2007 Zemeckis torna al cinema e alla \"Performance Capture\" con \"La leggenda di Beowulf\", rivisitazione cupa e a tratti \"pulp\" del pi\u00f9 lungo, e forse pi\u00f9 antico poema in lingua inglese. Rispetto al suo predecessore, con \"La leggenda di Beowulf\" si ha un'evoluzione della tecnica della \"Performance Capture\": le immagini risultano ancora pi\u00f9 realistiche e, grazie a dei nuovi sensori applicabili sugli occhi, gli sguardi risultano pi\u00f9 espressivi e parzialmente meno vitrei rispetto alle pi\u00f9 comuni elaborazioni digitali. Anche in questo film la fantasia di Zemeckis e la nuova tecnica creano un mix ottimamente orchestrato: i personaggi invecchiano visibilmente grazie al digitale senza l'ausilio di lunghe ore in sala trucco e dispendi ulteriori dal punto di vista produttivo, inoltre l'attore che interpreta il ruolo di Beowulf, Ray Winstone, viene completamente trasformato e dotato di un fisico statuario che nella realt\u00e0 non possiede assolutamente (venne infatti scelto da Zemeckis solo ed unicamente per il timbro vocale estremamente grave e fermo).\nLo stesso anno la Disney annuncia di aver affidato a Zemeckis una rivisitazione cinematografica del Canto di Natale di Charles Dickens (terza rielaborazione offerta dalla Disney del classico di Dickens dopo \"Canto di Natale di Topolino\" del 1983 e \"Festa in casa Muppet\" del 1992). \"A Christmas Carol\" vede la luce del proiettore nel dicembre del 2009 e anche qui il regista non rinuncia alla \"Performance Capture\", ideale per rappresentare i folli voli di Ebenezer Scrooge (interpretato da Jim Carrey) sopra la Londra vittoriana durante la notte di Natale. La tecnica si affina ulteriormente e permette una trasformazione radicale della fisionomia di Carrey rendendolo notevolmente pi\u00f9 anziano e praticamente irriconoscibile nei panni del vecchio usuraio. Carrey interpreta, oltre al ruolo del protagonista, anche quello dei tre fantasmi del Natale (Passato, Presente e Futuro). A tratti cupo e generalmente fedele al racconto originale, \"A Christmas Carol\" ottiene un buon successo al botteghino grazie alle possibilit\u00e0 della narrazione e della messa in scena capace di interessare sia gli adulti che i bambini.\nA giugno 2011 Zemeckis torna alla regia di un film \"live action\" (a undici anni da \"Cast Away\"): \"Flight\", con Denzel Washington e John Goodman. Uscito nelle sale americane il 2 novembre 2012, e in quelle italiane il 24 gennaio 2013, il film riscuote un discreto successo di critica e pubblico.\nVita privata.\nZemeckis ha pi\u00f9 volte sostenuto di aver sacrificato gran parte della sua giovent\u00f9 per dedicarsi al proprio sogno di lavorare nel cinema. In un'intervista ha dichiarato: \"A 44 anni vinsi un Premio Oscar, ma l'ho pagato sacrificando i miei vent'anni. Fino a 30 anni non ho fatto altro che lavorare, e basta.\" \nIl 26 luglio 1980 ha sposato l'attrice Mary Ellen Trainor, da cui ha avuto un figlio, Alexander Francis. Zemeckis ha divorziato dalla moglie nel 2000 per sposare l'attrice Leslie Harter. Si sono sposati il 4 dicembre 2001 ed hanno avuto due figli, Zane e Rhys. \n\u00c8 sostenitore del Partito Democratico statunitense."}
{"id": "50031", "revid": "1119", "url": "https://it.wikipedia.org/wiki?curid=50031", "title": "DBMS", "text": ""}
{"id": "50032", "revid": "88740", "url": "https://it.wikipedia.org/wiki?curid=50032", "title": "Bhutan", "text": "Il Bhutan (pron. tradizionale ) o Butan, ufficialmente Druk Yul e dal resto del mondo chiamato Regno del Bhutan, \u00e8 un piccolo stato himalayano dell'Asia (47.000\u00a0km\u00b2, circa 760.000 abitanti nel 2015, localizzato nella catena himalayana. La capitale \u00e8 Thimphu (115.000 abitanti nel 2015). Confinante a nord con il Tibet (Cina) e a sud con l'India, il Bhutan \u00e8 una monarchia costituzionale dal 2007; il sovrano \u00e8 Jigme Khesar Namgyel Wangchuck. La lingua ufficiale \u00e8 lo dzongkha.\nIl nome.\nStoricamente l'attuale nazione Druk Yul era conosciuta come \"Lho Pho Mon\" (terra meridionale delle tenebre), \"Lho Tsendenjong\" (terra meridionale del cipresso), \"Lhomen Khazhi\" (terra meridionale delle quattro vie d'accesso), e molti altri nomi, Forse Bhutan deriva dal sanscrito \"Bhota-ant\" (la fine del Bhot\u00a0\u2013 dove Bhot \u00e8 uno dei vari nomi del Tibet, e difatti il Bhutan rappresenta una delle porzioni meridionali della catena montuosa) o dal sanscrito \"Bhu-uttan\" (~ alte terre).\nLa gente chiama s\u00e9 stessa \"Drukpa\" e chiama la propria patria \"Druk Yul\", che significa \"terra del drago\" oppure \"Druk Tsendhen\", \"terra del drago del tuono\"; dal momento che la tradizione vuole che il tuono sia il ruggito dei draghi cinesi, la creatura che decora la bandiera nazionale \u00e8 appunto il drago.\nStoria.\nSecondo le tradizioni bhutanesi la storia ha inizio nel 600 con il re tibetano Songtsen Gampo.\nGeografia.\nIl Bhutan \u00e8 uno Stato senza sbocco al mare situato alle pendici meridionali della parte orientale della catena dell'Himalaya; il regno \u00e8 racchiuso fra due importanti civilt\u00e0 asiatiche, il Tibet a nord e gli Stati indiani dell'Assam, di Arunachal Pradesh, del Sikkim e del Bengala Occidentale a est, ovest e sud. La superficie \u00e8 pari a 46.500\u00a0km2.\nClima.\nIl clima \u00e8 estremamente vario e risente fortemente delle diversit\u00e0 di altitudine presenti nel paese e dell'influsso dei monsoni. La parte pi\u00f9 meridionale del paese, che comunque rimane al di sotto dei 2000 metri, \u00e8 caratterizzata da clima di tipo tropicale; al di sopra dei 2000 metri sino ai 3500 circa il clima \u00e8 temperato (in questa fascia sono situate la maggior parte delle aree coltivate e abitate). Infine al di sopra dei 3500 metri il clima \u00e8 alpino. Gli insediamenti umani si trovano per la maggior parte nelle valli interne dei fiumi e nelle pianure del sud; nomadi e altre trib\u00f9 vivono nel nord allevando pecore, yak e altri bovini.\nPopolazione.\nIl tasso di crescita della popolazione stimato nel 2001 si attesta sul 2,4%, in calo rispetto al 3,1% del 1994.\nDemografia.\nAlle statistiche risalenti al 1960, gli abitanti del Bhutan erano 224.000 e da allora la popolazione \u00e8 pi\u00f9 che raddoppiata, addirittura nel 1990 si censivano pi\u00f9 di 535.000 abitanti. Successivamente c'\u00e8 stata una flessione della popolazione e nel 1995 si censivano circa 25\u00a0000 abitanti in meno (509\u00a0000). In seguito la popolazione, dal 1996 a oggi, \u00e8 arrivata al numero attuale: circa 758.000.\nEtnie.\nCi sono tre gruppi etnici principali. Il gruppo sharchop vive soprattutto nella parte orientale del Paese e nella parte occidentale vive il gruppo ngalop che \u00e8 composto da discendenti delle popolazioni tibetane che immigrarono nel V secolo. Le popolazioni di origine nepalese, chiamate lotshampa, si stabilirono nella parte meridionale verso la fine del XIX secolo.\nLe divisioni etniche stanno progressivamente scomparendo a causa dell'aumento dei matrimoni interetnici e delle migrazioni.\nReligione.\nLa scuola Drukpa (uno dei gruppi in seno alla scuola Kagyu del Buddhismo tibetano e facente parte del Buddhismo Mah\u0101y\u0101na) \u00e8 la religione di Stato.\nIl Bhutan \u00e8 l'unico paese a professare come religione ufficiale la forma del buddhismo detta Mahayana. Il buddhismo ha giocato un ruolo fondamentale nella storia e nello sviluppo delle strutture sociali; tuttora riveste un importante ruolo sia per il grande peso del clero all'interno della societ\u00e0 (fino a pochi decenni fa monopolista di fatto della cultura, in quanto unicamente nei monasteri era possibile ricevere l'istruzione) sia per l'importanza assegnata ai valori religiosi anche nell'azione politica.\nL'induismo \u00e8 la fede dominante nei territori meridionali.\nIn alcune parti limitate del Paese si professano il B\u00f6n, l'animismo e lo sciamanesimo.\nLingue.\nIn Bhutan si parlano 19 dialetti oltre allo dzongkha, la lingua nazionale.\nL'inglese \u00e8 la seconda lingua. In alcuni distretti meridionali si parla il nepalese.\nOrdinamento dello Stato.\nSuddivisione amministrativa.\nNella logica del decentramento dei poteri nei confronti delle popolazioni, i distretti (\"dzongkhag\") hanno, sul territorio di competenza, ampi poteri politici, amministrativi e finanziari. Lo Stato \u00e8 suddiviso in 20 unit\u00e0 amministrative chiamate \"dzongkhag\". Gli \"dzongkhag\" pi\u00f9 vasti sono a loro volta suddivisi in sub-distretti chiamati \"dungkhag\". I villaggi sono raggruppati in unit\u00e0 chiamate \"gewog\" e amministrate dal \"gup\" che viene eletto dal popolo. I distretti sono:\nCitt\u00e0 principali.\nThimphu.\n\u00c8 la capitale del Bhutan e anche, con circa 114.000 abitanti, la sua citt\u00e0 pi\u00f9 popolata. \u00c8 situata sulle colline occidentali della valle del fiume Raid\u0101k. Ha vissuto una rapida espansione dovuta all'urbanizzazione che ha prodotto la ricostruzione degli edifici del centro e lo sviluppo dei sobborghi.\nIn Norzim Lam, la strada principale, ci sono molti negozi, ristoranti ed edifici pubblici. Altrove c'\u00e8 un insieme di appartamenti, piccole case private e negozi a gestione familiare. Per legge \u00e8 previsto che tutte le case siano decorate nello stile tradizionale con dipinti e motivi di carattere religioso. I regolamenti per le costruzioni sono molto severi, al punto che le costruzioni non autorizzate vengono demolite.\nIl Tashichoedzong, uno dzong (tempio fortificato) del XVII secolo, situato a nord della citt\u00e0, \u00e8 la sede del governo dal 1952. I monasteri di Dechenphu, Tango e Cheri e il palazzo di Dechenchoeling, residenza ufficiale del re, sono ubicati anch'essi nella parte nord della citt\u00e0.\nA fine estate a Tashichoedzong si svolge una festa di danze di maschere (nota col nome di tshechu), molto popolare fra i turisti.\nPunakha.\nL'antica capitale del regno del Bhutan si trova a 1381 m sul versante nord-orientale del sistema himalayano e conta circa 25.000 abitanti. \u00c8 il capoluogo dell'omonimo distretto.\n\u00c8 caratterizzata da un caldo quasi tropicale e per questo \u00e8 diventata la sede invernale della famiglia reale, tanto che alcuni esperti di geografia indicano in Punakha la capitale invernale e in Thimphu la capitale estiva del Bhutan.\nFin dall'antichit\u00e0 \u00e8 stato un grosso centro commerciale per i prodotti agricoli, del bestiame, della lana e delle pelli. Inoltre hanno avuto un buono sviluppo alcune industrie (conciarie, tessili, meccaniche e del cemento).\nIn citt\u00e0 \u00e8 funzionante un aeroporto nazionale.\nLo dzong di Punakha \u00e8 ritenuto da molti il pi\u00f9 bello del Bhutan e sicuramente, dal punto di vista storico, \u00e8 il pi\u00f9 importante del paese. Fu costruito da Zhabdrung Ngawang Namgyal negli anni 1637-1638 alla confluenza di due fiumi, il Pho Chhu e il Mo Chhu.\nTutti gli anni, in febbraio, si svolge in citt\u00e0 il Festival di Punakha, al quale partecipa anche il Capo Spirituale del Bhutan, lo Je Khenpo. Il Festival, uno degli eventi pi\u00f9 importanti del paese, si articola in due parti: il Domchen, che dura 5 giorni e commemora la resistenza contro l'invasione dell'esercito tibetano, e il Tsechu (religioso), durante il quale sfilano tutte le maschere della tradizione religiosa nepalese.\nParo.\nLa citt\u00e0 di Paro si trova a est del monte Jomolhari, la montagna sacra per i bhutanesi, ed \u00e8 il capoluogo del distretto di Paro. Conta circa 15.000 abitanti.\nA Paro, dalle case linde e coloratissime, si trovano i pi\u00f9 grandi e spettacolari dzong del regno, simbolo dell'architettura bhutanese: il monastero di Taktsang, uno dei pi\u00f9 famosi del Bhutan, il Kyichu Lhakhang, costruito nel VII secolo e uno dei pi\u00f9 antichi, e il Drukgyel Dzong, costruito per arginare gli invasori tibetani e devastato da un incendio nel 1950.\nMolte scene del film \"Piccolo Buddha\" di Bernardo Bertolucci furono ambientate nel Rinpung Dzong, il principale dzong della citt\u00e0.\nL'ottima posizione sui nodi stradali nazionali ha reso Paro il pi\u00f9 grosso e importante centro commerciale del Bhutan.\nParo possiede l'unico aeroporto internazionale del Bhutan. Servito dalla Drukair, \u00e8 collegato con molte citt\u00e0 indiane e del sud-est asiatico.\nPhuentsholing.\n\u00c8 una citt\u00e0 del Bhutan proprio al confine con l'India e capoluogo del distretto di Chukha.\nNel 2006 aveva circa 22.000 abitanti (stima ufficiale).\nLa sua invidiabile posizione di citt\u00e0 di frontiera, la ferrovia e alcune strade che la collegano a molte citt\u00e0 indiane hanno favorito una fiorente economia, tanto che \u00e8 diventata la sede principale della Banca del Bhutan.\nTrongsa.\nLa citt\u00e0 di Trongsa (detta anche Tongsa) si trova quasi al centro del Bhutan, nell'omonima valle e capoluogo dell'omonimo distretto, ed era sede della famiglia reale Wangchuck prima che Thimphu divenisse capitale del paese.\nIl panorama della citt\u00e0 \u00e8 dominato dall'imponente Dzong Trongsa, che appare come una fortezza inespugnabile. Fu costruito, a vari livelli, su una collina e pu\u00f2 essere visto da ogni angolo della citt\u00e0.\nL'economia di Trongsa si basa principalmente sull'industria tessile. La lavorazione e la tinteggiatura della lana avvengono ancora artigianalmente; pertanto, il prodotto risulta perfetto e molto apprezzato.\nIstituzioni.\nOrdinamento scolastico.\nL'istruzione occidentale moderna \u00e8 stata introdotta solo nei primi anni cinquanta. Prima di allora era predominante l'educazione monastica trasmessa attraverso la tradizione orale. Il governo assicura l'istruzione gratuita e la lingua d'istruzione \u00e8 l'inglese.\nUniversit\u00e0.\nL'unica universit\u00e0 pubblica del paese \u00e8 l'Universit\u00e0 Reale del Bhutan, strutturata in diversi college sparsi nel paese. Vi \u00e8 inoltre il Royal Thimphu College, un college privato.\nSistema sanitario.\nLa medicina occidentale fu introdotta nei primi anni cinquanta. La popolazione si \u00e8 sempre basata sulla medicina tradizionale, che nel tempo ha avuto un importante sviluppo. Essa \u00e8 conosciuta come \"sowai rigpa\" e affronta gli aspetti di prevenzione e quelli di cura. Sia i rituali buddhisti sia gli sciamani del villaggio (\"paw\" e \"pamo\") hanno giocato un ruolo rilevante. La medicina tradizionale viene praticata insieme con quella occidentale.\nIl Bhutan ha conosciuto, nel settore della sanit\u00e0, un considerevole sviluppo. Le malattie trasmissibili, come la diarrea e le infezioni respiratorie acute, sono le maggiori cause di mortalit\u00e0. Si stanno peraltro diffondendo anche le malattie non trasmissibili. I servizi sanitari sono gratuiti non solo per tutta la popolazione, ma anche ai visitatori (turisti). La speranza di vita alla nascita \u00e8 di 60 anni.\nLo sviluppo della sanit\u00e0 del Bhutan ha subito un'accelerazione negli anni sessanta con l'istituzione del Dipartimento di Sanit\u00e0 Pubblica e con l'apertura di nuovi ospedali e farmacie in tutto il Paese. \nPer la formazione degli assistenti sanitari, del personale infermieristico, delle ostetriche \u00e8 stata istituita nel 1974 la Scuola dell'Ospedale generale di Thimphu. I diplomati dalla Scuola costituiscono il cuore del sistema sanitario pubblico e forniscono supporto agli operatori delle unit\u00e0 di assistenza sanitaria di base. Ulteriori risorse di supporto vengono reclutate fra i volontari nei villaggi per aiutare a svolgere le attivit\u00e0 di assistenza sanitaria primaria.\nCon il successo dei programmi di assistenza sanitaria primaria, il livello dell'assistenza sanitaria va spinto verso un livello superiore. Con la rapida transizione della popolazione da una societ\u00e0 prevalentemente agraria a un'economia di mercato, l'epidemiologia sta cambiando altrettanto rapidamente. Mentre ci si dibatte ancora con i problemi delle fognature, dell'igiene e delle malattie infettive, cresce la necessit\u00e0 di affrontare anche i problemi di salute legati agli stili di vita. In modo simile a quanto accade in altre zone del mondo, le malattie croniche, quali il cancro, gli incidenti stradali, gli infortuni sul lavoro e le malattie professionali stanno assumendo grande importanza.\nPer affrontare i bisogni futuri, il Governo sta esaminando l'infrastruttura esistente e la sua adeguatezza ai bisogni emergenti. Allo stesso tempo dopo un periodo di espansione dell'assistenza sanitaria primaria, il Paese deve sempre pi\u00f9 focalizzare la propria attenzione all'assistenza di secondo e terzo livello. Al fine di ridurre il carico delle malattie si stanno intensificando le campagne di informazione. Si stanno affrontando problemi quali il bisogno di attivit\u00e0 fisica, la moderazione nel consumo di alcol e la prevenzione dell'uso di sostanze mediante l'educazione dei genitori e dei bambini. Fortunatamente riguardo al tema delle droghe il Bhutan non \u00e8 produttore di sostanze stupefacenti. Attualmente la promozione di stili di vita salutari \u00e8 diventata un'importante componente dei servizi sanitari.\nPer mantenere l'assistenza sanitaria primaria gratuita \u00e8 stato costituito, con il sostegno dell'Organizzazione Mondiale della Sanit\u00e0, un apposito Fondo Fiduciario.\nNel 2004, il Bhutan \u00e8 stato il primo Paese al mondo a vietare completamente il fumo nei luoghi pubblici. I cittadini bhutanesi possono fumare solo all'interno delle loro case. \u00c8 stata proibita la vendita di tabacco, ma i cittadini possono importare una certa quantit\u00e0 annua di sigarette per uso personale. Questa legge si applica anche agli stranieri. Se scoperti a vendere tabacco i residenti devono pagare multe salate.\nForze armate.\nIl Bhutan possiede un piccolo esercito, il Royal Bhutan Army (RBA), di circa 10.000 unit\u00e0, incluso il reparto d'\u00e9lite della polizia \"Royal Bodyguard\" (RBG) incaricato della sicurezza della famiglia reale e sotto il diretto comando del sovrano. L'esercito bhutanese \u00e8 in stretti rapporti con l'esercito indiano che attraverso l'Indian Military Training Team (IMTRAT) addestra il personale del RBA e del RBG. Nel 2003 forze combinate del RBA e RBG guidate dall'allora principe e attuale re Jigme Khesar Namgyel Wangchuck combatterono ed espulsero ribelli dell'ULFA (United Liberation Front of Asom), separatisti assamesi che combattono il governo indiano, dopo che questi si rifiutarono di lasciare il paese, in quanto si erano stabiliti in territorio bhutanese per ritirarsi dall'India.\nPolitica.\nIl Bhutan \u00e8 una monarchia costituzionale. Il re, chiamato Druk Gyalpo (Re Drago), \u00e8 Jigme Khesar Namgyal Wangchuck, salito al trono nel 2006 dopo l'abdicazione del padre re Jigme Singye Wangchuck. \u00c8 coadiuvato nell'esercizio del potere dal Consiglio consultivo reale, i cui membri sono di nomina regia. Fino all'inizio del XX secolo, il Bhutan era governato da un doppio sistema amministrativo introdotto da Shabdrung Ngawang Namgyal, leader spirituale del XVII secolo, il quale unific\u00f2 il Paese e svilupp\u00f2 l'identit\u00e0 bhutanese. Nel 1907, il clero, i Consiglieri dello Stato e i rappresentanti di tutti i distretti unitamente alla popolazione elessero il Trongsa Penlop (governatore), Ugyen Wangchuck, primo re ereditario.\nIl Bhutan \u00e8 ancora un regno di cui l'attuale re, Jigme Khesar Namgyal Wangchuck, \u00e8 Capo di Stato. Tuttavia, in seguito a un Decreto Reale adottato dall'Assemblea Nazionale nel 1998, il re non \u00e8 pi\u00f9 il capo del Governo; questa carica \u00e8 ricoperta dal Presidente del Consiglio dei ministri, posizione assegnata per un anno a turno a ciascuno dei cinque Ministri eletti con il maggior numero di voti.\nL'Assemblea Nazionale, il Consiglio reale, il Consiglio dei ministri e ciascun Ministro costituiscono le unit\u00e0 organizzative che svolgono i ruoli pi\u00f9 importanti nel governo del Paese. L'Assemblea Nazionale \u00e8 composta di 150 membri, dei quali 105 sono eletti dal popolo per un periodo di tre anni. I votanti sono per\u00f2 le famiglie e non gli individui, ci\u00f2 che limita la partecipazione politica della popolazione. I rappresentanti dei monaci sono 10 e rimangono in carica un anno, mentre i rimanenti 35 membri sono i rappresentanti del Governo e sono nominati dal re.\nIl nuovo sistema democratico comprende una Camera Alta (Consiglio Nazionale) e una Camera Bassa (Assemblea Nazionale). Solo quest'ultima \u00e8 composta da membri affiliati a partiti. Le elezioni per la Camera Alta si sono tenute il 31 dicembre 2007, mentre le elezioni per i 47 seggi della Camera Bassa si sono tenute il 24 marzo 2008. Due partiti, il People's Democratic Party (PDP) presieduto da Lyonpo Sangay Ngedup e il Bhutan Peace and Prosperity Party (DPT\u00a0\u2013 Druk Phuensum Tshogpa) presieduto da Jigme Thinley, hanno preso parte alla competizione elettorale che ha visto il DPT prevalere e aggiudicarsi 44 dei 47 seggi in palio.\nIl potere giudiziario \u00e8 assegnato alla Corte del Bhutan.\nPolitica estera.\nNel 2004, il Bhutan mantiene relazioni diplomatiche con 22 Stati (inclusa l'Unione europea), con ambasciate in India, Bangladesh, Thailandia, Kuwait. Ha due uffici presso le Nazioni Unite a New York e a Ginevra e consolati onorari in 10 Paesi. \u00c8 membro di 45 organizzazioni internazionali. Solo l'India e il Bangladesh hanno ambasciate in Bhutan.\nLa monarchia.\nL'attuale dinastia ereditaria dei Wangchuck fu istituita nel 1907. Sua Maest\u00e0 Ugyen Wangchuck divenne il primo sovrano ereditario del Bhutan il 17 dicembre 1907. L'attuale re, Jigme Khesar Namgyal Wangchuck \u00e8 il quinto re della successione dinastica. L'istituzione della monarchia ha costituito una pietra miliare nella storia dello Stato.\nLa stirpe di Pema Lingpa.\nSua maest\u00e0 Jigme Khesar Namgyel Wangchuck discende da Pema Lingpa, figura quasi leggendaria che visse tra il 1450 e il 1521. Fu infatti il figlio di Pema Lingpa, Kuenga Wang Po (nato nel 1505) a trasferirsi a Dungkhar dove un suo pronipote fonder\u00e0 l'omonima fortezza. Di qui trae origine il nome della famiglia reale Wangchuck. In epoca moderna il primo Wangchuck ad assumere alte cariche fu Jigme Namgyal (1825\u20131882), governatore di Trongsa, che accedette dal 1870 al titolo di \"Desi\" del Bhutan. Jigme Namgyal gener\u00f2 Ugyen Wangchuck, primo sovrano bhutanese.\nLa famiglia reale.\nIl re ha quattro fratelli e cinque sorelle. Nel luglio 2012 spos\u00f2 Jetsun Pema Wangchuck, una borghese, figlia di un pilota d'aereo. La sfarzosa cerimonia si svolse in un monastero seicentesco della suggestiva valle di Punhaka.\nIl 5 febbraio 2016 nacque il primo figlio, erede al trono, Jigme Namgyel Wangchuck.\nEconomia.\nL'economia del Bhutan \u00e8 basata sull'agricoltura. Gran parte della terra coltivata \u00e8 lavorata e irrigata grazie al sistema dei terrazzamenti; le coltivazioni principali sono quelle del riso, del frumento, del mais e delle patate. Il cardamomo e la frutta (mele, pere, prugne) sono coltivati per l'esportazione. L'allevamento si basa sui bovini (fra i quali gli yak, o buoi tibetani) e gli ovini.\nL'industria poggia sul settore tessile, sulla produzione di cemento, fiammiferi e bevande alcoliche. Durante il 2001 il Bhutan ha prodotto circa 1,9 miliardi di kWh, dei quali il 99,9% ottenuti grazie allo sfruttamento dell'energia idroelettrica. Le risorse minerarie includono: rame, gesso idrato, minerale di ferro, calcare litografico, piombo, carbone e dolomite, ma il loro sfruttamento commerciale \u00e8 irrilevante. Il maggiore partner commerciale \u00e8 rappresentato dall'India.\nCon il sesto piano di sviluppo economico (1987-1992) sono stati stanziati investimenti per lo sfruttamento delle foreste e delle risorse minerarie e per l'estensione delle strutture sanitarie. Nel 2002 il prodotto interno lordo ammontava a 591 milioni di dollari USA, pari a un PIL pro capite di 690 dollari.\nNel 1974 il paese ha aperto le frontiere al turismo; nel 2002 6.000 turisti hanno visitato il paese e il turismo ha rappresentato la voce principale negli scambi con l'estero. Data l'assenza di linee ferroviarie, il sistema di comunicazioni si basa su una rete stradale (3.690\u00a0km nel 1999) che collega molte zone del paese. I collegamenti con l'India, con il Bangladesh, con il Nepal e con la Thailandia sono garantiti anche da voli di linea. L'unit\u00e0 monetaria nazionale \u00e8 il ngultrum.\nIl Bhutan \u00e8 conosciuto per i prodotti artigianali realizzati in bronzo, argento e altri metalli. \u00c8 molto praticata la scultura di figure religiose e in tutti i templi sono presenti grandi statue di Buddha dorate e dipinte in colori brillanti.\nApproccio allo sviluppo.\nIl caratteristico approccio bhutanese della massimizzazione della Felicit\u00e0 Interna Lorda, proposto dal re Jigme Singye Wangchuck negli anni '70, costituisce il principio guida dello sviluppo. Forma la base per individuare la direzione da preferire alle altre e ha governato gli sforzi per il miglioramento degli standard di vita, incluso il benessere spirituale e la preservazione dei valori culturali e dell'ambiente fisico.\nIl concetto proposto dal re indica che lo sviluppo \u00e8 costituito da pi\u00f9 dimensioni rispetto a quelle associate al Prodotto Interno Lordo, e che lo sviluppo dovrebbe essere considerato come un processo che cerca di aumentare la felicit\u00e0 piuttosto che la crescita economica. La Felicit\u00e0 Interna Lorda pone la persona al centro dello sviluppo riconoscendo che l'individuo ha bisogni di natura materiale, spirituale ed emozionale.\nSono cinque le tematiche o gli obiettivi che vengono considerati come potenti strumenti per dirigere il processo di cambiamento: lo sviluppo umano, la governance, lo sviluppo equilibrato ed equo, il patrimonio culturale e la conservazione dell'ambiente. I cinque obiettivi principali non solo rendono il concetto di Felicit\u00e0 Interna Lorda pi\u00f9 concreto, ma contengono anche il principio guida a cui \u00e8 stata data grande importanza per assicurare nel futuro al Paese indipendenza, sovranit\u00e0 e sicurezza.\nTrasporti e comunicazioni.\nLa rete stradale \u00e8 di 3.700\u00a0km. Sono stati programmati 782\u00a0km di nuove strade: 134\u00a0km per autostrade e 648\u00a0km di strade rurali. L'aeroporto di Paro serve tutto il Paese e la compagnia aerea nazionale Druk Air assicura I collegamenti con New Delhi, Bangkok, Kathmandu, Calcutta e Rangoon.\nTelecomunicazioni.\nLa telefonia mobile \u00e8 stata introdotta l'11 novembre 2003. La densit\u00e0 dei telefoni \u00e8 del 15% nelle zone urbane e dell'1% nelle zone rurali. Il prefisso internazionale \u00e8 +975.\nAmbiente.\nPer gli abitanti di questo Paese il rispetto e la protezione della natura sono di rilevante importanza: lo si deve soprattutto alle regole della fede buddhista, che affermano il dovere morale di non nuocere in nessun modo n\u00e9 ad animali n\u00e9 a piante. Leggi e vincoli impongono che almeno il 60% del territorio statale debba essere ricoperto dal manto forestale e riducono la deforestazione: ogni anno viene ripiantato un albero per ognuno abbattuto. Attendono severe punizioni per chi taglia alberi senza permessi speciali; guardie forestali pattugliano regolarmente il territorio per scovare eventuali atti contro la legge.\nFlora.\nLa vegetazione si concentra sui rilievi e si compone essenzialmente di conifere (tra le quali l'abete del Bhutan e il pino del Bhutan), le quali crescono grazie al clima umido. Ad altezze pi\u00f9 elevate si incontrano prati montani, ospitanti varie specie di fiori peculiari.\nFauna.\nIl Bhutan \u00e8 caratterizzato da una fauna straordinaria. Esso conta le pi\u00f9 disparate specie: fra esse troviamo la tigre del Bengala, l'elefante asiatico, il bharal, il tahr, il lupo indiano e il rinoceronte indiano.\nArte.\nArchitettura.\nGli \"dzong\", edifici simili ai castelli, con le mura digradanti, con le linee classiche, gli ampi cortili e le meravigliose sale sono fra gli esempi pi\u00f9 belli dell'architettura bhutanese.\nGli \"dzong\" ospitano grandi monasteri e sono collocati in posizioni dominanti in cima alle colline o alla confluenza di fiumi. Essi sono anche il centro amministrativo dei distretti di appartenenza. Gli edifici pi\u00f9 comuni sono i \"ch\u00f6rten\" e gli \"stupa\", piccoli templi costruiti per ospitare reliquie sacre.\nLetteratura.\nL'unica autrice bhutanese nota internazionalmente tradotta in italiano \u00e8 Choden Kunzang (\"Il viaggio di Tsomo\", ed. O Barra O, Milano 2009).\nMusica.\nTipico strumento musicale \u00e8 il dramyin; il chiwang (violino) e il lingm (flauto) sono anch'essi strumenti della tradizione musicale del Bhutan.\nCultura e societ\u00e0.\nSimboli nazionali.\nL'uccello nazionale \u00e8 il corvo (\"Corvus corax\"), che adorna anche la corona del re. L'animale nazionale \u00e8 il takin (\"Budorcas taxicolor tibetana\"), un particolare e raro tipo di bovide. Il fiore nazionale \u00e8 il papavero blu (\"Meconopsis grandis\") e la pianta nazionale \u00e8 il cipresso (\"Cupressus torolusa\").\nMedia.\nIl giornale indipendente nazionale \"Kuensel\" viene pubblicato settimanalmente in tre lingue (dzongkha, inglese e nepali) e la televisione nazionale trasmette quattro ore di programmi nazionali in dzongkha e inglese. I programmi si ricevono solo nella capitale Thimphu. La radio nazionale \u00e8 molto pi\u00f9 popolare e costituisce un efficace mezzo di informazione soprattutto nelle aree rurali. Le trasmissioni vengono effettuate in dzongkha, inglese, nepali e nel dialetto sharchop.\nSport.\nLo sport nazionale \u00e8 il tiro con l'arco, ma molto popolari sono anche quelli tradizionali quali il digor, simile al getto del peso, e il khuru, una sorta di gioco delle freccette. Cominciano a diventare popolari anche gli sport internazionali, calcio, basket, volley, tennis e tennis tavolo.\nLa nazionale di calcio del Bhutan, pur avendo una storia molto modesta, ultimamente si sta togliendo qualche soddisfazione: nelle qualificazioni per il Campionato mondiale di calcio 2018 \u00e8 riuscita a qualificarsi per il secondo turno di qualificazione dopo aver battuto lo Sri Lanka nel primo turno, mentre in quelle per il Campionato mondiale di calcio 2022 ha battuto la nazionale di Guam all'andata del primo turno di qualificazione per 1-0, per poi perdere malamente al ritorno.\nTradizioni.\nGli uomini vestono il \"gho\", una veste lunga legata alla vita da una cintura di stoffa che si chiama \"kera\". Le donne indossano un vestito lungo fino alle caviglie che si chiama \"kira\" ed \u00e8 fatto di stoffe colorate e ornate con decorazioni tradizionali. Questo abbigliamento \u00e8 obbligatorio per tutti coloro che svolgono lavori in pubblico o lavorano nello Stato, secondo quanto previsto dal \"Driglam namzha\" (\"codice delle buone maniere\"). Nella capitale Thimphu molti giovani rifiutano di indossare il \"gho\" o la \"kera\" come atto di sfida verso gli obblighi imposti dal regime.\nLa societ\u00e0 era tradizionalmente divisa in \"zhung\" (aristocrazia e burocrazia), \"dratshang\" (comunit\u00e0 religiose), e \"misey\" (popolo), pur non essendoci un sistema di caste. Durante il periodo medioevale, quando prevaleva una forma di feudalesimo, la gente che lavorava per i re e per i signori nei diversi \"dzong\" (fortezze) era distinta secondo la professione esercitata.\nGastronomia.\nAlimenti principali sono il riso, il grano, il frumento, il mais, la carne di maiale, di manzo, di gallina e di yak, il formaggio e il peperoncino.\nFestivit\u00e0.\nIl giorno di festa nazionale \u00e8 il 17 dicembre, commemorazione dell'ascesa al trono del primo re del Bhutan Ugyen Wangchuck nel 1907, mentre il 6 novembre si celebra l'anniversario dell'incoronazione del re attuale Jigme Khesar Namgyal Wangchuck.\nLa controversia sui profughi Lotshampa.\nLa politica di preservazione dell'identit\u00e0 nazionale ha portato negli anni novanta all'espulsione di migliaia di bhutanesi di origine nepalese e di religione induista (chiamati Lotshampa) che vivevano soprattutto nel sud del paese. Questi sono stati costretti a espatriare e a rifugiarsi in una decina di campi profughi del Nepal orientale, nell'area di Damak, dove sono assistiti dall'UNHCR e dalla Caritas. Si tratta, secondo i censimenti, di oltre centomila persone che rivendicano il diritto di tornare nella loro patria d'origine e spesso tentano, a gruppi, di ritornare in Bhutan, dove vengono respinti dalla polizia di frontiera. Da anni sono in corso trattative trilaterali (Bhutan, Nepal e Organizzazione delle Nazioni Unite) per trovare una soluzione al problema. Nel 2007 il governo degli USA ha dato la sua disponibilit\u00e0 a ospitare almeno 60.000 di questi profughi attraverso un piano di immigrazione graduale. Gli Stati Uniti hanno avanzato questa ipotesi anche per evitare che i giovani nati o cresciuti nei campi profughi si uniscano alla crescente guerriglia di ispirazione maoista guidata dal Partito Comunista (Marxista-Leninista-Maoista) Bhutanese."}
{"id": "50046", "revid": "2301", "url": "https://it.wikipedia.org/wiki?curid=50046", "title": "Vitamina B1", "text": ""}
{"id": "50047", "revid": "585241", "url": "https://it.wikipedia.org/wiki?curid=50047", "title": "Vitamina H", "text": ""}
{"id": "50048", "revid": "116625215", "url": "https://it.wikipedia.org/wiki?curid=50048", "title": "Helen Wills Moody", "text": "Carriera.\n\u00c8 stata una delle pi\u00f9 grandi giocatrici di tennis di tutti i tempi, dominatrice della scena negli anni venti e trenta.\nNel corso della sua carriera vinse 31 tornei importanti (nel singolo, doppio e doppio misto), tra cui sette singoli allo U.S. Open (1923-25, 1927-29, e 1931), otto a Wimbledon (1927-30, 1932-33, 1935, e 1938), e quattro Open di Francia (1928-30 e 1932). Vinse inoltre due medaglie d'oro olimpiche ai giochi di Parigi 1924 (singolo e doppio), fu l'ultima edizione in cui il tennis fu sport olimpico prima del 1988.\nHellen Wills Moody fu campionessa statunitense juniores nel 1921-22. Vinse il suo primo titolo nazionale all'et\u00e0 di 17 anni (1923), diventando la pi\u00f9 giovane campionessa dell'epoca. Vinse le finali dei suoi primi 16 titoli principali senza concedere un set alle avversarie. Tra il 1919 e il 1938 totalizz\u00f2 un record di 398 vittorie contro 35 sconfitte, compresa una striscia vincente di 158 incontri (1927-32), durante la quale non perse un singolo set. Fu una componente della squadra statunitense della Wightman Cup dal 1923 al 1925, dal 1927 al 1932, e nel 1938.\nLa sua espressivit\u00e0 rigida le fece guadagnare il soprannome di \"Little Miss Poker Face\" (\"Signorina faccia da poker\"). Aiut\u00f2 le tenniste a liberarsi di gonne alla caviglia e corpetti; indossava solitamente una veste alla marinara bianca, con gonna a pieghe lunga fino al ginocchio, scarpe bianche e una visiera bianca. Venne nominata sportiva dell'anno dall'Associated Press nel 1935, e venne introdotta nella International Tennis Hall of Fame nel 1969. Scrisse un manuale, \"Tennis\" (1928), un'autobiografia, \"Fifteen-Thirty: The Story of a Tennis Player\" (1937), e un thriller, \"Death Serves an Ace\" (1939, con Robert Murphy).\nLaureatasi all'Universit\u00e0 di Berkeley in Belle Arti, nel 1927, dipinse per tutta la vita, tenendo mostre dei suoi dipinti e incisioni nelle gallerie di New York. Nacque come Helen Newington Wills, ma spos\u00f2 Frederick Moody nel dicembre 1929, prendendo il cognome con il quale \u00e8 pi\u00f9 nota. Divorzi\u00f2 da Moody nel 1937 e si rispos\u00f2 con Aidan Roark nell'ottobre 1939."}
{"id": "50049", "revid": "9", "url": "https://it.wikipedia.org/wiki?curid=50049", "title": "Helen Wills", "text": ""}
{"id": "50050", "revid": "78573650", "url": "https://it.wikipedia.org/wiki?curid=50050", "title": "Sergio Gaetano Cofferati", "text": ""}
{"id": "50053", "revid": "1543377", "url": "https://it.wikipedia.org/wiki?curid=50053", "title": "Giuspatronato", "text": "Il giuspatronato [dalla locuzione latina \"ius patronatus\",\u00a0\u00abdiritto di patronato\u00bb] \u00e8 un istituto giuridico esistito in passato che si applicava a un beneficio ecclesiastico. In particolare riguardava la relazione tra il beneficio (un altare all'interno di una chiesa, o anche una chiesa parrocchiale) e colui (soggetto collettivo o persona fisica) che aveva costituito la dote patrimoniale del beneficio stesso. Con tale diritto, ad esempio, coloro che dotavano un altare o una cappella, disponevano anche del beneficiato. Nel caso di una chiesa, chi ne promuoveva la costruzione ne diventava \u201cpatrono\u201d e aveva il diritto di nominare il sacerdote, cui avrebbe assicurato il sostentamento.\nPresupposti giuridici.\nIl patrono aveva il dovere di mantenere buona la funzionalit\u00e0 del beneficio e spesso anche quello di garantire uno stipendio al parroco ed ai suoi collaboratori.\nIl giuspatronato garantiva sostanzialmente ai suoi detentori tre diversi privilegi:\nDi fatto, secondo il diritto consuetudinario, il giuspatronato era una \"cosa\": poteva essere frazionato in quote, poteva essere trasmesso ai successori legittimi, oppure donato (la vendita invece era vietata).\nOrigini storiche.\nLa storia del diritto di patronato come istituzione giuridica risale all'Alto Medioevo. Spesso era legato a posizioni di potere della classe nobiliare. Altre volte nasceva come diritto da lasciti testamentari, in questo caso poteva essere anche un borghese ad esercitare il diritto (\"giuspatronato privato\"). \nLa sua istituzione si deve a papa Alessandro III (1159 \u2013 1181), il quale consolid\u00f2 la propriet\u00e0 dei fondatori e dei loro successori, ma miglior\u00f2 anche i diritti di utilizzo del beneficio da parte dei parroci. Al proprietario della chiesa fatta erigere sul terreno di propriet\u00e0 venne accordato il diritto di proporre il candidato religioso (o di opporre il proprio veto su un certo candidato), fermo restando che l'incarico doveva essere conferito dal vescovo. Come manifestazione della gratitudine della Chiesa verso i suoi benefattori, il pontefice concesse ai nobili che restauravano chiese e conventi lo \"ius spirituali annexum\". Con l'abolizione della feudalit\u00e0 questo diritto fu spesso esteso alle comunit\u00e0 parrocchiali, mediante convenzioni con la diocesi.\nDurante il dominio napoleonico sull'Italia furono approvate delle leggi che tendevano ad abolire il giuspatronato, ma la breve durata dell'impero imped\u00ec che si radicassero. \nFurono le leggi di eversione dell'asse ecclesiastico a far cessare l'istituto in larga parte d'Italia. In particolare la legge 15 agosto 1867, n. 3848 assegn\u00f2 ai patroni laici la facolt\u00e0 di rientrare in pieno possesso dei beni concessi in dote ai benefici ecclesiastici pagando allo Stato l'equivalente di un terzo del loro valore. \nNel 1917 anche la Chiesa decise di limitare normativamente tali privilegi: la revisione del codice di diritto canonico di tale anno proib\u00ec al canone 1450 la costituzione di nuovi patronati (tollerando per\u00f2 quelli in vigore), mentre il canone 1451 consigli\u00f2 agli ordinari di esortare i patroni (in modo per\u00f2 non vincolante) a rinunciare al proprio diritto in cambio di suffragi spirituali. Nel 1969 papa Paolo VI invit\u00f2 ulteriormente a rivedere le convenzioni giuspatronali rimaste vigenti; le normative in materia furono poi completamente espunte dal codice di diritto canonico nella riedizione del 1983.\nGli antichi diritti di patronato popolare sopravvissero soltanto nelle aree periferiche. \nGiuspatronato popolare.\nIn genere lo \"ius presentandi\" necessitava di approvazione del vescovo o della comunit\u00e0. In quest'ultimo caso si parla di \"giuspatronato popolare\", che spesso si esprimeva con libere elezioni.\nIl giuspatronato popolare resiste, da un punto di vista formale, in alcuni luoghi, dove la nomina del vescovo deve essere ratificata da associazioni (o pi\u00f9 raramente da elezioni). L'istituto viene difeso come l'espressione del legame di una comunit\u00e0 con le sue tradizioni. In alcune parrocchie esiste ancora anche il giuspatronato privato. Dove l'istituto ancora esiste, riguarda solo l'incarico di parroco titolare e non quello di amministratore parrocchiale, motivo per cui spesso il vescovo nomina un amministratore e non un parroco a pieno titolo.\nSituazione attuale.\nNel 2014 erano presenti in tutto il mondo 21 parrocchie sorrette da giuspatronato, di cui sette nell'Arcidiocesi di Sorrento-Castellammare di Stabia, istituite all'inizio del XIII secolo: Santa Maria del Lauro a Meta, San Michele Arcangelo, Santissima Trinit\u00e0 e Santa Maria di Galatea a Piano di Sorrento, Santa Maria delle Grazie di Trasaella e dei Santi Prisco e Agnello a Sant'Agnello e quella di Santa Maria di Casarlano a Sorrento\n. Sussiste anche nella parrocchia della citt\u00e0 di Asiago (VI).\n\u00c8 tuttora presente anche nel comune di Rolo (Reggio Emilia), dove l'ultimo feudatario, Gaetano Sessi, lasci\u00f2 nel 1776 alla comunit\u00e0 il diritto di nomina dell'arciprete della pieve. Il diritto era di pertinenza della famiglia Sessi dal 1446. L'ultimo arciprete nominato dal consiglio comunale, dopo l'esame di alcune candidature, fu nel 1965 don Umberto Borghi. Era presente inoltre nella Diocesi di Ischia nei comuni di Casamicciola Terme per la Basilica Pontificia di Santa Maria Maddalena Penitente e di Forio d'Ischia per la Basilica Pontificia di San Vito Martire. Nel 2019, papa Francesco, infatti, dopo aver esaminato i decreti presentati dalla Congregazione per il clero, ha accettato l'istanza del vescovo di Ischia, dichiarando decaduto il diritto di patronato su entrambe le chiese d'Ischia. \nIl privilegio di giuspatronato, per lungo tempo solo nominale, \u00e8 stato di recente rivendicato dalle comunit\u00e0 parrocchiali dell'arcidiocesi di Sorrento-Castellammare di Stabia. \nL'ultimo sacerdote eletto in Italia fu nel 2007 don Marino De Rosa, parroco della parrocchia della Santissima Trinit\u00e0 di Mortora, a Piano di Sorrento, nell'Arcidiocesi di Sorrento-Castellammare di Stabia."}
{"id": "50055", "revid": "125462215", "url": "https://it.wikipedia.org/wiki?curid=50055", "title": "Sergio Cofferati", "text": "Dal 2009 al 2019 \u00e8 stato membro del Parlamento europeo, eletto con il Partito Democratico.\nUscito dal Partito Democratico nel 2014, in contrasto con le politiche del Governo Renzi, diventa, dopo la partecipazione a \"Cosmopolitica\", tra i promotori di Sinistra Italiana.\nCarriera sindacale.\nOriginario della provincia di Cremona, si diploma come perito industriale, viene assunto come impiegato alla Pirelli di Milano e si iscrive al sindacato FILCEA (facente capo alla CGIL), che raccoglie i dipendenti del comparto chimico; negli anni percorre tutta la scala organizzativa del sindacato, diventando dirigente nazionale dal 1978 e arrivando nel 1988 a ricoprire il ruolo di segretario nazionale FILCEA.\nSegretario generale CGIL.\nViene nominato nella segreteria nazionale della CGIL nel 1990; nel 1994 succede a Bruno Trentin nel ruolo di segretario generale.\nIl periodo che lo vede a capo del maggiore sindacato italiano \u00e8 uno dei periodi pi\u00f9 difficili ma anche pi\u00f9 ricco di significativi successi per il sindacato stesso: l'accordo sulla concertazione del 1993, la riforma delle pensioni del 1995, il no alla modifica dell'articolo 18 dello Statuto dei lavoratori, per il quale il 23 marzo 2002 al Circo Massimo di Roma parla davanti a una folla di circa 700.000 persone (tre milioni secondo la CGIL) grazie alla partecipazione di no-global e girotondi, in una delle maggiori manifestazioni italiane del dopoguerra.\nIl 21 settembre 2002 termina il mandato di segretario nella CGIL e riprende il posto di lavoro alla Pirelli, pur riscuotendo un seguito politico massiccio e divenendo nell'anno seguente un nuovo punto di riferimento con i girotondi per l'elettorato della sinistra, sconfitta pochi mesi prima alle elezioni politiche.\nIl caso Biagi.\nDurante la tesa discussione sull'art. 18, Marco Biagi, consulente del governo per l'elaborazione delle riforma del mercato del lavoro, venne direttamente tirato in causa da Sergio Cofferati, allora leader della CGIL, che parl\u00f2 di \"anello di congiunzione tra Governo e Confindustria\". Come riporta il Corriere della Sera, \"in una delle lettere inviate a Pier Ferdinando Casini alcuni mesi prima di essere assassinato, Biagi scrisse: \u00abSono molto preoccupato perch\u00e9 i miei avversari (Cofferati in primo luogo) criminalizzano la mia figura. Per ragioni che ignoro a Roma da dieci giorni \u00e8 stata revocata la scortatutela. Ti chiederei la cortesia di fare il possibile affinch\u00e9 venga tutelato\u00bb\".\nIn un'email a Stefano Parisi di Confindustria, Biagi invece scrisse: \u00abNon vorrei che le minacce di Cofferati (riferitemi da persona assolutamente attendibile) nei miei confronti venissero strumentalizzate da qualche criminale\u00bb. Il 20 marzo 2002 Marco Biagi venne assassinato dalle Nuove Brigate Rosse a Bologna.\nA pochi giorni dalla grande manifestazione indetta dalla CGIL contro la modifica dell'articolo 18 dello statuto dei lavoratori, l'organizzazione sindacale decise pertanto di cambiare le parole d'ordine, inserendovi \"la condanna del terrorismo e la lotta contro ogni forma di violenza\". Il centro-destra in Parlamento attacca la CGIL e Cofferati accusandoli di avere favorito il terrorismo e di portare dunque una responsabilit\u00e0 \"morale\" nell'omicidio del professor Biagi; per questa ragione la Corte europea dei diritti dell'uomo ha condannato l'on. Taormina e l'on. Bossi a un risarcimento di \u20ac 16.000 a testa.\nCarriera politica.\nSindaco di Bologna.\nQualche tempo dopo, con grande delusione per i girotondini, accetta la proposta di candidarsi come sindaco a Bologna, citt\u00e0 tradizionalmente di sinistra ma che dal 1999 era amministrata da Giorgio Guazzaloca, primo (e tuttora unico) esponente del centro-destra ad aver ricoperto la carica di primo cittadino bolognese.\nSi presenta alla citt\u00e0 ponendo al centro della propria azione politica il tema della partecipazione dei cittadini alla vita pubblica. Cofferati, avvalendosi di un programma elettorale condiviso e riformatore, ricompatta in breve tempo lo schieramento che lo ha sostenuto, riuscendo ad affermarsi nelle elezioni amministrative: nel giugno 2004 viene eletto al primo turno con il 55,9% dei voti, superando il sindaco uscente Guazzaloca.\nLa \"Street Rave Parade\".\nNel 2005 Cofferati si batte per impedire la manifestazione anti-proibizionista Street Rave Parade, giunta alla sua nona edizione cittadina. Durante un'intervista rilasciata a Giuliano Ferrara, Cofferati spiega la propria iniziativa dicendo: \"\u00c8 mio dovere quale pubblico amministratore difendere i cittadini anche da loro stessi\". Nel 2006 tenta nuovamente di impedire la manifestazione, rivolgendo severe critiche al Questore di Bologna, accusato di aver utilizzato metodi troppo morbidi a tutela dell'ordine pubblico.\nBattaglie a difesa della legalit\u00e0.\nNel corso del mandato Cofferati solleva il tema dei lavavetri aggressivi nei confronti degli automobilisti e degli affitti in nero; lancia inoltre una campagna anti-graffiti, sostenendo la necessit\u00e0 di una ripulitura straordinaria dei muri cittadini. Tra gli altri provvedimenti varati dalla giunta Cofferati, si ricordano le ordinanze che vietavano il piercing nelle zone genitali, quelle che imponevano la chiusura anticipata dei locali notturni e quelle che proibivano il consumo di alcolici all'aperto dopo le ore 22.\nEuroparlamentare del Partito Democratico.\nDal 23 maggio 2007 \u00e8 uno dei 45 membri del Comitato nazionale per il Partito Democratico che riunisce i leader delle componenti del futuro PD. Cofferati, il 9 ottobre 2008, dichiara pubblicamente di non volersi candidare ad un secondo mandato come sindaco di Bologna, per ricongiungersi definitivamente alla famiglia; poco dopo, infatti si trasferisce a Genova con la moglie ed il figlio Edoardo, nato da pochi mesi. Il 9 aprile 2009 il segretario del Partito Democratico, Dario Franceschini, conferma le voci secondo cui Sergio Cofferati sar\u00e0 candidato dal partito come capolista per la Circoscrizione Nord-Ovest alle elezioni europee. Ottiene 201.264 preferenze, risultando il pi\u00f9 votato per il PD nel Nord-Ovest.\nEletto parlamentare europeo nel giugno 2009 per il gruppo dei Socialisti e Democratici, \u00e8 Vice Presidente della Commissione per il Mercato Interno e la protezione dei consumatori, \u00e8 membro della Commissione Giuridica ed \u00e8 stato membro della Commissione Occupazione ed Affari Sociali. Ha inoltre svolto il ruolo di Coordinatore per il Gruppo S&amp;D nella Commissione speciale per la crisi finanziaria, economica e sociale istituita dal Parlamento Europeo a inizio della legislatura del 2009.\nNel 2014 si ricandida alle elezioni europee con il PD nella circoscrizione del Nord-Ovest. Con 121.146 preferenze \u00e8 il secondo pi\u00f9 votato nella Circoscrizione Nord-Ovest per il PD e risulta rieletto dietro la capolista Alessia Mosca.\nLe primarie in Liguria e l'abbandono del PD.\nL'8 novembre 2014 annuncia la propria candidatura alle primarie di partito dell'11 gennaio 2015 per la scelta del candidato a presidente della regione Liguria per le elezioni regionali del 2015, ruolo che potrebbe ricoprire in quanto residente a Genova. Ottiene 24.827 voti e viene sconfitto da Raffaella Paita, la quale ne ottiene 28.916, anche se lo stesso Cofferati dichiara di ritenere il voto irregolare. Il 17 gennaio abbandona il PD, riferendo riguardo alle primarie liguri: \"Per imporre, realizzare il modello politico anche in Liguria delle larghe intese con il centrodestra - che io mai avrei appoggiato - si \u00e8 fatto ricorso in modo spregiudicato al sostegno del centrodestra nelle primarie del nostro partito. E anche all'inquinamento con voti comprati. Sta tutta qui la ragione delle mie dimissioni, la ferita politica che si \u00e8 aperta nel PD, e non solo in Liguria. Sono stati cancellati i valori stessi su cui \u00e8 nato il Partito Democratico. E io che ne sono stato uno dei 45 fondatori, e non c'era certo Renzi, me ne vado con dolore. Sono stati ormai distrutti i principii e gli strumenti per la loro affermazione, e cio\u00e8 proprio le primarie.\"\nIl 17 marzo seguente contro la Paita lancia la candidatura di Luca Pastorino insieme con Rete a Sinistra e dissidenti vicini a Pippo Civati.\nNell'aprile 2016, durante la discussione sulle modifiche proposte dalla Commissione Europea alla Direttiva 477 in tema di armi da fuoco, presenta una lista di emendamenti volta a disarmare il pi\u00f9 possibile i cittadini europei.\nIn Sinistra Italiana e la candidatura alle politiche del 2018.\n\u00c8 attualmente impegnato nel comitato promotore di Sinistra Italiana e in occasione delle elezioni politiche italiane del 2018 \u00e8 il candidato della lista Liberi e Uguali per la Camera nel collegio uninominale Liguria - 03, ma con il 5,41% (7.022 voti) perde la sfida contro Roberto Traversi del Movimento 5 Stelle (35,59%), Cristina Pozzi del centro-destra (28,57%) e il deputato uscente del PD Mario Tullo (26,5%).\nAttivit\u00e0 e interessi privati.\nSergio Cofferati \u00e8 noto anche per alcuni interessi collaterali, nei quali dichiara spesso di trovare parallelismi e relazioni con la politica e la societ\u00e0 contemporanea:"}
{"id": "50059", "revid": "81423082", "url": "https://it.wikipedia.org/wiki?curid=50059", "title": "CGIL", "text": ""}
{"id": "50060", "revid": "228587", "url": "https://it.wikipedia.org/wiki?curid=50060", "title": "Set", "text": ""}
{"id": "50061", "revid": "103722", "url": "https://it.wikipedia.org/wiki?curid=50061", "title": "Titolatura reale dell'antico Egitto", "text": "La titolatura reale era l'insieme dei nomi e degli epiteti con cui nell'antico Egitto ci si riferiva al sovrano, l'insieme di tali termini era definita \"grandi nomi\".\nr:n-G36\nrn wr - grandi nomi\nIntroduzione.\nIl termine faraone, forma italianizzata del greco pharao, che nell'uso comune indica i sovrani dell'antico Egitto, si incontra, per la prima volta, solo durante il regno di Thutmose III (XVIII dinastia), 1400 a.C. circa.\nTale termine \u00e8 una resa greca dell'egizio \"pr-\u02c13\" - \"per-aa\",\npr:O29\novvero \"Grande Casa\", termine che indicava \"la Residenza\", il palazzo ove risiedeva il sovrano e che era anche la sede del potere reale comprendendo anche gli archivi e i \"ministeri\".\nI termini egizi per indicare il sovrano, al di fuori della titolatura ufficiale, sono vari e variarono durante le varie fasi storiche.\nTra i termini pi\u00f9 usati abbiamo:\nR8\n\"n\u1e6fr - ne\u010der\" \n\"Potente\", usato anche per indicare le divinit\u00e0,\ntalvolta usato nella forma\nR8-F35\n\"n\u1e6fr nfr - ne\u010der nefer\"\n\"Potente e Perfetto\" (tradotto talvolta come \"bel dio\"),\nS38\n\"\u1e2bq3\" - \"heka\"\n\"signore, governante\", usato anche per indicare sovranit\u00e0 minori\nIl termine \"per-aa\", inizialmente usato solo come epiteto di rispetto, entra nella titolatura ufficiale solo a partire dalla XXV dinastia anche se non viene inserito nei \"grandi nomi\".\n\u00c8 quindi pi\u00f9 corretto riferirsi ai sovrani egizi con il termine \"re\" anche se, universalmente, \u00e8 riconosciuto a tutti il termine pi\u00f9 usuale di \"faraone\", indipendentemente dalle dinastie, volendo indicare un sovrano dell'Antico Egitto. \nIl sovrano era considerato l'incarnazione del dio-falco Horo e disponeva, dalla V dinastia, di una titolatura regale costituita da cinque nomi, detti \"Grandi Nomi\" di cui due si richiamavano, appunto, a tale divinit\u00e0:\nNome Horo.\nLa parte pi\u00f9 antica della titolatura \u00e8 il \"Nome Horo\" o \"Nome Bandiera\", talvolta anche detto \"Nome Ka\". \nTale nome era scritto, di norma, nel \"serekht\" un riquadro che sovrasta un disegno, che pu\u00f2 essere interpretato sia come le mura di una citt\u00e0 o una fortezza sia come la \"falsa porta\" di una tomba, sovrastato dal falco, simbolo di Horo, che indossa la corona composita costituita dalla sovrapposizione delle due corone dell'Alto e del Basso Egitto.\nIl nome Horo non era il nome di nascita del sovrano ma un nome prescelto all'atto dell'assunzione del trono.\nDurante tutto il Regno Antico questo fu il nome principale mentre il nome di nascita non compariva neppure nelle titolature.\nCi\u00f2 ha provocato non poche incongruenze nei tentativi di ricostruzione della sequenza dei sovrani dell'antico Egitto in quanto nelle liste reali posteriori i re vengono indicati, spesso, con il nome di nascita.\nBench\u00e9 in uso durante tutti i secoli della civilt\u00e0 egizia il nome Horo perse d'importanza dopo la fine del \"Regno Antico\", diventando sempre pi\u00f9 un \"programma politico\" (alcuni sovrani cambiarono il loro \"nome Horo\" in relazione a particolari eventi del regno).\nNome Nebty.\nIl Nome Nebty o \"Le Due Signore\": legato alle divinit\u00e0 patrone dell'Alto e del Basso Egitto \u00e8 indicato da due simboli \"neb\"\nnb\nnb - signore, dominatore\nsovrastati dagli animali araldici del sud: l'avvoltoio\nG14\ncollegato alla dea Nekhbet, venerata a el-Kab e Ieracompoli nell'Alto Egitto (corona bianca),\ne il cobra\nI12\ncollegato alla dea Uto (o Uadjet), venerata a Buto nel Basso Egitto (corona rossa).\nG16\nnb ty.\n\u00c8 qui chiaro, come peraltro per il successivo \"Nesut Bity\", l'intento propagandistico di sottolineare l'unificazione delle \"Due Terre\", uno dei nomi con cui gli antichi egizi si riferivano al loro paese.\nContrariamente al nome Horo, in uso gi\u00e0 in epoca predinastica, il nome Nebty compare con Den, quinto sovrano della I dinastia.\nAnche questa parte della titolatura si evolve in forme sempre pi\u00f9 complesse rituali e formalizzate, da un certo momento, spesso, ripeter\u00e0 il nome Horo\nNome Horo d'oro.\nIn questa parte della titolatura compare il falco\nG5\nbk - bik\nsimboleggiante Horo, sopra il segno che normalmente viene interpretato come \"oro\".\nS12\nnbw - nebu\nG8\nNel testo greco della Stele di Rosetta viene tradotto con \"vincitore sul (suo) nemico\". Potrebbe quindi identificare \"Horo vincitore su Seth\" anche se la contrapposizione netta tra i due dei diviene rilevante appunto in epoca ellenistica e quando il titolo entra nell'uso Seth \u00e8 ancora una delle divinit\u00e0 tutelari della regalit\u00e0.\nL'oro \u00e8 stato anche messo in relazione alla regalit\u00e0 attraverso una duplice interpretazione: da un lato l'oro \u00e8 simbolo dell'eternit\u00e0 talch\u00e9 questa titolatura pu\u00f2 anche essere letta come \"Horo l'eterno\", dall'altra, d'oro era anche la carne degli d\u00e8i.\nNome del trono (\"praenomen\").\nGli ultimi due nomi costituivano il cosiddetto \"nome del trono\", ossia il vero e proprio nome del re ed erano iscritti in due cartigli (\"shenu\").\nIl \"nesut-bity\" o \"praenomen\", scelto all'atto dell'incoronazione e caratterizzato da un cartiglio sovrastato, o preceduto, da un giunco e un'ape quali simboli, rispettivamente, dell'Alto e del Basso Egitto (il titolo significa letteralmente \"colui (che regna) sul giunco e sull'ape\" traducibile come \"re di tutto l'Egitto\").\nM23:t\n\"(jn) swt\" \"(quello del) giunco\"\nL2:t\n\"bjt\" \"(e dell') ape\"\nNel complesso\nM23:t-L2:t\n\"nswbjt - nesu bity\" (la pronuncia effettiva \u00e8 ovviamente congetturale. Mentre pare certa la presenza di un elemento iniziale \"n\", pur non marcato nella scrittura, non si sa se il morfema di femminile \"t\" fosse mantenuto nella pronuncia dei due nomi \"giunco\" e \"ape\". Trascrizioni cuneiformi da Boghazk\u00f6y rendono il nome con \"insibya\").\nIl \"praenomen\" vero proprio era quindi, la parte della titolatura che seguiva il titolo.\nI primi esempi di uso compaiono sotto Den ma diviene comune solo con la fine della II dinastia. A partire dal Primo periodo intermedio tende a sostituire il nome di Horo nell'identificazione del sovrano.\nA titolo di esempio il \"praenomen\" di Ramesse II\nM23:t-L2:t &lt;-N5-F12-C10-N5-U21:n-&gt;\nnsw t bit wsr m3\u02c1t r\u02c1 stp n r\u02c1 - Nesut bity Usermaatra Setepenra -\n\"colui che governa sul giunco e sull'ape, la Maat (giustizia) di Ra \u00e8 potente, prescelto da Ra\".\nNome personale (\"nomen\").\nIl nome personale o \"nomen\" (nome di nascita, diremmo noi oggi) \u00e8 quello con cui il re era conosciuto nell'ambiente familiare ed era talvolta preceduto da titoli onorifici come \"meri Amon\" (\"amato da Amon\") o \"neter heka uaset\" (\"potente sovrano della citt\u00e0\" ovvero Tebe).\nIl cartiglio del \"nomen\" \u00e8 preceduto dai glifi rappresentanti un'anatra e un cerchio che si leggono \"sa-Ra\" ovvero \"figlio di Ra\"\nG39- N5\ns3 r\u02c1 - sa Ra\nQuesta parte della titolatura compare, in aggiunta al nome del sovrano, a partire dalla IV dinastia. \nA partire dal Medio Regno frequenti saranno i sovrani con lo stesso nomen, si pensi, ad esempio, a Thutmose, Amenhotep, Ramses.\nA titolo di esempio il \"nomen\" di Ramses II\nG39 - N5 -&lt;-U6-C12-C10 - F31 -s-M23-&gt;\ns3 r\u02c1 r\u02c1 msi sw mri imn - Sa Ra Ramessu meri Amon -\n\"figlio di Ra amato da Amon nato da Ra\".\nEsempio.\nA fianco il disegno di una stele di Nebmaat (IV dinastia che mostra all'interno del serekh tutta la titolatura (non \u00e8 presente l'epiteto \"Figlio di Ra\" che verr\u00e0 introdotto proprio durante la IV dinastia).\nIn questo caso il \"nesut bity\" si trova a fianco del cartiglio del prenomen mentre il \"nebty\" risulta essere uguale al nome Horo. Il nome \"bik nebu\" compare solamente come glifo senza altri segni.\n\"Nota: tutti i glifi sono, in questo caso scritti, da destra verso sinistra e quindi speculari rispetto agli esempi sopra riportati, trascritti con orientamento da sinistra a destra.\"\nProblemi di omonimia.\nNella moderna storiografia si \u00e8 usi a indicare i sovrani aventi lo stesso nome con numeri ordinali (Ramesse I, II; Amenhotep III, IV, ecc.) mentre nell'antico Egitto non esisteva tale distinzione anche se l'unione tra prenomen e nomen permetteva una identificazione sufficientemente precisa (i casi di completa omonimia che conosciamo sono estremamente rari e spesso si riferiscono a sovrani di cui non conosciamo la titolatura completa)."}
{"id": "50062", "revid": "1993636", "url": "https://it.wikipedia.org/wiki?curid=50062", "title": "Duplice alleanza", "text": "La Duplice alleanza, o Alleanza austro-tedesca, fu un patto militare difensivo firmato nel 1879 a Vienna da Germania e Austria-Ungheria, motivato dal pericolo di un attacco della Russia ad una delle due potenze. Fu il primo accordo permanente concluso in tempo di pace tra due grandi potenze dalla fine dell\u2019Ancien R\u00e9gime.\nIn parte conseguenza del Congresso di Berlino, la Duplice alleanza fu voluta principalmente dal cancelliere tedesco Otto von Bismarck e rimase in vigore fino al termine della prima guerra mondiale. Nel 1882 alla Duplice alleanza si affianc\u00f2 la Triplice alleanza, sottoscritta da Germania, Austria e Italia.\nGli antefatti.\nDopo la guerra vittoriosa del 1877-1878 contro l'Impero ottomano, la Russia si sent\u00ec tradita dalle potenze a cui, con il Congresso di Berlino, aveva affidato le decisioni sulle condizioni di pace. Il risentimento russo si rivolse principalmente contro la Germania e particolarmente contro il cancelliere Otto von Bismarck, che ebbe il ruolo di mediatore al Congresso.\nIl 7 agosto 1879 lo zar Alessandro II, in presenza dell'ambasciatore tedesco, deplor\u00f2 che nelle commissioni del Trattato di Berlino la Germania prendesse le parti dell'Austria. Il 15 agosto lo Zar scrisse poi all'Imperatore tedesco Guglielmo I accusando Bismarck di farsi trascinare dai suoi rancori personali contro il ministro degli Esteri russo Gor\u010dakov e, dopo aver accennato alla riconoscenza promessa da Guglielmo I alla Russia rimasta neutrale durante la guerra franco-prussiana, aggiungeva che il comportamento tedesco avrebbe potuto avere conseguenze disastrose.\nLe parti.\nGi\u00e0 prima di questa lettera di Alessandro II, Bismarck si era persuaso di non poter pi\u00f9 fare assegnamento sull'amicizia della Russia e di dover consolidare le relazioni con l'Austria e con la Gran Bretagna. Non vi era altro tempo da perdere perch\u00e9 il ministro degli Esteri di Vienna Gyula Andr\u00e1ssy, amico della Germania ma malato nell'estate del 1879, aveva deciso di ritirarsi. Le sue dimissioni avrebbero potuto segnare il primo passo verso un'intesa austro-russa, patrocinata dall'arciduca Alberto d'Asburgo-Teschen.\nL'analisi politica di Bismarck si basava sulla crescente influenza che i panslavisti russi, nemici della Germania, acquisivano sulla classe dirigente di San Pietroburgo. In particolare egli temeva il ministro della Guerra Dmitrij Alekseevi\u010d Miljutin (1816-1912) e non considerava pi\u00f9 una garanzia il legame di parentela fra Guglielmo I e Alessandro II.\nLe critiche della stampa russa, le manovre militari dell'esercito zarista lungo il confine tedesco e i sospetti di un possibile avvicinamento della Russia alla Francia, furono ulteriori elementi di pericolo che determinarono l'avvicinamento fra Germania e Austria.Bismarck, inoltre, consider\u00f2 i buoni rapporti intercorsi al Congresso di Berlino fra l'Austria e la Gran Bretagna, entrambe (la prima in Europa, la seconda in Asia) impegnate a contrastare politicamente la Russia. Ci\u00f2 che avrebbe potuto portare ad un'intesa fra le due potenze contro la Russia isolando completamente Berlino. Analizzando questi elementi, la conclusione fu che la sicurezza della Germania avrebbe potuto essere garantita solo da uno stretto legame con l'Austria, considerata anche l'impossibilit\u00e0 di un accordo con la Francia per la questione dell'Alsazia-Lorena e la difficolt\u00e0 strategica e politica di un trattato con la Gran Bretagna.\nDal canto suo, il ministro degli Esteri austriaco Andr\u00e1ssy, favorito al Congresso di Berlino da Bismarck, auspicava sempre pi\u00f9 un avvicinamento alla Germania, allo scopo di contenere le ambizioni dello Zar nei Balcani e consolidare le recenti acquisizioni derivate dal Congresso. Solo i diplomatici austriaci pi\u00f9 conservatori ed i capi militari erano convinti che un'alleanza con la Russia sarebbe stata pi\u00f9 conforme agli interessi dell'Austria.\nLe trattative.\nBismarck ebbe un primo incontro con Andr\u00e1ssy nella citt\u00e0 termale austriaca di Gastein il 27 e il 28 agosto 1879. Trovatolo ben disposto, il cancelliere tedesco inizi\u00f2 a convincere il proprio imperatore Guglielmo I che invece era risoluto a non turbare i secolari rapporti di amicizia con la Russia. Nonostante ci\u00f2, Bismarck fu autorizzato a proseguire le trattative e a partire per Vienna dove arriv\u00f2 il 22 settembre.\nNel corso dei colloqui, per\u00f2, Andr\u00e1ssy si rifiut\u00f2 di accogliere la proposta di un accordo che impegnasse l'Austria anche contro la Francia. Cos\u00ec Bismarck dovette rielaborare il trattato precisando, il 24 settembre, che era diretto contro la Russia. A questo punto il cancelliere tedesco dovette affrontare l'ostacolo principale: il proprio sovrano, Guglielmo I, che temeva che un trattato del genere avrebbe spinto la Francia nelle braccia della Russia.\nLe resistenze di Guglielmo I.\nFacendo leva sull'affetto che Guglielmo I riservava alla Russia, Bismarck sostenne che soltanto un'alleanza con l'Austria avrebbe non solo impedito un'altra \u201ccoalizione di Crimea\u201d, ma anche ristabilito buoni rapporti fra Austria e Russia.\nPer superare le resistenze del suo sovrano, Bismarck mobilit\u00f2 tutto il suo \"entorurage\", e diversi e gravi colloqui impegnarono il ministro degli Esteri tedesco Bernhard Ernst von B\u00fclow (1815-1879) e il vice cancelliere Otto zu Stolberg-Wernigerode con il loro Imperatore.\nCi\u00f2 nondimeno il 4 settembre 1879, Guglielmo I incontr\u00f2 Alessandro II nella riserva di caccia zarista di Aleksandrov e, confidandosi con un collaboratore disse: \u00abVoglio piuttosto uscire di scena e dare il governo a mio figlio piuttosto che agire contro la mia migliore convinzione e commettere una perfidia contro la Russia\u00bb.\nI \"memorandum\" di Bismarck.\nBismarck, in tre resoconti per Guglielmo I, spieg\u00f2 i punti che imponevano alla Germania un'alleanza con l'Austria: l'indecisione delle simpatie zariste, l'aggressivit\u00e0 del panslavismo, la natura difensiva dell'alleanza proposta e il suo potere di attrazione per la Russia conservatrice.\nMa il punto forte del cancelliere fu l'idea di una base nazional-tedesca che la futura alleanza assicurava. Nei suoi \"memorandum\" per l'imperatore scrisse:\nPer ottenere pi\u00f9 facilmente l'adesione di Guglielmo I, Bismarck, che riteneva comunque indispensabile l'amicizia della Russia, il 24 settembre 1879, in un \"memorandum\" fece unire la firma del ministro degli Esteri austriaco Andr\u00e1ssy alla sua. Nel documento si stabiliva che nessuna questione irrisolta della pace di Berlino sarebbe stata sufficiente per Germania e Austria a determinare un \"casus belli\", n\u00e9 a produrre pretesti per attaccare o minacciare l'Impero russo. Il \"memorandum\" di Bismarck era redatto in toni cos\u00ec pacifici nei confronti della Russia che Guglielmo I ne invi\u00f2 copia allo Zar, il quale il 14 novembre 1879 rispose aderendo ai principi in esso formulati.\nLe false lettere ai giornali.\nBismarck organizz\u00f2 anche un'imponente campagna sui giornali formando un ufficio stampa straordinario diretto dal diplomatico (e futuro ministro degli Esteri) Joseph Maria von Radowitz. Scopo della campagna era di dimostrare a Guglielmo I che tutta la Germania desiderasse l'alleanza con l'Austria. A tale fine alcuni funzionari del Ministero degli esteri, fra cui il figlio del ministro B\u00fclow, Bernhard Heinrich von B\u00fclow, compilarono messaggi finti provenienti da ogni parte del Paese che furono pubblicati sui giornali e presentati all'Imperatore quale espressione del popolo.\nIl trattato.\nTuttavia neanche questo bast\u00f2 se Bismarck dovette minacciare le sue dimissioni e quelle dei suoi ministri. Solo a quel punto l'anziano Imperatore cedette concedendo il suo consenso il 5 ottobre 1879.\nCos\u00ec il trattato della Duplice alleanza, che si componeva di cinque articoli e un preambolo, fu firmato a Vienna il 7 ottobre 1879 da Andr\u00e1ssy per l'Austria e dall'ambasciatore tedesco principe Enrico VII di Reuss (1825-1906) per la Germania. Fu ratificato il 17 ottobre.\nIl preambolo del trattato ne enunciava la natura difensiva:\n\u00ab[\u2026] Le Loro Maest\u00e0, l'Imperatore d'Austria e l'Imperatore di Germania, promettendosi solennemente di non dare al loro accordo puramente difensivo tendenze aggressive in alcun senso, hanno deciso di concludere un'alleanza di pace e di difesa reciproca\u00bb.\nLe conseguenze.\nNella visione di Bismarck l'alleanza con l'Austria aveva lo scopo di legarla ad una politica di conservazione e di dare stabilit\u00e0 all'Europa, ma una volta che la Germania ebbe garantito l'impero degli Asburgo, corse costantemente il rischio di essere coinvolta nei suoi conflitti.\nLa Penisola balcanica, teatro di scontro fra Austria e Russia, divenne il banco di prova dell'alleanza che, a dispetto della sua segretezza, fu resa nota immediatamente (anche se non nei termini). Il ministro degli Esteri britannico Salisbury si rallegr\u00f2 dell'alleanza come di una \u201cbuona novella\u201d. Fino a quel tempo erano stati gli inglesi a dover prendere l'iniziativa contro la Russia nei Balcani; ora potevano cedere il loro posto all'Austria, certi che la Germania sarebbe corsa in suo aiuto."}
{"id": "50064", "revid": "287204", "url": "https://it.wikipedia.org/wiki?curid=50064", "title": "Giulio Campi", "text": "Biografia.\nNon \u00e8 nota la data di nascita del pittore, che si considera nato nei primi anni del Cinquecento. Giulio era figlio del pittore Galeazzo Campi e insieme ai fratelli minori, Vincenzo e Antonio (Bernardino Campi, pur avendo rapporti di lavoro con i tre fratelli non apparteneva alla medesima famiglia), fu tra i maggiori rappresentanti del manierismo lombardo.\nLe opere pi\u00f9 antiche che ci sono giunte sono la pala con \"La Vergine in trono e i ss. Nazaro e Celso\", dipinta per SS. Nazaro e Celso, e ora in S. Abbondio a Cremona del 1527, e la pala e il ciclo di affreschi eseguiti per S. Maria delle Grazie a Soncino voluta dai marchesi Stampa di Soncino.\nSegu\u00ec a Cremona la decorazione ad affresco del coro della chiesa di S. Agata in Cremona, con quattro \"Storie di s. Agata\" datate 1537, mentre nella stessa citt\u00e0 ottenne nel 1536 ottenne la prestigiosa commissione per la pala dell'altare maggiore e gli affreschi del transetto della chiesa di San Sigismondo nell'abbazia dei gerolamini, finanziati dal Duca di Milano.\nL'opera di maggiore impegno della sua maturit\u00e0 fu la ricostruzione della chiesa delle Sante Margherita e Pelagia su incarico del priore Gerolamo Vida nel 1547. Qui il Campi si espresse come architetto, pittore e scultore.\nNel 1557 torna ad operare in San Sigismondo, dove affresca nella navata centrale la \"Discesa dello Spirito Santo\", dando prova di eccezionale virtuosismo prospettico.\nFra le opere della seconda met\u00e0 del Cinquecento si ricordano:\nnella chiesa di S. Vittore a Meda, gli affreschi della parete che divide le due aule della chiesa, intorno al 1555;\naffreschi decorativi della Villa Cicogna Mozzoni a Bisuschio (Varese);\naffreschi del castello Trivulzio, poi Trecchi, a Maleo (Cremona);\na Milano, nella chiesa di San Paolo Converso, le \"Storie di san Paolo\" e la tela con \"Il riposo in Egitto\", e in S. Maria della Passione affresca la volta della cappella Tavema e la pala con la \"Crocefissione e santi\", firmata e datata 1565;\nnel duomo di Cremona, del 1566 \u00e8 l'ancona in terracotta dell'altare Ala e la pala con \"San Michele\"; del 1568 il \"Trionfo di Mardocheo\"; tre tele nella cappella della Beata Vergine del Popolo (\"Battesimo di Cristo\", \"Nascita\" e \"Predicazione del Battista\") e altre tre nella cappella del Sacramento (\"Ultima cena\", \"Raccolta della manna\", \"Cristo e la Maddalena\");\nintorno al 1567, con il fratello Antonio in San Pietro al Po a Cremona realizz\u00f2 l'affresco con la \"Circoncisione\".\nUn ciclo pittorico perduto si trovava un tempo nella distrutta chiesa di San Rocco di Castelnuovo Bocca d'Adda.\nLa sua pittura fu influenzata dalla presenza, in Lombardia, di grandi maestri come Giulio Romano, allievo e collaboratore di Raffaello."}
{"id": "50065", "revid": "1817847", "url": "https://it.wikipedia.org/wiki?curid=50065", "title": "Triplice alleanza (1882)", "text": "La Triplice alleanza fu un patto militare difensivo stipulato il 20 maggio 1882 a Vienna dagli imperi di Germania e Austria-Ungheria (che gi\u00e0 formavano la Duplice alleanza) e dal Regno d'Italia.\nInizialmente fu voluta principalmente dall'Italia desiderosa di rompere il suo isolamento dopo l'occupazione francese della Tunisia alla quale anch'essa aspirava. Successivamente, con il mutarsi della situazione in Europa, l'alleanza fu sostenuta soprattutto dalla Germania desiderosa di isolare politicamente la Francia.\nNel 1914, allo scoppio della prima guerra mondiale, l'Italia, dopo un lungo percorso di avvicinamento e di accordi con la Francia, con il Regno Unito e con la Russia, in forza dell'articolo 4 del trattato, dichiar\u00f2 la sua neutralit\u00e0.\nNel 1915 la Triplice intesa propose all'Italia, in cambio della sua entrata in guerra contro l'Austria, ampliamenti territoriali a scapito di Vienna e una posizione di dominio nell'Adriatico. Lo stesso anno l'Italia rifiut\u00f2 le inferiori proposte dei governi di Vienna e Berlino, denunci\u00f2 la Triplice alleanza ed entr\u00f2 nel conflitto contro l'Austria.\nIl posto dell'Italia nella Triplice alleanza venne preso dall'Impero ottomano, che gi\u00e0 da molti anni aveva instaurato buoni rapporti diplomatici con la Germania e l'Austria.\nLa posizione dell'Italia.\nAl termine delle tre guerre d'indipendenza, il Regno d'Italia si ritrov\u00f2 senza alleati e nell'impossibilit\u00e0 di acquisire con mezzi pacifici i territori a maggioranza italiana dell'Impero austro-ungarico. Nel 1880 il governo italiano indirizz\u00f2 quindi il suo espansionismo territoriale verso il Nordafrica, dirigendo le proprie aspirazioni verso la Tunisia e, in secondo luogo, verso la Libia.\nRegistrata un'analoga pressione francese su Tunisi, nel 1880 la diplomazia italiana sollecit\u00f2 Berlino per un'alleanza contro la Francia, ma il cancelliere tedesco Otto von Bismarck indirizz\u00f2 gli italiani verso l'Austria, con la quale la Germania formava la Duplice alleanza e con la quale l'Italia intratteneva rapporti pi\u00f9 difficili.\nL'occupazione francese della capitale tunisina del 1881 trov\u00f2 cos\u00ec l'Italia ancora isolata, tanto pi\u00f9 che un mese dopo, nel giugno dello stesso anno, fu conclusa l'Alleanza dei tre imperatori tra Guglielmo I di Germania, Francesco Giuseppe d'Austria e Alessandro III di Russia. Tale accordo fece sentire ancora meno all'Austria la necessit\u00e0 di un trattato di neutralit\u00e0 con l'Italia.\nProprio in questo periodo, inoltre, il governo di Agostino Depretis venne a conoscenza che papa Leone XIII stava interpellando i ministri degli esteri stranieri a proposito di un loro possibile intervento per ripristinare il dominio dello Stato Pontificio. In tale circostanza l'appoggio dell'Austria, la nazione cattolica pi\u00f9 prestigiosa, sarebbe stato di grande utilit\u00e0 per l'Italia, al fine di scoraggiare un'azione europea in aiuto del Pontefice Un altro elemento a favore dell'alleanza con due potenze conservatrici consisteva per Roma nell'assicurare stabilit\u00e0 alla monarchia sabauda di fronte ai movimenti repubblicani di ispirazione francese..\nA sostegno delle iniziative diplomatiche, fra il 21 e il 31 ottobre 1881 i sovrani del Regno d'Italia, il re Umberto I di Savoia e la consorte Margherita di Savoia, fecero visita a Vienna a quelli austriaci, l'imperatore Francesco Giuseppe ed Elisabetta di Baviera.\nGli argomenti a favore di un avvicinamento di Roma agli imperi centrali trovavano, per\u00f2, scarsa accoglienza in buona parte della popolazione italiana. L'Austria era infatti ancora considerata il nemico dei moti risorgimentali. Anche Depretis era pi\u00f9 propenso ad un'alleanza con Parigi che con Vienna e Berlino, ritenendo che l'episodio dell'occupazione della Tunisia tutto sommato non fosse grave. Il presidente del Consiglio osservava inoltre che gli interessi degli emigrati italiani in Francia meritavano altrettanta, se non maggiore, attenzione degli interessi in Tunisia.\nIl ministro degli Esteri di Depretis, Pasquale Stanislao Mancini, era per\u00f2 favorevole ad un'alleanza con Bismarck, che a sua volta diffidava di Depretis, ritenendolo vicino alle idee del nuovo ministro degli Esteri francese L\u00e9on Gambetta. Ma Depretis agli inizi del 1882 si era gi\u00e0 convinto della utilit\u00e0 di un'alleanza con gli imperi centrali, purch\u00e9 non implicasse una guerra con la Francia, prospettiva ovviamente accettata da Germania e Austria.\nLa situazione internazionale.\nIl ruolo ambiguo che l'Austria avrebbe assunto nei confronti del Papa in caso di alleanza con l'Italia non piacque al ministro degli Esteri austriaco Gustav K\u00e1lnoky, che si rifiut\u00f2 di accogliere le sollecitazioni che comunque venivano da Roma. Bismarck, invece, cominciava ad essere preoccupato per la situazione internazionale. Nel novembre 1881, infatti, L\u00e9on Gambetta, nominato Primo ministro, auspic\u00f2 un'alleanza con la Russia e con la Gran Bretagna e, a pi\u00f9 breve scadenza, una riconciliazione con l'Italia.\nBismarck temeva inoltre un cambiamento della situazione a San Pietroburgo, poich\u00e9 nel gennaio 1882, a Varsavia, il generale Michail Dmitrievi\u010d Skobelev, eroe della guerra russo-turca, aveva rivolto ai polacchi un appello al panslavismo e il 17 febbraio a Parigi aveva pronunciato il suo pi\u00f9 vibrante discorso. Cos\u00ec che il 28, Bismarck, nel timore (forse eccessivo) che i conservatori in Russia stessero perdendo terreno, sollecit\u00f2 il ministro austriaco a riprendere i negoziati con l'Italia e a ottenere qualche risultato.\nDi fronte all'iniziativa della Germania, K\u00e1lnoky cedette e, col consenso dell'imperatore Francesco Giuseppe, inizi\u00f2 una trattativa con l'ambasciatore italiano Carlo di Robilant. I negoziati terminarono il 20 maggio 1882, giorno in cui fu firmato il primo trattato della Triplice alleanza.\nIl primo trattato della Triplice alleanza (1882).\nL'accordo prevedeva il soccorso da parte di Germania e Austria all'Italia nel caso questa fosse stata attaccata dalla Francia. Si stabiliva anche che, nel caso una delle contraenti fosse stata attaccata da due o pi\u00f9 potenze nemiche le altre due assicuravano il loro soccorso. Inoltre, nel caso che una delle potenze firmatarie, minacciata, fosse stata costretta a iniziare una guerra, si assicurava la neutralit\u00e0 benevola da parte delle altre due.\nIn questa prima stipulazione, l'Italia ottenne l'inserimento di un accordo aggiuntivo \u2013 conosciuto come \u00abdichiarazione Mancini\u00bb \u2013 che vincolava le potenze firmatarie a non rivolgere le norme del trattato contro la Gran Bretagna. Ci\u00f2 a causa del pericolo per l'Italia della potenza navale inglese nel Mediterraneo.\nCon questo accordo la Germania scongiurava il pericolo di un avvicinamento della Francia all'Italia, e l'Austria poteva sperare in un raffreddamento dei moti irredentisti nei territori a maggioranza italiana in suo possesso. Speranza che trov\u00f2 eco nelle parole del ministro degli Esteri italiano Mancini, che, dopo l'impiccagione del patriota Guglielmo Oberdan del dicembre 1882, dichiar\u00f2: \u00abPerch\u00e9 a motivo del fatto che alcuni territori austriaci sono italiani noi dovremmo pretenderli? Noi dovremmo allora avanzare simili proposte alla Francia e all'Inghilterra a cui appartengono Nizza, la Corsica e Malta\u00bb. In aggiunta, per un certo periodo, il governo italiano fren\u00f2 ufficialmente le pi\u00f9 evidenti manifestazioni nazionalistiche.\nIl secondo trattato della Triplice alleanza (1887).\nAl momento del rinnovamento dell'alleanza, cinque anni dopo, a causa della crisi bulgara che port\u00f2 ai ferri corti Austria e Russia, la situazione internazionale appariva cos\u00ec fosca da far temere l'imminente scoppio di una guerra.\nLa Triplice alleanza, d'altro canto, aveva ottenuto risultati modesti. Era malcontenta l'Italia per la mancata restituzione a Roma della visita di re Umberto I a Vienna, erano poco soddisfatte Germania e Austria per l'irredentismo italiano, rinfocolato da espressioni come la commemorazione fatta dal presidente del Senato Sebastiano Tecchio nel 1884 del poeta patriota Giovanni Prati dopo la sua morte; oltre che per l'occupazione italiana di Massaua, avvenuta nel febbraio 1885 su consiglio degli inglesi e ad insaputa degli alleati. In quella occasione da parte austriaca fu comunicato all'Italia che ci si aspettava che essa si ritirasse all'unisono con il ritiro della Gran Bretagna dall'Egitto.\nMa Roma volle sfruttare appieno la crisi dei rapporti fra Austria e Russia e quindi l'inaspettata debolezza di Vienna. Il nuovo ministro degli Esteri, l'ex ambasciatore Carlo di Robilant, era deciso a far s\u00ec che l'alleanza, al momento del rinnovo, offrisse maggiori vantaggi all'Italia. K\u00e1lnoky, ancora in carica, afferm\u00f2 invece che l'Austria avrebbe soltanto acconsentito al rinnovo del trattato del 1882, senza modificarlo.\nI patti bilaterali di Bismarck.\nFu la Germania che trov\u00f2 il modo di far accettare all'Austria le proposte italiane. Il cancelliere Bismarck ricorse, infatti, ad un ingegnoso espediente, proponendo che il trattato originale venisse mantenuto, ma completato da patti bilaterali.\nIl primo patto, fra Italia e Austria, definiva che nel caso una delle due potenze si fosse vista nella necessit\u00e0 di effettuare un'occupazione nei Balcani, tale occupazione non avrebbe avuto luogo che dopo un accordo con l'altra potenza. L'accordo avrebbe avuto lo scopo di stabilire compensi a favore della firmataria non occupante per ogni vantaggio che l'occupante avesse ottenuto in pi\u00f9 dello \"status quo ante\".\nIn caso di espansione austriaca nei Balcani, quindi, l'Italia avrebbe potuto rivendicare territori subalpini degli Asburgo, bench\u00e9 l'Austria pensasse di accontentare l'Italia solo con qualche concessione in Albania.\nIl secondo patto assicurava invece all'Italia, in caso di una sua guerra contro la Francia, l'intervento a suo favore della Germania anche nell'eventualit\u00e0 di un conflitto nel Mediterraneo; e impegnava (implicitamente) Berlino a fare di tutto per riservare la Corsica, Tunisi e Nizza all'Italia nell'eventualit\u00e0 di una disfatta francese.\nCon il sistema dei patti bilaterali l'Austria non solo non si sarebbe dovuta impegnare in difesa delle questioni mediterranee dell'Italia, ma avrebbe anche potuto evitare l'ingerenza della Germania in questioni interpretative del patto fra Vienna e Roma sui Balcani. Seppure malvolentieri, di fronte alla crisi internazionale e a seguito delle pressioni di Bismarck, K\u00e1lnoky accett\u00f2 il progetto e il 20 febbraio 1887 vennero firmati a Berlino i documenti diplomatici.\nIl 18 giugno dello stesso anno, Germania e Russia, come conseguenza della crisi di rapporti fra San Pietroburgo e Vienna firmavano il trattato di controassicurazione.\nIl terzo Trattato della Triplice alleanza (1891).\nNel 1888 sal\u00ec al trono di Germania Guglielmo II, che costrinse Bismarck alle dimissioni e nomin\u00f2 cancelliere Leo von Caprivi.\nPresidente del consiglio italiano era Francesco Crispi, che nel 1889, triplicista convinto, vedeva ancora nella Francia un potenziale aggressore. In quell'anno egli chiese un appoggio navale dell'Austria in caso di attacco francese nel Mediterraneo. Ma Vienna era contraria a qualsiasi azione diplomatica che incoraggiasse le aspirazioni italiane in nordafrica. Se infatti l'Italia avesse attaccato i possedimenti turchi in Libia avrebbe messo in pericolo la stabilit\u00e0 dell'Impero Ottomano e incoraggiato la Russia ad espandersi nei Balcani.\nNonostante ci\u00f2, Crispi, pur auspicando un pi\u00f9 giusto trattamento degli italiani nei territori austriaci, si dimostr\u00f2 contrario agli irredentisti pi\u00f9 estremisti. Vennero sciolte associazioni antiaustriache, si imped\u00ec la raccolta di fondi per la costruzione di un monumento a Dante a Trieste ed il ministro delle Finanze Federico Seismit-Doda, di origine dalmata, fu costretto a dimettersi per la sua mancata replica durante una riunione in cui furono pronunciati discorsi antiaustriaci.\nMa il 31 gennaio 1891 il governo Crispi cadde. Gli succedette quello del capo della Destra, il marchese Antonio di Rudin\u00ec, ritenuto un francofilo, che dichiar\u00f2 alla Camera di voler eliminare ogni diffidenza nelle relazioni con la Francia ma anche di voler serbare \u201cfede salda e sicura\u201d nelle alleanze vigenti.\nIl nuovo articolo 7 della Triplice.\nIl rinnovamento della Triplice alleanza, per iniziativa di Roma, fu attivato un anno prima della scadenza e consistette, sempre su proposta italiana, nell'inserire i due patti bilaterali del 1887 (quello italo-austriaco e quello italo-tedesco) nel testo del trattato, di modo da dar loro una validit\u00e0 definitiva e un tacito rinnovamento nel tempo.Vienna non fece obiezioni e il patto italo-austriaco sui compensi nel caso di espansione di una delle parti nei Balcani divenne il famoso articolo 7 della Triplice alleanza, la cui interpretazione scatener\u00e0 polemiche fra Vienna e Roma durante la crisi bosniaca e la crisi di luglio.\nPi\u00f9 difficile fu la trattativa con la Germania che avrebbe dovuto appoggiare l'Italia in caso di conflitto con la Francia nel Mediterraneo per tutta la durata dell'alleanza. Il riavvicinamento politico fra Russia e Francia convinse per\u00f2 il nuovo cancelliere Caprivi a cedere. La Germania si impegn\u00f2 cos\u00ec in modo definitivo (articolo 10) a dichiarare guerra alla Francia nel caso che l'esercito francese avesse invaso territori nordafricani rivendicati dall'Italia e quest'ultima si fosse trovata costretta a dichiarare guerra alla Francia.\nLe aspirazioni colonialiste dell'Italia.\nInoltre, un articolo completamente nuovo, il 9, dava l'impulso definitivo all'espansionismo coloniale italiano, impegnando la Germania a sostenere l'Italia nell'eventualit\u00e0 di azioni belliche di quest'ultima in Cirenaica, Tripolitania o Tunisia.\nIl presidente del Consiglio Rudin\u00ec aveva chiesto che fra le regioni comprese nella sfera d'influenza italiana ci fosse stato anche il Marocco, ma poi su questo punto cedette. Accett\u00f2 poi sul piano generale la proposta di K\u00e1lnoky di dare al trattato la durata di sei anni e una proroga di altri sei se non denunciato un anno prima della scadenza. La firma del rinnovo avvenne a Berlino il 6 maggio 1891.\nAd ogni rinnovamento l'Italia si scopriva politicamente pi\u00f9 forte rispetto alle alleate e ci\u00f2 era dovuto al fatto che la Triplice si isolava sempre pi\u00f9 rispetto alle altre potenze. Proprio come temeva Caprivi, infatti, la Francia ottenne un importante successo diplomatico: nell'agosto dello stesso 1891 a San Pietroburgo veniva firmato il primo accordo preliminare tra Francia e Russia, che si svilupp\u00f2 l'anno dopo nell'alleanza fra le due potenze. La Triplice avrebbe da questo momento, in caso di ostilit\u00e0, combattuto una guerra su due fronti.\nIl rinnovo senza modifiche del 1896.\nIl nuovo corso della politica coloniale italiana port\u00f2 alla catastrofe di Adua del marzo 1896 che, oltre ad eliminare il presidente del Consiglio Francesco Crispi dalla scena politica, diede un duro colpo al prestigio dell'Italia. La situazione si ripercosse inevitabilmente sulle relazioni all'interno della Triplice.\nIl nuovo governo Rudin\u00ec comunic\u00f2 il 30 marzo a Vienna e Berlino la proposta di recuperare la dichiarazione ministeriale italiana del 1882 allegata al primo trattato della Triplice. Essa escludeva per l'Italia una guerra con la Gran Bretagna, in qualsiasi circostanza. La motivazione della richiesta italiana fu che, ove la Gran Bretagna si fosse alleata alla Francia, l'Italia non avrebbe potuto assumersi il compito di muovere guerra sulle Alpi Occidentali e simultaneamente difendere le coste dagli attacchi della marina inglese.\nBerlino, nella figura del cancelliere Chlodwig Hohenlohe, rifiut\u00f2 decisamente dichiarando che un'azione comune anglo-russa o anglo-francese usciva dai limiti del verosimile. In realt\u00e0 ci\u00f2 che la Germania voleva era che non si ponessero limitazioni agli obblighi dell'alleanza. Il 3 aprile Rudin\u00ec comunic\u00f2 al ministro degli Esteri tedesco, Bernhard von B\u00fclow, che cedeva alle ragioni del Cancelliere e considerava chiusa la questione.\nMa agli austriaci non sfugg\u00ec la circostanza che, proprio in occasione della sconfitta di Adua, Roma sembr\u00f2 guardare con maggiore interesse ai Balcani e attribuirono a questo nuovo corso il matrimonio dell'erede al trono Vittorio Emanuele che Il 24 ottobre 1896 si un\u00ec a Jelena Petrovi\u0107 Njego\u0161, principessa del Montenegro. Ci\u00f2 provoc\u00f2 non poca ostilit\u00e0 nei circoli anti-italiani a Vienna.\nRiusc\u00ec invece all'Italia di migliorare sensibilmente le relazioni con la Francia. Nel dicembre del 1900 il ministro degli Esteri Emilio Visconti Venosta, gi\u00e0 del secondo governo Rudin\u00ec e ora nel governo di Giuseppe Saracco, concluse un importante accordo con Parigi. Esso stabiliva che in cambio del via libera di Roma alla colonizzazione francese del Marocco, Parigi concedeva il nulla osta per l'eventuale occupazione italiana della Libia. La Francia aveva cessato di essere il pericolo che aveva immaginato Francesco Crispi.\nIl quarto trattato della Triplice alleanza (1902).\nIl 29 luglio del 1900 moriva a Monza, a seguito di un attentato, il re d'Italia Umberto I. Gli succedeva il figlio Vittorio Emanuele, moderatamente diffidente nei confronti dell'Austria.\nCon il governo di Giuseppe Zanardelli, francofilo e indulgente all'irredentismo, nel febbraio 1901, fu nominato ministro degli Esteri Giulio Prinetti, un industriale lombardo che nel 1891 aveva detto alla Camera che non avrebbe potuto dare il suo voto al governo Rudin\u00ec se questo avesse rinnovato la Triplice. Tali elementi, uniti ai commenti della stampa francese sulla visita fatta nel 1901 da una squadra navale italiana a Tolone, dove il Duca di Genova consegn\u00f2 al Presidente francese Loubet il collare dell'Annunziata, destarono in Germania un'impressione molto sfavorevole.\nLe richieste di Prinetti.\nCiononostante, nel gennaio 1902, Prinetti dichiar\u00f2 di essere pronto ad iniziare le trattative per il rinnovo dell'alleanza. Il cancelliere tedesco Bernhard von B\u00fclow preoccupato (pi\u00f9 di quanto apparisse) dei successi della diplomazia francese in Italia, si prepar\u00f2 a non mutare nulla del trattato considerando che lo spauracchio di un rinfocolarsi della questione romana avrebbe costretto l'Italia a rinunciare a nuove concessioni.\nSenonch\u00e9 Prinetti non era proprio disposto a rinnovare il trattato senza apportarvi modifiche: egli voleva trascinare le due alleate, con un articolo specifico, alla dichiarazione di disinteressarsi di ogni azione dell'Italia in Libia. Suo intento era inoltre quello di portare la Triplice a contrastare lo Zar nel caso questi avesse acquisito successi nei Balcani, stringendo cos\u00ec l'Italia nella morsa dell'alleanza franco-russa. Ma Vienna e Berlino si rifiutarono di concedere alcunch\u00e9 a Prinetti.\nSolo dopo un ridimensionamento delle richieste italiane, il ministro degli Esteri austriaco Agenor Maria Go\u0142uchowski accett\u00f2 di allegare una dichiarazione al trattato che, senza modifiche nel testo principale, fu cos\u00ec rinnovato il 28 giugno 1902 a Berlino. Nella dichiarazione \u00abil Governo austro-ungarico, non avendo interessi speciali da salvaguardare in Tripolitania e Cirenaica [\u00e8 deciso] a non intraprendere nulla che possa ostacolare l'azione dell'Italia\u00bb nelle suddette regioni.\nRoma, dopo un parziale riconoscimento delle sue mire sulla Libia da parte della Gran Bretagna, della Francia e della Germania, riceveva ora, sulla stessa questione, anche l'assenso dell'Austria.\nL'accordo di neutralit\u00e0 fra Italia e Francia.\nMa Prinetti si spinse oltre. Probabilmente anche a causa del rifiuto da parte degli alleati di accettare tutte le sue richieste, nel luglio del 1902 strinse un accordo segreto con Parigi. Roma promise, in virt\u00f9 del fatto che la Triplice era un'alleanza difensiva, che l'Italia non avrebbe partecipato ad una guerra contro la Francia nel caso che la Germania l'avesse attaccata direttamente, ma anche nel caso in cui la Francia avesse attaccato la Germania dopo una provocazione tedesca.\nL'accordo, su quest'ultima circostanza, risultava in contrasto con lo spirito di mutualit\u00e0 della Triplice ma non con la lettera del trattato, che prevedeva agli articoli 2 e 3 l'intervento delle alleate a favore della parte aggredita solo in assenza di provocazione da parte di quest'ultima. A richiesta della Francia, Prinetti forn\u00ec anche alcuni esempi storici di ci\u00f2 che il governo italiano intendeva per \u201cprovocazione\u201d. In cambio, la Francia assicurava la sua neutralit\u00e0 in caso analogo. Ma l'unico caso corrispettivo e verosimile di aggressione all'Italia consisteva, solo, in un attacco dell'Austria.\nLa crisi fra Italia e Austria.\nLa crisi fra Italia e Austria si evidenzi\u00f2 proprio nel 1902, quando re Vittorio Emanuele III, in procinto di partire per le capitali europee, omise intenzionalmente Vienna dal suo itinerario. La motivazione fu che Francesco Giuseppe non aveva restituito la visita di re Umberto I e quindi non avrebbe restituito neanche la sua. In effetti, alcuni diplomatici austriaci avevano fatto pressione per una visita dell'Imperatore a Roma, ma il vecchio monarca, devoto cattolico, non aveva voluto, ritenendo che la sua visita di Stato in Italia avrebbe addolorato papa Leone XIII, perch\u00e9 avrebbe riconosciuto Roma quale capitale d'Italia.\nI segnali in campo culturale.\nMolto pi\u00f9 indicativi dello stato d'animo nazionale erano i ricorrenti atteggiamenti anti-austriaci della popolazione italiana. Un dramma teatrale scritto da Gerolamo Rovetta nel 1901, \"Romanticismo\", che esaltava i patrioti lombardi in lotta contro il dominio austriaco prima del 1859, fu accolto entusiasticamente dal pubblico italiano: gli spettatori lasciavano i teatri acclamando \u201cViva l'Italia! Viva Trento e Trieste!\u201d, senza alcun intervento del governo.\nSu \"Mare Nostro\", organo della Lega navale italiana, si affermava che il Mare Adriatico doveva diventare un lago italiano, e la sensazionale opera teatrale di Gabriele D'Annunzio, \"La Nave\" (1908), riprendeva questo ideale, esercitando una vigorosa influenza sui sentimenti anti-austriaci. \u00c8 degna di nota la circostanza per cui alla prima rappresentazione del dramma di D'Annunzio a Roma, fossero presenti re Vittorio Emanuele III e la consorte Elena di Montenegro i quali, al termine dello spettacolo, si congratularono con l'autore.\nIl discorso di Fortis e i timori dell'Austria.\nAnche il Parlamento italiano non aveva pi\u00f9 remore. L'ex presidente del consiglio Alessandro Fortis il 3 dicembre 1908, a proposito dell'annessione della Bosnia da parte dell'Austria, parl\u00f2 della strana situazione per la quale l'Italia non aveva da temere la guerra che da una potenza alleata; e concluse dichiarando: \u00ab\u00c8 d'accordo il Paese tutto nel volere che il governo domandi il sacrificio che occorre per preparare la nostra difesa\u00bb. Giovanni Giolitti, presidente del Consiglio, si lev\u00f2 dal suo posto e and\u00f2 ad abbracciare Fortis. Il gesto fu amaramente notato in Austria. Antonio Salandra (futuro presidente del Consiglio) comment\u00f2 nelle sue memorie: \u00abDa noi i maligni dissero che Giolitti s'era mosso a freddo per non restare isolato fra la Camera plaudente\u00bb.\nD'altro canto, in Austria si era costituito un gruppo influente di personalit\u00e0 politiche e militari che, facendo capo al feldmaresciallo Franz Conrad von H\u00f6tzendorf e all'erede al trono Francesco Ferdinando, riteneva l'Italia una nazione pericolosa che presto si sarebbe rivoltata contro l'Austria e che bisognava preventivamente attaccare.\nVienna era preoccupata anche per le mire italiane al di l\u00e0 dell'Adriatico, preoccupazioni che erano aumentate con il matrimonio fra Vittorio Emanuele III e Elena di Montenegro. Se l'Italia si fosse impossessata anche di un solo porto balcanico all'ingresso dell'Adriatico avrebbe potuto, possedendo entrambe le sponde, tentare con successo di chiudere il Mare alle navi austriache.\nFra il quarto e il quinto trattato (1902-1912).\nFra il 1902 e il 1912 (nel 1908 la Triplice fu rinnovata senza modifiche) si verificarono una serie di importanti avvenimenti che condussero progressivamente l'Europa verso la prima guerra mondiale.\nL'accordo di neutralit\u00e0 fra Austria e Russia.\nIl 15 ottobre 1904 Austria e Russia firmarono un accordo segreto secondo il quale non sarebbero intervenute in una guerra l'una contro l'altra. Ci\u00f2 a patto che la parte in guerra si fosse trovata a combattere da sola con una terza potenza non provocata che avesse voluto alterare lo \"status quo\".\nPoich\u00e9 tale accordo non poteva essere applicato nei Balcani e poich\u00e9 l'Austria ne diede comunicazione a Berlino e non a Roma, \u00e8 ragionevole pensare che con questa intesa l'Austria volesse coprirsi le spalle in caso di una eventuale guerra contro l'Italia. L'accordo era tuttavia limitato al periodo di tempo in cui Austria e Russia si sarebbero occupate, in accordo, delle questioni dell'Impero Ottomano.\nVerso la crisi mondiale.\nNello stesso 1904 nasceva la \"Entente cordiale\" tra Francia e Gran Bretagna. Nel 1906, dopo la crisi di Tangeri, alla conferenza di Algeciras la Francia non osteggiata dall'Italia, che si distinse in questo da Germania e Austria, incassava un importante successo per il controllo del Marocco. Nel 1907 con l'accordo anglo-russo per l'Asia si costituiva, in pratica, la Triplice intesa.\nNel 1908 l'Austria si annetteva la Bosnia, peggiorando notevolmente i rapporti con Serbia, Russia e, in misura minore, con l'Italia; la quale l'anno dopo, nell'accordo segreto di Racconigi con la Russia, riceveva garanzie sui Balcani e la benevolenza di San Pietroburgo ad un'invasione della Libia.\nNel 1911 scoppiava, alla fine, la guerra italo-turca che, gestita a livello diplomatico dal ministro degli Esteri Antonino di San Giuliano, terminava con l'annessione della Libia l'anno dopo. Anche in questa occasione le differenze di vedute fra Italia e Austria non mancarono di manifestarsi. Mentre sempre pi\u00f9 virulenta si faceva la crisi di rapporti fra Gran Bretagna e Francia da un lato e Germania dall'altro (crisi di Agadir).\nIl quinto trattato della Triplice alleanza (1912).\nChe l'Italia stesse diventando un nemico per l'Austria era sufficientemente dimostrato dai preparativi che venivano fatti per terra e per mare contro Vienna: venivano migliorate le difese alla frontiera e si impiantavano tracciati ferroviari stabiliti strategicamente. Il capo di stato maggiore austriaco Conrad von H\u00f6tzendorf richiese urgentemente il rafforzamento delle frontiere meridionali, ma il ministro degli Esteri Alois von Aehrenthal, che non era d'accordo con le sue idee italofobe, pose il suo veto.\nD'altro canto, cos\u00ec si giustific\u00f2 nelle sue memorie il presidente del Consiglio dell'epoca, Giovanni Giolitti, sull'opportunit\u00e0 da parte dell'Italia di rinnovare ancora il trattato della Triplice nel 1912:\nLe complicazioni balcaniche susseguenti alla guerra italo-turca che sembravano minacciare la pace mondiale, la tensione fra Vienna e San Pietroburgo, e la pretesa della Serbia di avere accesso all'Adriatico, indebolirono Vienna e incoraggiarono il ministro degli Esteri Antonino di San Giuliano a chiedere agli alleati il riconoscimento della posizione italiana acquisita in Libia. Considerata anche l'avanzata serba a seguito della prima guerra balcanica e il pericolo risultante per la stabilit\u00e0 dell'Impero austriaco, l'omologo di San Giuliano, il ministro austriaco Leopold Berchtold, non pot\u00e9 rifiutare la proposta italiana: al testo del trattato fu aggiunto un protocollo che sanciva il riconoscimento della \u00absovranit\u00e0 dell'Italia sulla Tripolitania e sulla Cirenaica\u00bb. La firma del quinto rinnovo ebbe luogo a Vienna il 5 dicembre 1912.\nLe prove generali del 1913.\nIn occasione della seconda guerra balcanica, nel luglio 1913, l'Austria avanz\u00f2 l'ipotesi di attaccare la Serbia che stava ottenendo successi militari contro la Bulgaria. Il ministro San Giuliano, il 12 luglio, fece notare all'ambasciatore austriaco Kajetan M\u00e9rey che l'eventuale azione dell'Austria contro la Serbia non sarebbe stata definita come difensiva, n\u00e9 era contemplata dal trattato della Triplice. Di conseguenza l'Italia non sarebbe scesa in guerra al fianco dell'alleata. M\u00e9rey rispose che il linguaggio di San Giuliano confermava il dubbio di quelli che in Austria credevano che l'Italia si riservava di interpretare il trattato secondo i suoi interessi diretti.\nNell'ottobre dello stesso 1913, invece, quando l'Austria mand\u00f2 un ultimatum alla Serbia affinch\u00e9 abbandonasse l'Albania settentrionale, San Giuliano fece capire a Vienna che l'Italia si sarebbe schierata al fianco dell'Austria se avesse attaccato la Serbia, anche in caso di guerra contro la Russia. L'apparente contraddizione con la situazione di luglio \u00e8 spiegata dal fatto che la Serbia attentava ora all'Albania, una creatura politica nata sotto l'egida di Roma e Vienna. In questo caso non solo erano minacciati gli interessi austriaci, per la posizione strategica dell'Albania all'imbocco dell'Adriatico, ma per lo stesso motivo lo erano anche quelli italiani: da qui l'attivazione del \"casus foederis\".\nLa fine della Triplice alleanza.\nSan Giuliano, bench\u00e9 triplicista, era anche convinto sostenitore della liberazione delle terre a maggioranza italiana sotto il dominio austriaco, e spinse l'Italia verso la sfera politica della Triplice Intesa. Il 3 agosto 1914, allo scoppio della prima guerra mondiale, San Giuliano proclam\u00f2 la neutralit\u00e0 dell'Italia in virt\u00f9 dell'articolo 4 dell'alleanza che esonerava dall'intervenire nel caso una delle parti avesse dichiarato guerra ad una quarta potenza. Inoltre, la mancanza di un accordo preliminare, previsto dall'articolo 7 nel caso di intervento di Austria o Italia nei Balcani, poneva Vienna in una situazione di difetto di fronte a Roma.\nSuccedette a San Giuliano (morto il 13 ottobre 1914), Sidney Sonnino che, assieme al Presidente del consiglio Antonio Salandra gest\u00ec tutta la fase degli accordi con le potenze dell'Intesa sui compensi all'Italia in caso di un suo attacco all'Austria. Al termine di questi accordi, culminati nel patto di Londra del 26 aprile 1915, il 4 maggio Sonnino trasmetteva un telegramma a Vienna che si riassumeva in tre punti:\nVenti giorni dopo le truppe italiane varcavano la frontiera austriaca."}
{"id": "50067", "revid": "536103", "url": "https://it.wikipedia.org/wiki?curid=50067", "title": "Bandiera di Panama", "text": "La bandiera panamense fu ispirata a quella degli Stati Uniti d'America. Il rosso (liberali) e il blu (conservatori) rappresentano i due partiti politici presenti all'atto della fondazione. Il bianco rappresenta la pace nella quale le istituzioni operano.\nLa bandiera \u00e8 in uso dal 4 novembre 1925 e si basa sulla bandiera adottata nel 1903 e in seguito modificata. Fu il diplomatico panamense Manuel Amador Terreros a realizzare il primo disegno per la bandiera nella notte del 1\u00ba novembre 1903; secondo le sue intenzioni la bandiera doveva rappresentare il mondo politico panamense dell'epoca.\n\u00c8 usata come bandiera di comodo."}
{"id": "50068", "revid": "1543377", "url": "https://it.wikipedia.org/wiki?curid=50068", "title": "Irredentismo", "text": "L'irredentismo \u00e8 l'aspirazione di un popolo a completare la propria unit\u00e0 territoriale nazionale acquisendo terre soggette al dominio straniero ovvero terre non salvate (terre non redente o irredente) sulla base di un'\"identit\u00e0 etnica\" o di un precedente legame storico. Spesso \u00e8 sostenuto da movimenti nazionalisti caratteristici di una stessa identit\u00e0 politica, culturale e geografica. L'espressione \"terre irredente\", cio\u00e8 non liberate, fu utilizzata la prima volta nel 1877 dal patriota e uomo politico italiano Matteo Renato Imbriani ai funerali del padre Paolo Emilio; un giornalista viennese lo defin\u00ec subito \"irredentista\" per dileggiarlo. Il termine \u00e8 stato acquisito nella forma italiana anche da altre lingue. L'area geografica oggetto di irredentismo, \u00e8 definita irredenta.\nDefinizione.\nL'irredentismo \u00e8 direttamente connesso col processo di formazione degli stati nazionali e pu\u00f2 essere inteso in un duplice modo. Da un lato come il desiderio di alcuni popoli che, vivendo in una terra soggetta all'autorit\u00e0 di un certo Stato, vogliono distaccarsene: vuoi per entrare a far parte di un altro Stato al quale sentono di appartenere, vuoi per costituire un proprio Stato nazionale; dall'altro pu\u00f2 essere inteso come la pretesa territoriale di uno Stato su una parte del territorio di un altro Stato. Non sempre le dispute territoriali sono irredentiste, ma spesso vengono presentate come tali per conquistare il sostegno internazionale e dell'opinione pubblica.\nEsempi.\nItalia.\nCaratteri generali.\nL'irredentismo italiano nacque e si diffuse nell'ultimo terzo del XIX secolo, quando gran parte della penisola italiana era ormai unita assieme a Sardegna e Sicilia nel Regno d'Italia e la questione della completa unit\u00e0 nazionale era passata in secondo piano. Come movimento politico, primariamente anti-austriaco, mir\u00f2 al completamento del disegno risorgimentale di unificazione entro i confini dello Stato italiano dei territori ancora soggetti al dominio dell'Impero d'Austria-Ungheria e considerati \"italiani\".\nOggetto della rivendicazione irredentista furono pertanto essenzialmente le regioni del Trentino e della Venezia Giulia, rimaste sotto l'amministrazione austriaca anche dopo la III guerra d'indipendenza del 1866, nonch\u00e9 il territorio della citt\u00e0 di Fiume e la Dalmazia. Dopo il 1882 e fino allo scoppio della prima guerra mondiale prevalse nella politica estera italiana la tendenza a intrattenere buoni rapporti con l'impero austro-ungarico, membro della Triplice alleanza, cui il Regno d'Italia aveva aderito per uscire dall'isolamento internazionale in cui si era trovato dopo le vicende dello \"Schiaffo di Tunisi\".\nLa propaganda irredentista in Italia prese vigore soprattutto dopo il Congresso di Berlino del 1878, dando vita a un ampio dibattito presso settori della pubblica opinione nazionale. Sorsero gruppi come l\"'Associazione pro Italia irredenta\", mentre in Trentino e in Venezia Giulia l'idea irredentista non pot\u00e9 esprimersi oltre la clandestinit\u00e0 (o l'esilio) a causa del controllo poliziesco. Tuttavia, sia entro i confini del Regno sia al di fuori di esso il movimento coinvolse una minoranza di attivisti. L'irredentismo si impose decisamente nell'immediatezza della prima guerra mondiale, e rimase una forma di propaganda costante per tutta la durata della guerra e anche oltre, quando nacque il mito della cosiddetta vittoria mutilata.\nAll'irredentismo risorgimentale fece poi seguito una forma di irredentismo molto aggressivo, fatto proprio dal fascismo. Esso rivolse le proprie mire al Mediterraneo (Corsica, Nizza, Malta, Corf\u00f9) e ai Balcani (Dalmazia), in un quadro di espansione imperialista che vide l'Italia proporsi come potenza mondiale emergente, con interessi sia in Africa sia nei Balcani sia nel Medio Oriente.\nPrincipali esponenti.\nGli irredentisti italiani si ispirarono largamente agli ideali risorgimentali, traendo forza soprattutto da una parte del pensiero di Giuseppe Mazzini e raccogliendo adesioni soprattutto nell'ambito dei nascenti movimenti anti-imperialisti socialisti, dai quali vennero alcuni dei pi\u00f9 illustri esponenti dell'irredentismo, come il triestino Guglielmo Oberdan e i cosiddetti \"Martiri trentini\": il socialista Cesare Battisti, il suo allievo Fabio Filzi (istriano di Pisino), e il giovane roveretano Damiano Chiesa. Tutti vennero giustiziati dagli austriaci. Nell'ambito dell'irredentismo si svilupp\u00f2 nel tempo, accanto all'originaria corrente anti-austriaca, anche una contrapposizione con le popolazioni slovene e croate per il predominio territoriale su quella che venne battezzata dal linguista goriziano Graziadio Isaia Ascoli Venezia Giulia (sebbene almeno inizialmente si tendesse invece a solidarizzare con quanti di loro si contrapponevano all'Impero). Una corrente che avrebbe trovato ampio credito e adesioni in epoca fascista assumendo un tratto anche fortemente discriminatorio e razzista, che ebbe il suo massimo rappresentante in Ruggero Timeus.\nL'irredentismo italiano nella prima guerra mondiale.\nI governi del Regno d'Italia, legati politicamente dalla Triplice alleanza, non appoggiarono la causa degli irredentisti sino ad almeno il primo decennio del XX secolo quando, nel quadro dei sempre pi\u00f9 logorati rapporti italo-austriaci, riprese vigore la propaganda del movimento. Questo inizi\u00f2 a subire una crescente influenza da parte della destra nazionalista che fin\u00ec per divenirne la corrente prevalente.\nGli irredentisti furono quindi alla testa della campagna interventista a favore dell'entrata dell'Italia nella prima guerra mondiale, mirante al conseguimento dei cosiddetti \"confini naturali\" della nazione, che comprendevano anche diverse centinaia di migliaia di alloglotti, maggioritari sia nel Tirolo a sud dello spartiacque alpino sia in diverse zone della Venezia Giulia. L'ideale irredentista motiv\u00f2 l'arruolamento dei volontari provenienti dalla \"terre irredente\" nell'esercito italiano. I volontari giuliani e dalmati furono 2 107, di cui 332 furono feriti e 302 caddero in combattimento o subirono la pena capitale inflitta dai tribunali militari austriaci. I reparti asburgici costituiti da giuliani e dalmati furono generalmente inviati sul fronte orientale, anche perch\u00e9 veniva paventata la loro possibile simpatia verso il nemico italiano. Parimenti i sudditi dell'Impero disertori arruolatisi nelle file del Regio esercito vennero alle volte guardati con sospetto, in quanto possibili spie infiltrate. Per quanto riguarda i trentini, sono stati individuati 902 nomi di soldati provenienti da quella regione e arruolati come volontari nella Legione Trentina del Regio Esercito: 710 cittadini austriaci e 43 soggetti a obbligo di leva nel Regno d'Italia, mentre per 149 di essi non \u00e8 stato possibile determinare con certezza la nazionalit\u00e0. \nGrazie alla collaborazione fra Impero russo e Regno d'Italia, 4 000 prigionieri trentini e delle province adriatiche vennero trasferiti in Italia. L'opinione prevalente in Austria all'epoca asseriva che fossero tutti traditori e di sinceri sentimenti italiani, mentre successivi studi dimostrarono che non fu cos\u00ec. Molti di loro, pur di scampare alle terribili condizioni di prigionia, scelsero di definirsi italiani a prescindere dal loro vero sentimento personale di appartenenza nazionale: perfino dei convinti sostenitori dell'Austria si diedero per italiani, nonostante le autorit\u00e0 austriache reagissero con severe misure di polizia contro le famiglie dei sospetti di irredentismo o dei prigionieri degli alleati che si presumeva avessero disertato. Quanto ai civili, le forze austro-ungariche provvidero alla deportazione - prevalentemente verso l'Austria e l'Ungheria - di tutti gli Italiani considerati pericolosi dalle autorit\u00e0 imperiali, nonch\u00e9 all'internamento per motivi di guerra di parte delle popolazioni delle retrovie del fronte.\nLe aspirazioni politiche degli irredentisti italiani.\nAlla fine del conflitto molti irredentisti vicini ai nazionalisti di Enrico Corradini, Luigi Federzoni e Alfredo Rocco abbandonarono il principio dell'autodeterminazione e condivisero la richiesta di una definizione dei nuovi confini in base a considerazioni di carattere storico, economico o militare, contraddicendo quindi i principi originari dell'irredentismo stesso. Ci\u00f2 avvenne anche per reazione a un presunto \"voltafaccia\" degli alleati (tra cui, in particolare, il presidente USA Thomas Woodrow Wilson e il francese Georges Clemenceau) nel corso delle trattative di Parigi che avrebbero condotto alla ridefinizione dei confini europei nel dopoguerra. In particolare, questo diverso approccio venne utilizzato dalla delegazione italiana per le discussioni sulla Dalmazia, in grande maggioranza slava (croata, serba e montenegrina) con limitate comunit\u00e0 italofone nelle principali citt\u00e0 costiere e nelle isole antistanti. La regione era stata promessa all'Italia dal Patto di Londra (peraltro non sottoscritto dagli Stati Uniti e disconosciuto da Wilson), ma fin da subito apparve chiaro che gli alleati fossero molto riluttanti a confermarne la sorte.\nTrasfigurato dall'amarezza per la cosiddetta \"Vittoria mutilata\" e da un senso di delusione e di ostilit\u00e0 verso gli ex alleati colpevoli del \"tradimento\" degli impegni, nonch\u00e9 di disprezzo verso i governanti italiani incapaci di ottenere il rispetto dei patti, il movimento irredentista appoggi\u00f2 fortemente l'occupazione di Fiume da parte di Gabriele D'Annunzio, alla testa di un gruppo di militari ammutinatisi ai loro comandi. La citt\u00e0 era maggioranza italiana, ma nel Patto di Londra era prevista la sua attribuzione alla Croazia.\nDopo l'iniziale occupazione da parte di reparti serbi e l'arrivo di alcune navi da guerra italiane (3 novembre), a Fiume arriv\u00f2 in successione un contingente di 13 000 uomini del Regio Esercito (17 novembre), immediatamente seguito dall'invio di truppe francesi (28 novembre) e dalla proclamazione dell'inclusione di Fiume nella sfera d'occupazione dell'Arm\u00e9e d'Orient (10 dicembre), nonch\u00e9 di un battaglione di fanteria U.S.A. Il 6 luglio 1919 scoppiarono degli scontri noti come \"Vespri Fiumani\": secondo le confuse e contraddittorie ricostruzioni dell'epoca, pare che alcuni militari francesi avessero strappato le coccarde tricolori appuntate sulle vesti delle donne fiumane, provocando la reazione degli uomini e poi, a fronte della minaccia di intervento armato da parte francese, ci sarebbe stato un massiccio intervento successivo di alcuni reparti militari italiani. Il bilancio finale fu molto pesante: nove morti e undici feriti da parte francese e tre feriti fra gli italiani. Poco pi\u00f9 di due mesi dopo, ebbe inizio l'occupazione militare di Fiume da parte di D'Annunzio.\nIl ruolo di Gabriele D'Annunzio.\nIl \"poeta soldato\" Gabriele D'Annunzio gioc\u00f2 un ruolo fondamentale nella guida degli irredentisti italiani, sia durante gli anni di guerra sia successivamente. Ai primi di settembre 1919 radun\u00f2 a Ronchi di Monfalcone (in seguito ribattezzata Ronchi dei Legionari) diversi volontari provenienti soprattutto dal Corpo degli Arditi e dalla III Armata, dimessi dal Governo per lo spiccato spirito irredentista che dimostrarono. Assieme a Riccardo Gigante e Giovanni Giuriati, D'Annunzio fu raggiunto dai Granatieri provenienti da Fiume, che si unirono ai Legionari e prepararono il ritorno in citt\u00e0.\nL'ingresso dei dannunziani a Fiume avvenne il 12 settembre 1919: il giorno venne battezzato da D'Annunzio \"Santa Entrata\", per richiamare la Santa Intrada dei veneziani a Zara quando presero possesso della Dalmazia nel 1409. Lo stesso giorno fu dichiarata l'annessione di Fiume all'Italia. A fronte della reticenza di Roma, l'8 settembre 1920 D'Annunzio proclam\u00f2 la costituzione della Reggenza italiana del Carnaro. \nIl 12 novembre 1920 fu sottoscritto il trattato di Rapallo tra Regno d'Italia e Regno dei Serbi, Croati e Sloveni. Prevedendo il trattato la costituzione di Fiume in Stato Libero, D'Annunzio si oppose fino a giungere a proclamare lo stato di guerra contro l'Italia. Il nuovo capo del Governo italiano Giovanni Giolitti ordin\u00f2 allora al generale Enrico Caviglia di farla finita con la Reggenza del Carnaro, sgombrando la citt\u00e0 dai legionari. Il 24 dicembre il Regio Esercito avanz\u00f2 contro le difese di Fiume e la corazzata \"Andrea Doria\" apr\u00ec il fuoco contro il Palazzo del Governo, sede del comando di D'Annunzio. I combattimenti proseguirono fino al 29 dicembre, costando la vita a ventidue legionari, diciassette soldati italiani e cinque civili. D'Annunzio - che aveva una spiccatissima propensione alla drammatizzazione dei fatti e alla creazione di slogan efficaci - chiam\u00f2 questi combattimenti Natale di sangue. L'abbandono della citt\u00e0 da parte di D'Annunzio (2 febbraio 1921) rese possibile la creazione dello Stato libero di Fiume, sotto il governo di Riccardo Zanella. Questi era a capo del Partito Autonomista fiumano, che nonostante il tentativo di distruzione delle schede elettorali da parte dei nazionalisti e dei fascisti aveva vinto le elezioni parlamentari del 24 aprile 1921. Il 3 marzo 1922 Zanella venne deposto, a seguito di un'insurrezione nazionalista guidata dai dannunziani e fascisti Francesco Giunta e Nino Host Venturi. Dopo un periodo di forti tensioni, Mussolini invi\u00f2 a Fiume l'esercito e nomin\u00f2 il generale Gaetano Giardino governatore della citt\u00e0 (16 settembre 1923). Fiume venne infine annessa al Regno d'Italia a seguito del Trattato di Roma, sottoscritto il 27 gennaio 1924 dal governo italiano e quello del Regno dei Serbi, Croati e Sloveni.\nPer qualche anno il movimento irredentista venne frenato dal regime fascista, pronto per\u00f2 a rinfocolarlo in occasione delle crisi diplomatiche colla vicina Jugoslavia.\nNel 1938, a seguito dell'allontanamento dell'Italia dalla Francia dovuto alla guerra d'Etiopia, il governo di Benito Mussolini riprese a rivendicare il Nizzardo, la Corsica e la Savoia quali terre irredente. Il fascismo sostenne anche lo sparuto movimento irredentista maltese, cercando altres\u00ec di promuoverlo nella Svizzera italiana e nelle Isole Ionie.\nAltri paesi.\nIn molti paesi sono maturati movimenti irredentisti a partire dal XIX secolo sino ai tempi attuali. In Europa ricordiamo gli irredentismi di Irlanda, Germania, Serbia, Romania, Croazia, Slovenia, Albania, Polonia, Ucraina, Ungheria, Finlandia, Macedonia del Nord, Bulgaria e Grecia. Negli altri continenti si ricordano la Cina, l'Argentina, la Siria, l'Armenia, il Kurdistan, il Pashtunistan (diviso tra Afghanistan e Pakistan), il Kashmir (spartito tra Pakistan e India in conseguenza dell'appartenenza religiosa, divisa tra induisti e musulmani, non dei popoli ma dei principi), gli arabi in Palestina, i somali nell'Ogaden e nel Kenya, il Messico, la Bolivia. Anche la proclamazione della Palestina \u00e8 considerata dai suoi assertori una sorta di irredentismo. Alcuni Stati, attualmente, hanno formalizzato le proprie pretese irredentistiche, diffondendone le idee e includendole nelle rispettive carte costituzionali.\nNorvegia.\nL'irredentismo presente in Norvegia riguarda una possibile riappropriazione dei territori perduti nella dissoluzione dell'Unione di Danimarca-Norvegia. L'impero norvegese, nella sua massima estensione, includeva l'Islanda, la Groenlandia, le Isole F\u00e6r \u00d8er e le isole Shetland. Sotto la sovranit\u00e0 danese, dal momento che si \u00e8 stabilita una posizione di egemonia nell'Unione di Kalmar, i territori sono stati considerati come colonie norvegesi. Con il trattato di Kiel del 1814 molti territori della Norvegia sono stati trasferiti dalla Danimarca alla Svezia, mentre i territori di Islanda, Groenlandia e F\u00e6r \u00d8er sono stati mantenuti dalla Danimarca.\nNel 1919 la Norvegia dichiar\u00f2 la sovranit\u00e0 su un'area nella Groenlandia orientale. Sorse una disputa con la Danimarca che fu chiarita solo nel 1933 dalla Corte di giustizia internazionale. La Norvegia, precedentemente, comprendeva le province J\u00e4mtland, H\u00e4rjedalen, Idre, S\u00e4rna (perdute col trattato di Br\u00f6msebro del 1645) e Bohusl\u00e4n (perduta col trattato di Roskilde del 1658), che vennero cedute alla Svezia dopo le sconfitte danesi nella guerra dei trent'anni e nella guerra danese-svedese (1657-1658).\nIndia.\nNel subcontinente indiano, le colonie europee che non facevano parte del Raj britannico, non furono tutte ammesse fin da subito nello stato dell'India. Esempi di annessioni territoriali successive alla creazione dello stato indiano furono l'annessione nel 1961 di Goa e del Junagadh. Attualmente in India si usa spesso l'espressione Akhand Bharat, letteralmente \"Un'India indivisa\", che richiama al desiderio di riunire all'India il Pakistan e il Bangladesh, cos\u00ec come si presentava prima della partizione nel 1947 (e prima ancora, durante l'Impero Maurya, l'Impero Gupta, l'Impero Moghul o l'Impero Maratha). L'espressione Akhand Bharat richiama spesso correnti di pensiero di organizzazioni nazionalistiche indiane come il partito Rashtriya Swayamsevak Sangh (RSS) e il Bharatiya Janata Party (BJP).\nSpagna.\nLa Spagna rivendica Gibilterra, un territorio britannico d'oltremare che fu ceduto agli inglesi nel XVIII secolo.\nL'appropriazione britannica di Gibilterra fu condotta nel 1704, durante la guerra di successione spagnola (1701 \u2013 1714). Il Regno di Castiglia cedette formalmente il territorio in perpetuo alla corona britannica col trattato di Utrecht (1713). Una rivendicazione territoriale spagnola \u00e8 stata presentata formalmente dal dittatore Francisco Franco nel 1960, essendo ribadita dai governi spagnoli democratici successivi. Nel 2002 ci fu un tentativo di accordo sulla possibile sovranit\u00e0 congiunta di Gibilterra tra i governi del Regno Unito e della Spagna, ma fu respinta con un referendum popolare. Il governo britannico si rifiuta di discutere della sovranit\u00e0 di Gibilterra senza il consenso dei suoi cittadini.\nPortogallo.\nAttualmente il Portogallo non riconosce la sovranit\u00e0 spagnola sul territorio di Olivenza, ceduto durante le guerre napoleoniche alla met\u00e0 del XIX secolo. Di recente si \u00e8 creato un movimento intellettuale allo scopo di promuovere un certo grado di integrazione della Galizia col Portogallo, mantenendo la sovranit\u00e0 spagnola. Nessuna autorit\u00e0 statale o regionale si \u00e8 per\u00f2 mai dichiarata favorevole alla riannessione del territorio al Portogallo, per motivi politici, socio-culturali e anche linguistici.\nArgentina.\nLa prima Norma transitoria della Costituzione argentina stabilisce che: \"La Nazione Argentina conferma la propria legittima e imprescindibile sovranit\u00e0 sulle Isole Malvine, Georgia del Sud e Sandwich del Sud e sui relativi spazi marittimi e insulari in quanto costituenti parte integrante del territorio nazionale. Il recupero di detti territori e il pieno esercizio della sovranit\u00e0 nel rispetto dello stile di vita degli abitanti e secondo i principi del diritto internazionale, costituiscono un obiettivo permanente e irrinunciabile del popolo argentino\".\nIsraele.\nLo Stato di Israele \u00e8 stato fondato nel 1948 con il s\u00ec dell'Assemblea generale delle Nazioni Unite. L'indipendenza israeliana fu realizzata a seguito della fine del mandato amministrato inglese sulla Palestina. Quando gli inglesi lasciarono la Palestina, ci fu una guerra tra gli arabi e gli ebrei, la prima guerra arabo-israeliana. Giudea e Samaria facevano parte dell'antico Regno di Israele. Questa terra, oltre il confine designato della Cisgiordania nel 1947, e la Striscia di Gaza, furono occupate da Israele assieme a Gerusalemme Est durante la guerra dei sei giorni nel 1967, strappandola agli arabi, esercitando un forte sdegno da parte dei vecchi abitanti. Israele ha esplicitamente rivendicato la sovranit\u00e0 in qualsiasi parte della Cisgiordania oltre a Gerusalemme Est, che ha annesso unilateralmente nel 1980 considerando Gerusalemme la propria capitale storica e indivisibile. Tuttavia, l'esercito israeliano sostiene e difende centinaia di insediamenti di cittadini israeliani che hanno migrato verso la West Bank. Il Consiglio di sicurezza delle Nazioni Unite attualmente considera Israele come occupante della West Bank non come il suo legittimo proprietario. Israele ha rinunciato a Gaza con il ritiro unilaterale del 2005.\nRepubblica Popolare Cinese.\nIl preambolo della Costituzione della Repubblica Popolare Cinese stabilisce al punto i.: \"\"Unione da completare. Taiwan \u00e8 parte del territorio sacrosanto (shensheng) della Repubblica popolare Cinese. Completare la grande opera dell'unione (tongyi) della patria \u00e8 un obbligo sacrosanto dell'intero popolo cinese, compresi i compatrioti di Taiwan.\"\nRepubblica di Cina (Taiwan).\nL'articolo 4 della Costituzione della Repubblica di Cina (Taiwan) stabilisce che: \"Il territorio della Repubblica di Cina con riferimento ai suoi attuali confini nazionali non pu\u00f2 essere alterato se non con risoluzione dell'Assemblea Nazionale\". Tale articolo fa riferimento alle storiche pretese territoriali cinesi sulla Mongolia e parti della Russia (Repubblica di Tuva) e della Birmania, pi\u00f9 altre minori pretese su territori degli stati confinari, per quanto queste pretese non siano state sollevate negli ultimi decenni. \u00c8 da notare che la Costituzione della Repubblica di Cina (Taiwan) fa riferimento all'intero territorio cinese, compresa la Repubblica Popolare Cinese.\nComore.\nL'articolo 1 della Costituzione delle Comore stabilisce che: \"L'Unione delle Comore \u00e8 una Repubblica, composta dalle Isole autonome di Mwali (Moh\u00e9li), Maor\u00e9 (Mayotte), Ndzuwani (Anjouan), N'gazidja (Grande Comore)\". L'isola di Mayotte geograficamente fa parte dell'arcipelago delle Comore, ma fu l'unica delle quattro isole a votare contro l'indipendenza del paese dalla Francia nel plebiscito del 22 dicembre 1974. L'isola di Mayotte \u00e8 dal 2011 un Dipartimento d'oltremare della Repubblica Francese.\nRussia.\nSpesso confuso con l'eurasiatismo, l'irredentismo russo si riferisce generalmente alle rivendicazioni della Russia di Vladimir Putin su parti dell'ex Impero russo o dell'ex Unione Sovietica/Comunit\u00e0 degli Stati Indipendenti, rivendicazioni sorte nel XXI secolo. L'annessione della Crimea spiega parzialmente come queste richieste siano effettivamente reali."}
{"id": "50069", "revid": "363629", "url": "https://it.wikipedia.org/wiki?curid=50069", "title": "Elisa", "text": ""}
{"id": "50070", "revid": "762947", "url": "https://it.wikipedia.org/wiki?curid=50070", "title": "Sigurd Lewerentz", "text": "Biografia.\nStudia presso la Chalmers Tekniska L\u00e4roanstalt di G\u00f6teborg dove consegue il diploma nel 1908. L'anno seguente viaggia a lungo per l'Italia, dopodich\u00e9 si reca in Germania dove svolge il proprio apprendistato presso alcuni tra i pi\u00f9 importanti progettisti del tempo: Bruno M\u00f6hring, Theodor Fischer e Richard Riemeschmid. Nel 1910 si iscrive alla Facolt\u00e0 di architettura della Accademia di belle arti di Stoccolma e nello stesso tempo partecipa alle attivit\u00e0 della Scuola Klara sotto la direzione di quattro architetti noti: Ragnar \u00d6stberg, Carl Westman, Ivar Tengbom e Carl Bergsten. Questa scuola era stata creata in opposizione all'Accademia delle belle arti. Nel 1912 inizia la sua attivit\u00e0 professionale aprendo a Stoccolma il proprio studio insieme a Torsten Stubelius. Nel 1915 vince assieme ad Erik Gunnar Asplund il concorso per la progettazione del cimitero est di Stoccolma, \"Skogskyrkog\u00e5rden\" (il \"Cimitero del Bosco\")."}
{"id": "50072", "revid": "2096598", "url": "https://it.wikipedia.org/wiki?curid=50072", "title": "Arpa (disambigua)", "text": ""}
{"id": "50080", "revid": "105052622", "url": "https://it.wikipedia.org/wiki?curid=50080", "title": "Halt and Catch Fire", "text": "Halt and Catch Fire (fermati e prendi fuoco), indicato con la sigla mnemonica di HCF, \u00e8 un'istruzione fittizia del linguaggio assembly - intesa prevalentemente come uno scherzo - che \u00e8 stata usata per definire istruzioni solitamente non documentate che portano la CPU in uno stato da cui pu\u00f2 essere fatta uscire solo con un reset.\nSolitamente con la sigla HCF si descrive una o pi\u00f9 istruzioni non documentate presenti in molte architetture e utilizzate per poter effettuare agevolmente particolari test durante lo sviluppo dei prodotti, ma che non sono da utilizzarsi nella normale operativit\u00e0.\nOrigine.\nSi ritiene che l'origine del nome risalga ad un aneddoto apocrifo in circolazione nei primi anni sessanta del XX secolo. Si raccontava che gli ingegneri che lavoravano allo sviluppo sui computer IBM System/360 avessero aumentato le correnti di lettura/scrittura delle memorie a nucleo magnetico al fine di migliorare le prestazioni. La modifica non avrebbe avuto effetti durante la normale operativit\u00e0 del computer, ma purtroppo l'istruzione di spegnimento HALT era implementata con un ciclo generato da un'istruzione di salto a se stessa, cosa che provocava l'accesso ripetuto e rapidissimo alla medesima cella di memoria, il che avrebbe provocato il surriscaldamento dei fili al punto che essi avrebbero iniziato a fumare.\nNelle CPU moderne.\nMotorola 6800.\nIl microprocessore Motorola 6800 \u00e8 il primo prodotto dove \u00e8 stata identificata un'istruzione HCF. L'istruzione, introdotta quasi sicuramente durante le fasi di test del prodotto, spinge il processore a modificare rapidamente le uscite delle linee collegate al bus di sistema, consentendo una rapida verifica del funzionamento di tutte le linee.\nL'uso di tale codice mette il processore in uno stato in cui non pu\u00f2 pi\u00f9 rispondere agli interrupt, cosicch\u00e9 l'unico modo per ritornare alla normale attivit\u00e0 \u00e8 quello di resettare l'apparato.\nLa medesima istruzione \u00e8 presente nel microprocessore Motorola 6809.\nIntel x86.\nIl processore Intel 8086 e i successivi processori della serie x86 implementano un'istruzione HLT (alt) che interrompe l'esecuzione delle istruzioni e mette il processore in uno stato di blocco. Esistono una serie di condizioni (un interrupt, un'eccezione di debug e vari altri segnali) che riportano il processore nello stato normale.\nTuttavia le prime versioni del chip IntelDX4 avevano un problema che impediva a tali eventi di far tornare allo stato normale il processore, cosa che in effetti rendeva il comportamento dell'istruzione HLT equivalente ad un'istruzione HCF.\nPentium F00F bug.\nMolti processori della linea Intel Pentium possono essere bloccati mandando in esecuzione del codice macchina contenente la sequenza di byte codice_1, corrispondente all'istruzione assembly:\ncodice_2\nL'istruzione comparerebbe il valore dei registri \"edx\" e \"eax\" con un valore a 8 byte di una locazione di memoria, ma in questo caso al posto della locazione di memoria \u00e8 usato un registro della CPU. In circostanze normali, l'istruzione provocherebbe un'eccezione, ma l'uso del prefisso \"lock\" (che di solito previene l'accesso contemporaneo di due processori alla stessa locazione di memoria) spinge la CPU ad utilizzare una modalit\u00e0 di accesso al bus non consentita, bloccando l'esecuzione immediatamente dopo.\nTale comportamento \u00e8 conosciuto con il nome \"Pentium F00F bug\". Sebbene nessun compilatore generi codice macchina con tale istruzione, un hacker pu\u00f2 inserirla appositamente in un programma causando il blocco del computer dove questo venga eseguito.\nDopo la scoperta del bug, sono stati sviluppati dei meccanismi per prevenire il blocco del computer. Il bug \u00e8 stato corretto nei processori Intel delle serie successive."}
{"id": "50082", "revid": "123153040", "url": "https://it.wikipedia.org/wiki?curid=50082", "title": "Panama (disambigua)", "text": "Panama, Panam\u00e0 o Panam\u00e1 possono significare:"}
{"id": "50083", "revid": "17654", "url": "https://it.wikipedia.org/wiki?curid=50083", "title": "ARPA", "text": ""}
{"id": "50087", "revid": "1305772", "url": "https://it.wikipedia.org/wiki?curid=50087", "title": "Triplice alleanza", "text": ""}
{"id": "50091", "revid": "154639", "url": "https://it.wikipedia.org/wiki?curid=50091", "title": "Intuizione", "text": "L'intuizione in filosofia indica quel tipo di conoscenza immediata che non si avvale del ragionamento o della conoscenza sensibile.\nOrigine e significato del termine.\nIl termine intuizione deriva dal latino \"intueor\" (composto da \"in\" = \u00abdentro\u00bb, + \"tueor\" = \u00abguardare\u00bb, cio\u00e8 \u00abentrar dentro con lo sguardo\u00bb), e rappresenta una forma di sapere non spiegabile a parole, che si rivela per lampi improvvisi, sulla cui origine i pareri sono discordi: secondo il meccanicismo sarebbe riconducibile a processi meccanici di causa-effetto, mentre secondo i neoplatonici il modo in cui l'intuito si produce nella mente umana non \u00e8 spiegabile razionalmente, trattandosi di un sapere trascendente che \u00e8 all'origine della stessa logica di causa-effetto, un sapere non acquisito ma innato sin dalla nascita.\nPer Platone ed Aristotele era la percezione immediata dei princ\u00ecpi primi, e dunque espressione di una conoscenza certa perch\u00e9 in essa il pensiero ha direttamente accesso ai propri contenuti, essendo insieme soggetto e oggetto: questi due termini pur contrapposti risultano cos\u00ec complementari e dialetticamente legati tra loro.\nImmanuel Kant la formalizz\u00f2 come metodo conoscitivo e la divise tra \"intuizione sensibile\", ovvero conoscenza passiva percepita attraverso i sensi, ed \"intuizione intellettuale\", fulcro delle filosofie idealiste.\nL'intuizione nella storia della filosofia occidentale.\nKant nel Settecento aveva ritenuto che l'unit\u00e0 immediata di soggetto e oggetto fosse qualcosa di puramente formale o concettuale, negando quindi che l'intelletto umano fosse capace di intuizione. Gli idealisti Fichte e Schelling avevano sostenuto invece che tale unit\u00e0 \u00e8 un assioma non solo formale, ma costitutivo di ogni sapere che aspiri ad essere universale e necessario. Essi si erano appellati in proposito alla logica formale di non-contraddizione, secondo cui l'essere e il pensare necessariamente coincidono. Si trattava della logica \"formale\", unita bens\u00ec indissolubilmente a un contenuto \"reale\", utilizzata la prima volta da Parmenide e fatta propria dalle successive filosofie platoniche e aristoteliche, nonch\u00e9 dai pensatori medievali e rinascimentali.\nIl loro punto in comune consisteva nel riconoscimento dell'intuizione quale forma suprema e immediata del sapere. Lo strumento di cui si erano serviti era la dialettica, con cui la ragione prende atto che non pu\u00f2 esistere un soggetto senza oggetto, l'essere senza il pensiero, e viceversa, pena la caduta in un relativismo irrazionale. Un pensiero filosofico che prescinda dall'identit\u00e0 con l'essere, cio\u00e8 con la verit\u00e0, diverrebbe inconsistente per sua stessa ammissione. Privo di fondamento, si avviterebbe in una contraddizione logica, la cui forma pi\u00f9 esplicita \u00e8 rappresentata dal paradosso del mentitore. Occorreva quindi partire da questa suprema identit\u00e0 per poter sviluppare un sistema filosofico fondato e coerente, identit\u00e0 che rimane tuttavia non dimostrabile di per s\u00e9, n\u00e9 accertabile empiricamente, ma raggiungibile unicamente per via negativa, da ammettere appunto tramite intuizione.\nParmenide, Platone, Aristotele.\nLe prime forme di intuizione quale strumento principe di cui si debba servire la filosofia, sono rintracciabili gi\u00e0 nell'antica Grecia. Per Parmenide i sensi, secondo i quali sarebbe possibile pensare il non-essere, attestano il falso, e dunque solo una conoscenza immediata, quella cio\u00e8 che si produce nell'intelletto, consente di approdare alla verit\u00e0 dell'Essere.\nIn Platone, le forme intelligibili o Idee rappresentano la forma pi\u00f9 alta e pi\u00f9 vera di conoscenza, raggiungibili solo con l'intellezione (\"n\u00f2esis\") e collocate quindi al di sopra del pensiero logico-dialettico (o \"di\u00e0noia\", che \u00e8 un semplice strumento), e al di l\u00e0 dei fenomeni sensibili.\nAnche secondo Aristotele non sono i sensi, n\u00e9 la razionalit\u00e0 sillogistica, a dare garanzia di verit\u00e0, bens\u00ec l'intelletto intuitivo: esso consente di cogliere l'essenza della realt\u00e0 fornendo dei principi validi e universali, da cui il sillogismo trarr\u00e0 soltanto delle conclusioni coerenti con le premesse; per Aristotele occorre bens\u00ec partire dai sensi, ma il livello di conoscenza da questi raggiunto, cio\u00e8 l'induzione empirica, non ha per lui un valore logico-deduttivo, fungendo unicamente da avvio di un processo che culmina con l'intervento di un trascendente intelletto attivo. L'intuizione suprema \u00e8 quindi per lui il \"pensiero di pensiero\", proprio dell'atto puro che \u00e8 Dio.\nPlotino, Agostino, Tommaso.\nPlotino spiegava il processo di emanazione dall'Uno facendo dell'intuizione un'ipostasi: in questa consiste l'Intelletto, che \u00e8 l'estasi o l'auto-intuizione dell'Uno, il quale contemplandosi gi\u00e0 non \u00e8 pi\u00f9 Uno ma diventa identit\u00e0 di essere e pensiero. L'Intelletto nell'intuirsi ha di se stesso una conoscenza immediata superiore a quella di tipo mediato propria dell'Anima. L'uomo pu\u00f2 riviverla solo sprofondando nella propria autocoscienza, fino ad approdare con l'estasi alla compenetrazione con l'Uno, situato al di l\u00e0 del dualismo potenziale dell'Intelletto costituito dalle due realt\u00e0, essere e pensiero, che bench\u00e9 coincidenti risultano in esso ancora distinte.\nIn Agostino \u00e8 di tipo intuitivo la scoperta che il dubbio non sussisterebbe se esso non fosse emanazione della verit\u00e0; il dubbio infatti d\u00e0 per scontata l'esistenza di una verit\u00e0 che gli sfugge, altrimenti non dubiterebbe. L'intuizione coincide pertanto con l'illuminazione, cio\u00e8 col momento in cui Dio illumina la nostra mente elevandola alla conoscenza della verit\u00e0. Tommaso si serv\u00ec dell'intelletto aristotelico per giungere all'intuizione della perfezione assoluta dell'Essere, e alla dimostrazione di Dio, identificando inoltre l'intuizione con l'atto d'amore con cui Dio Padre genera il Figlio. L'intuizione per Tommaso offre un tipo di conoscenza immediata, propria delle intelligenze celesti (gli angeli), per attingere alla quale l'uomo deve passare invece attraverso la mediazione del pensiero logico o di un calcolo razionale.\nL'intuizione nell'et\u00e0 moderna.\nCusano postulava una conoscenza intuitiva di Dio superiore e trascendente rispetto al pensiero razionale-dialettico che da quella discende. Analogamente Spinoza fece dell'intuizione il cardine del suo sistema filosofico, la forma pi\u00f9 alta di sapere, superiore sia alla conoscenza sensibile sia a quella scientifica, e che permette all'intelletto di cogliere l'unicit\u00e0 della sostanza e di guardare il mondo dal punto di vista dell'Essere divino.\nKant distinse l'intuizione, come conoscenza diretta della realt\u00e0, in intuizione sensibile e intellettuale. Per Kant l'uomo possiede solo l'intuizione sensibile, essendo la sua conoscenza mediata dai sensi. L'intuizione intellettuale invece appartiene solo a un intelletto divino, in grado di accedere direttamente al noumeno.\nCon la stagione dell'idealismo tedesco l'intuizione, intesa kantianamente come intuizione intellettuale, venne dapprima rivalutata da Fichte e Schelling, secondo i quali essa rappresenta una forma di pensiero superiore e \"a priori\" rispetto a quello logico-dialettico, non oggettivabile perch\u00e9 altrimenti significherebbe rendere oggettiva la soggettivit\u00e0, o far rientrare l'infinito nel finito, il che sarebbe una contraddizione logica. Non potendo essere dimostrata, essa va posta con un atto di fede, che non \u00e8 per\u00f2 irrazionale, essendo \"trascendentale\", ovvero fondante la razionalit\u00e0 stessa.\nL'intuizione intellettuale come organo della filosofia venne invece aspramente criticata da Hegel che la condann\u00f2 come mistica e irrazionale, essendo per lui soltanto una forma di conoscenza diretta e immediata propria dell'arte. Hegel ribalt\u00f2 la precedente prospettiva neoplatonica affermando la superiorit\u00e0 della razionalit\u00e0 sull'intuizione, del sapere mediato rispetto a quello immediato. Nel tentativo di spiegare per via razionale il motivo per cui l'intuizione si produce nel soggetto, Hegel fin\u00ec per\u00f2 per stravolgere la logica di non contraddizione affermando di aver oggettivato il soggetto e di aver razionalizzato l'infinito, facendo coincidere su un piano definitivo e immanente, non pi\u00f9 trascendente, ogni principio col suo contrario. \nNietzsche, al contrario di Hegel, ma in accordo coi suoi predecessori, riteneva che \u00abscopo vero e proprio di ogni filosofare\u00bb fosse l'\"intuitio mystica\".\nL'intuizione nel Novecento.\nAgli inizi del Novecento l'intuizione venne rivalutata da Edmund Husserl, che la suddivise in \"intuizione eidetica\" ed \"intuizione empirica\"; mentre quest'ultima \u00e8 rivolta verso i singoli oggetti, l'intuizione \"eidetica\" consente di cogliere l'essenza e dei fenomeni, andando oltre i preconcetti e i giudizi culturali, attraverso un processo di eliminazione o riduzione fenomenologica (\"epoch\u00e9\").\nAll'intuizione, ritenuta l'organo della metafisica, Bergson attribuiva la possibilit\u00e0 pi\u00f9 istintiva e genuina di portare a soluzione ogni problema, essendo capace di andare al di l\u00e0 della rigidit\u00e0 materiale del pensiero razionale. Attraverso l'intuizione Bergson perviene all'\"Elan vital\" (\"slancio vitale\"), che costituisce il principio primo della sua metafisica, come \u00e8 presente nella celebre opera l'Evoluzione creatrice (1907)., Jacques Maritain, gi\u00e0 allievo di Bergson, reinterpret\u00f2 la filosofia aristotelico-tomista attraverso l'intuizione dell'essere.\nSecondo Carl Gustav Jung, l'intuizione \u00e8 un processo di intervento dell'inconscio con cui la mente riesce a percepire i modelli della realt\u00e0 nascosti dietro i fatti.\nG\u00f6del vedeva nell'intuizione matematica una forma di conoscenza reale, e non puramente astratta o concettuale, della teoria degli insiemi, nonostante essa prescinda dall'esperienza dei sensi; similmente a Parmenide egli concepiva la logica \"formale\" come unita indissolubilmente a un contenuto \"sostanziale\". La sua formulazione dei teoremi di incompletezza, secondo cui la verit\u00e0 che \u00e8 alla base di un sistema formale non pu\u00f2 essere dimostrata stando all'interno del sistema logico stesso, intendeva inoltre rifarsi al percorso logico usato gi\u00e0 da Platone, e come lui dai neoplatonici nell'elaborare il sistema filosofico della teologia negativa. Penrose considerava cos\u00ec l'intuizione una forma suprema di sapere, tramite cui apprendere la verit\u00e0 di assiomi non dimostrabili su cui fondare la coerenza dei sistemi logico-formali (come appunto quelli matematici).\nPer il filosofo gallese Richard Ithamar Aaron la conoscenza si origina attraverso l'intuizione del reale, la quale di per s\u00e9 non pu\u00f2 essere spiegata ma solo descritta. L'intuizione non \u00e8 soggetta a errori, i quali possono verificarsi solo al di fuori dell'atto originario della conoscenza."}
{"id": "50093", "revid": "287204", "url": "https://it.wikipedia.org/wiki?curid=50093", "title": "Opera (musica)", "text": ""}
{"id": "50094", "revid": "125659223", "url": "https://it.wikipedia.org/wiki?curid=50094", "title": "Statistica multivariata", "text": "Con statistica multivariata s'intende quella parte della statistica\nin cui l'oggetto dell'analisi \u00e8 per sua natura formato da almeno due componenti,\nil che \u00e8 spesso il caso nell'ambito di scienze quali la medicina, psicologia, sociologia, economia, ecologia, biologia, geologia ed ingegneria.\nFanno parte della statistica multivariata metodi quali:\nVariabili casuali multivariate sono tra l'altro:"}
{"id": "50097", "revid": "1930085", "url": "https://it.wikipedia.org/wiki?curid=50097", "title": "Informatica quantistica", "text": "L'informatica quantistica \u00e8 l'insieme delle tecniche di calcolo e del loro studio che utilizzano i quanti per memorizzare ed elaborare le informazioni. Molte sono le differenze con l'informatica classica, soprattutto nei principi fondamentali.\nOrigini.\nLa macchina di Turing (MT) \u00e8 una architettura elaborativa utilizzata per lo studio dei computer tradizionali e della scienza dell'informazione che fu realizzata allo scopo di creare un calcolatore e che \u00e8 costruita in base agli assiomi della fisica classica: ossia lo stato del nastro e della testina sono sempre univocamente identificabili, gli spostamenti sempre regolati dalle leggi del moto, etc. Quindi la MT \u00e8 totalmente \"deterministica\" (MTD). Una sua variante, equivalente ma pi\u00f9 veloce, \u00e8 la macchina di Turing probabilistica (MTP). Pu\u00f2 risolvere ogni problema risolvibile via MTD, ma di solito lo fa pi\u00f9 velocemente (nel senso della teoria della complessit\u00e0 algoritmica). Anch'essa, per\u00f2, \u00e8 soggetta agli assiomi della fisica classica, e soprattutto nessuna delle due \u00e8 \"reversibile\", per il secondo principio della termodinamica. Dato che la meccanica quantistica \u00e8 \"reversibile\", lo \u00e8 anche una macchina di Turing quantistica (MTQ). Inoltre deve rispettare i vincoli della meccanica quantistica, tra cui il principio di indeterminazione di Heisenberg e l'equazione di Schr\u00f6dinger.\nLo sviluppo di una MTQ, quindi di un \"calcolatore quantistico\", ha richiesto diversi passaggi.\nNel 1973 Charles Bennett dimostr\u00f2 che \u00e8 possibile costruire una MT reversibile. Nel 1980, Paul Benioff dimostr\u00f2 che la reversibilit\u00e0 \u00e8 una condizione necessaria per realizzare una MTQ. Due anni dopo Richard Feynman pubblic\u00f2 il suo famoso lavoro sul computer quantistico. In esso, stabilisce che:\nFinalmente, nel 1985, David Deutsch dell'Universit\u00e0 di Oxford descrisse la prima vera MTQ.\nI primi prototipi di computer a qubit furono realizzati dal Centro ricerche dell'IBM di Almaden nel 1997, misurando lo spin dei nuclei atomici di particolari molecole tramite la risonanza magnetica nucleare. Sono stati realizzati \"processori\" a 5 e 7 qubit, con cui tra l'altro \u00e8 stato applicato per la prima volta l'algoritmo di fattorizzazione di Shor\nDescrizione.\nPrincipi.\nLe \"regole\" che stanno alla base del calcolo quantistico differiscono notevolmente da quelle classiche, e sembrano molto pi\u00f9 restrittive. In realt\u00e0, \u00e8 possibile mostrare che le macchine di Turing quantistiche (MTQ) non solo permettono di raggiungere la stessa affidabilit\u00e0 nei calcoli, ma riescono a eseguire compiti che le macchine di Turing classiche non possono fare: ad esempio, generare numeri veramente casuali, e non pseudo-casuali.\nQuesti i principi:\nApprocci al qubit.\nUn qubit fisico pu\u00f2 essere realizzato tramite trappole di ioni, punti quantistici o spin atomici nei semiconduttori, superconduttori, e fotoni . In alternativa vi \u00e8 l'approccio topologico, prescelto ad esempio da Microsoft per realizzare un computer quantistico e basato le propriet\u00e0 dei gas bidimensionali di elettroni, che se realizzato consentirebbe una maggiore resilienza ai fenomeni di decoerenza o di disturbo che affliggono i primi.\nCritiche.\nAlcuni criticano le possibilit\u00e0 dell'informatica quantistica, in quanto per poter avere elevate precisioni sia in ingresso che in uscita, occorrono tempo ed energia. Questo \u00e8 senz'altro vero, tuttavia vi \u00e8 un aspetto che viene sottovalutato: la precisione \u00e8 infinita durante il calcolo. Questo significa che durante elaborazioni complesse, non vi sono ulteriori errori di cancellazione, overflow o underflow determinati dalla rappresentazione digitale, come invece accade con i processori binari. In altre parole un algoritmo quantistico \u00e8 sempre stabile, tranne che per l'input e l'output.\nBibliografia.\nLetture tecniche.\nLibri e dispense\nArticoli"}
{"id": "50100", "revid": "1983214", "url": "https://it.wikipedia.org/wiki?curid=50100", "title": "Ninfa", "text": ""}
{"id": "50107", "revid": "38120", "url": "https://it.wikipedia.org/wiki?curid=50107", "title": "Notte (disambigua)", "text": ""}
{"id": "50113", "revid": "287204", "url": "https://it.wikipedia.org/wiki?curid=50113", "title": "Aes grave", "text": "Con il termine aes grave (bronzo pesante) gli scrittori romani indicano le monete pesanti in bronzo dei primi tempi della repubblica.\nStoria.\nIn numismatica si intendono le monete fuse di bronzo del IV e III secolo a.C. emesse nell'Italia centrale da diverse popolazioni. Come caratteristica diffusa, il valore \u00e8 indicato da un segno.\nLo standard il peso di una libra che poteva essere di 272, 327 o 341 grammi. I valori vanno dall'asse fino all'oncia (lat. \"uncia\").\nIl peso degli assi, e dei suoi sottomultipli, conobbe una graduale diminuzione sebbene il valore nominale rester\u00e0 invariato. Nelle prime serie un asse pesava 273 g, quanto una libbra latina, e il peso dei sottomultipli era direttamente proporzionale al loro valore, un semisse (che valeva 1/2 asse) pesava 136 g cos\u00ec via fino all'oncia, del valore di 1/12 di asse del peso di 22,75g. In questa serie dell'asse librale, in cui un asse pesava quanto una libbra, le monete erano tutte fuse.\nSuccessivamente, nella seconda met\u00e0 del III secolo a.C., il peso dell'asse diminu\u00ec, pi\u00f9 precisamente pesava quanto mezza libbra, ma in questo momento non venne pi\u00f9 presa come unit\u00e0 di misura la libbra latina di 273 g., bens\u00ec la libbra romana di 327 g che da questo momento diverr\u00e0 l'unit\u00e0 di misura fissa. Conseguentemente adesso un asse pesava quanto mezza libbra romana: 163,5 g, e i sottomultipli vennero adattati al nuovo peso dell'asse. In questa serie le monete sono fuse tranne il sestante e l'oncia che sono coniate.\nAttorno al 214 a.C. si assistette alla riduzione sestantiaria in cui l'asse pesa 1/6 di libbra romana. Da questa riduzione in poi tutte le monete verranno coniate e non pi\u00f9 fuse.\nUn'altra riduzione si ha nel 209 a.C. in cui un asse pesa quanto un'oncia di libbra romana ossia 27,25 g.\nL'ultima riduzione si ha nell'89 a.C. con la lex papiria, con tale riduzione l'asse pesava adesso quanto 1/2 oncia di libbra romana ossia 13,6 g, e via via i sottomultipli fino all'oncia che pesava quanto 1/24 oncia ossia 1,1g.\nRoma.\nNella monetazione romana i valori sono cos\u00ec rappresentati al dritto:\nSul rovescio una prua di nave. La stessa simbologia sar\u00e0 usata in tutto il periodo repubblicano di norma anche per le monete di bronzo battute.\nAltre citt\u00e0.\nOltre a Roma, diverse altre citt\u00e0 e popolazioni dell'Italia centrale e meridionale emettono serie di aes grave. Troviamo questo tipo di monete nella monetazione umbra e nella monetazione etrusca. In Etruria la pi\u00f9 ricca \u00e8 la monetazione di Volaterrae. Nelle altre parti dell'Italia centrale sono rilevanti le monetazioni di Ariminum (Rimini), Iguvium (Gubbio), Tuder (Todi), Ausculum (Ascoli Satriano), Firmum (Fermo), Hatria - Hadria (Atri) e quelle emesse dai Latini. In Italia meridionale le serie pi\u00f9 importanti sembrano appartenere a Luceria (Lucera)\nSpesso l'attribuzione delle serie ad una determinata citt\u00e0 \u00e8 fondata su argomenti tenui.\nAd esempio esiste una serie caratterizzata da un kantharos al rovescio, che veniva in precedenza attribuita alla citt\u00e0 di Cales: la precedente attribuzione, dovuta a Haeberlin, Head e Sydenham, era motivata con la presenza al diritto, nelle prime tre monete della serie, della testa di Minerva simile a quelle dalle didramme calene. Pi\u00f9 recentemente sia Thurlow-Vecchi che Rutter et al. la definiscono di origine incerta.\nAltre serie incerte sono definite in base ad un elemento unificante: un delfino, vaso, clava."}
{"id": "50115", "revid": "47767", "url": "https://it.wikipedia.org/wiki?curid=50115", "title": "Elisabetta", "text": "Varianti.\nTra la numerose varianti, \u00e8 particolare il caso di Isabella, nato da un'antica forma occitana di Elisabetta, ora divenuto un nome totalmente indipendente (quindi non presente negli elenchi di seguito riportati).\nIpocoristici e nomi correlati.\nSono molto numerosi gli ipocoristici derivati da Elisabetta: tra i pi\u00f9 diffusi in Italia si possono citare Betta, Elisa, Lisa, Isa, Lilia e Liliana, ciascuno dei quali dotato a sua volta di molte varianti e corrispettivi in altre lingue. Piuttosto diffuse, in paesi quali la Germania e l'Inghilterra, sono anche le forme Ilse, Elsa ed Elle.\nOltre agli ipocoristici citati sopra e alle loro numerose varianti si possono ricordare anche:\nOrigine e diffusione.\nSi tratta di un antico nome biblico, che fa la sua prima apparizione con Elisabetta, la donna presa in moglie da Aronne citata in Es. Il nome di questa figura, nell'originale ebraico, \u00e8 \u05d0\u05b1\u05dc\u05b4\u05d9\u05e9\u05b6\u05c1\u05d1\u05b7\u05e2 (\"\u02bfElisheba\u02bf\", \"\u02bfElishebha\u02bf\" o \"\u02bfElisheva\u02bf\"); si tratta di un composto di due elementi: il primo \u00e8 \u05d0\u05b5\u05dc (\"el\"), termine che indica il Dio ebraico, mentre il secondo viene ricondotto generalmente a \u05e9\u05b8\u05c1\u05d1\u05b7\u05e2 (\"shava\u02bf\", \"giuramento\"), con interpretazioni quali \"Dio \u00e8 [il mio] giuramento\", \"il mio Dio ha fatto un giuramento\". In alternativa, il secondo elemento viene identificato con \u05e9\u05b4\u05c1\u05d1\u05b0\u05e2\u05b8\u05d4 (\"sheba\u02bf\"), ossia \"sette\", nel senso di \"completezza\", \"pienezza\", poich\u00e9 il sette era considerato il numero perfetto nella tradizione ebraica; in tal caso il nome viene interpretato come \"Dio \u00e8 pienezza\", \"Dio \u00e8 perfezione\" o anche, combinando i due significati, con \"Egli si \u00e8 impegnato per [il sacro numero] sette\".\nNella Bibbia dei Settanta, scritta in koin\u00e8, il nome di \u02bfElisheba\u02bf viene mutato in \u1f18\u03bb\u03b9\u03c3\u03ac\u03b2\u03b5\u03c4 (\"Elis\u00e1bet\"), probabilmente perch\u00e9 nel frattempo venne associato, per etimologia popolare, al verbo \u05e9\u05d1\u05ea (\"shab\u00e1t\", \"riposare\"); da qui pass\u00f2 nella Vulgata latina come \"Elisabeth\", giungendo in italiano nella forma \"Elisabetta\". Questo nome grecizzato viene portato anche da un'altra, ben pi\u00f9 celebre, figura biblica neotestamentaria: Elisabetta, parente di Maria e madre di Giovanni il Battista.\nIl nome era usato sia nelle comunit\u00e0 israelitiche, sia in quelle cristiane (qui originariamente con maggiore compattezza nell'Est europeo). Alla sua diffusione hanno in seguito contribuito il culto di numerosissime sante e beate, e il prestigio di principesse e regine di diverse case regnanti europee - si pu\u00f2 citare su tutte sant'Elisabetta, principessa d'Ungheria e moglie del langravio di Turingia Ludovico, che rientra in ambo le categorie. In Inghilterra cominci\u00f2 ad essere usato sporadicamente a partire dal XIII secolo proprio in onore di tale figura, ma in genere era preferita la forma di origine provenzale \"Isabel\"; la sua popolarit\u00e0 crebbe enormemente a partire dal regno di Elisabetta I, nel XVI secolo.\nIn Italia \u00e8 attestato su tutto il territorio nazionale (con due quinti dei casi in Toscana, secondo dati pubblicati negli anni 1970). Negli Stati Uniti, sin da quanto si \u00e8 cominciato a registrare tali dati (cio\u00e8 dal 1880) il nome non \u00e8 mai sceso sotto alla ventiseiesima posizione fra i pi\u00f9 popolari.\nOnomastico.\nLe sante e le beate che portano questo nome sono molto numerose; tra le pi\u00f9 note si ricordano santa Elisabetta, madre di Giovanni il Battista, commemorata il 23 settembre, sant'Elisabetta d'Ungheria, regina e religiosa, ricordata il 17 novembre, e sant'Elisabetta, regina del Portogallo, la cui memoria ricade il 4 luglio. Fra le altre si possono ricordare per l'onomastico, alle date seguenti:"}
{"id": "50117", "revid": "1305772", "url": "https://it.wikipedia.org/wiki?curid=50117", "title": "Odissea (disambigua)", "text": ""}
{"id": "50123", "revid": "123150587", "url": "https://it.wikipedia.org/wiki?curid=50123", "title": "XNU", "text": "XNU \u00e8 un kernel ibrido, basato su un'unione del codice del microkernel Mach e del kernel monolitico BSD, utilizzato nel sistema operativo macOS e nel sistema operativo open source Darwin, entrambi sviluppati per Apple Inc. Il nome \"XNU\" \u00e8 un acronimo ricorsivo che sta per \"XNU's Not Unix\" (\"XNU non \u00e8 Unix\").\nLe funzioni primitive e i servizi fondamentali del kernel XNU si basano su microkernel Mach 3.0. Apple ha modificato ed esteso Mach per raggiungere la funzionalit\u00e0 e gli obiettivi prestazionali di Mac OS X.\nOriginariamente, Mach 3.0 \u00e8 stato concepito come un microkernel semplice ed estensibile. In questo modo, riesce ad eseguire il nucleo del sistema operativo come un processo separato, il che permette una grande flessibilit\u00e0 (si possono eseguire svariati sistemi operativi in parallelo sul microkernel Mach), ma questo riduce le prestazioni a causa delle traduzioni tra Mach e gli altri sistemi operativi.\nPoich\u00e9 il comportamento del sistema \u00e8 conosciuto in anticipo, le funzionalit\u00e0 di BSD con Mac OS X sono state inserite nel microkernel con Mach. Il risultato \u00e8 una combinazione dei vantaggi di Mach e BSD. La parte del microkernel Mach \u00e8 responsabile del gestore della memoria, della comunicazione tra processi e del sistema input/output e permette protezione della memoria, pre-emptive multitasking e una gestione avanzata della memoria virtuale. La parte del kernel BSD gestisce gli utenti e i permessi, contiene lo stack di rete, offre un virtual file system (VFS) e osserva la compatibilit\u00e0 con le specifiche POSIX."}
{"id": "50124", "revid": "6790", "url": "https://it.wikipedia.org/wiki?curid=50124", "title": "Juan Per\u00f3n", "text": ""}
{"id": "50129", "revid": "1543377", "url": "https://it.wikipedia.org/wiki?curid=50129", "title": "Dogcow", "text": "Il Dogcow, o Muccane \u00e8 un'immagine bitmap di propriet\u00e0 di Apple Inc.. Ha la sagoma di un cane (Dog) ma ha le macchie come una mucca (Cow). Originariamente venne creato nel 1983 da Susan Kare, fa parte del font \"Cairo\" ed \u00e8 memorizzato al posto della 'z'.\nL'immagine del dogcow inizialmente venne utilizzata dal sistema operativo dell'Apple per mostrare l'orientamento e il colore delle pagine da stampare, era mostrata nel pannello di configurazione della stampante. Fu variamente utilizzata nel sistema operativo, anche come immagine in movimento (in genere di profilo, rotante sull'asse trasversale) come segnale di attesa, in maniera analoga all'orologio o alla clessidra in uso sui sistemi Microsoft . Apple decise di rimuovere l'immagine nel sistema operativo macOS e questo produsse le accese proteste di molti utenti che erano affezionati al dogcow. Il verso del dogcow non \u00e8 \"mooo\" (come una mucca) ne \"woof\" (come un cane), il suo verso \u00e8 \"Moof\" ( o \"fooM\").\n\u00c8 la mascotte dell'Apple WWDTS (Worldwide Developer Tech Support group). L'originale dogcow si chiamava Clarus, nome inventato dai dipendenti dell'Apple.\nMicrosoft usa una variante del dogcow nel suo programma di presentazione PowerPoint.\nBrani del Technote 31.\nIl Technote 31 \u00e8 diventato leggendario per la sua descrizione del dogcow."}
{"id": "50137", "revid": "126257", "url": "https://it.wikipedia.org/wiki?curid=50137", "title": "Tex (fumetto)", "text": "Tex \u00e8 una serie a fumetti western incentrata sull'omonimo personaggio ideato nel 1948 da Giovanni Luigi Bonelli e Aurelio Galleppini ed edita in Italia dalla Sergio Bonelli Editore.\n\u00c8 la pi\u00f9 famosa e duratura serie a fumetti italiana di sempre, nonch\u00e9 la testata di punta della casa editrice milanese. Il personaggio nacque nel 1948 senza molte aspettative per il suo successo ma divenne col tempo un fenomeno editoriale pubblicato regolarmente dopo oltre settant'anni e oggetto negli anni anche di indagini sociologiche, tesi di laurea e iniziative volte a celebrarlo come mostre, incontri, volumi di critica e testi di saggistica. La serie \u00e8 stata una delle pi\u00f9 vendute in Italia arrivando a vendere anche 700.000 copie al mese, mentre nel 2010 la tiratura superava le 200.000 copie. La serie \u00e8 tradotta in molti paesi europei ed extra-europei. Nel 1985 ne fu realizzata una trasposizione cinematografica.\nStoria editoriale.\nOrigini del personaggio.\nIl personaggio di Tex Willer venne ideato da Giovanni Luigi Bonelli e Aurelio Galleppini mentre stavano lavorando a un altro personaggio sul quale avevano concentrato le loro aspettative di successo, Occhio Cupo, una classica storia di cappa e spada. Nelle prime storie realizzate, il personaggio riprendeva molte caratteristiche dal personaggio di Occhio Cupo come i jeans cos\u00ec stretti da sembrare una calzamaglia, gli stivali flosci e la camicia a frange. Quando, contrariamente a tutte le previsioni, Occhio Cupo si rivel\u00f2 un insuccesso mentre Tex incominciava a riscuotere il successo del pubblico, queste caratteristiche vennero abbandonate in favore dell'aspetto che caratterizzer\u00e0 d'ora in poi il personaggio. Il nome fu ispirato dall'insegna di un negozio milanese, \"Tex Moda\" mentre il cognome avrebbe dovuto essere \"Killer\", ma fu stemperato in Willer su consiglio di Tea Bonelli poco prima di andare in stampa per non sfidare le ire dei censori.\nTex, secondo personaggio western ideato da Bonelli, dopo Il Giustiziere del West, risalente al 1947, esord\u00ec nelle edicole in un periodo in cui i personaggi del genere, quali Blek Macigno e Capitan Miki del trio di autori noto come EsseGesse, godevano di grande successo ma, a differenza di questi e altri personaggi, il successo di Tex si confermer\u00e0 pi\u00f9 duraturo, tanto da diventare il personaggio dei fumetti italiani pi\u00f9 longevo in assoluto. Anticipando il revisionismo storico statunitense, Tex \u00e8 il primo personaggio dei fumetti ad offrire un diverso punto di vista sui nativi americani dell'epopea Western, che non appaiono pi\u00f9 come macchiette stereotipate di selvaggi, ma come popoli dotati d'una evoluta e radicata cultura.\nLa prima collana a strisce (Collana del Tex).\nLe storie del personaggio vennero in principio pubblicate dalle Edizioni Audace - che poi cambiarono nome in Edizioni Araldo - nel formato a strisce (16,5 \u00d7 8\u00a0cm) caratteristico dell'epoca all'interno della \"Collana del Tex\" della quale complessivamente vennero pubblicati in totale 973 numeri divisi in 36 serie con periodicit\u00e0 settimanale dal 1948 al 1967.\nNel 2021 le prime 4 serie vengono riproposte allegate al Corriere della Sera e alla Gazzetta dello Sport in versione anastatica, ovvero prive dei molti interventi che negli anni hanno modificato i testi e i disegni originari. Nella stessa occasione viene pubblicata una nuova serie - intitolata \"Silver Star\" - nello stesso formato, la prima in formato striscia dagli anni sessanta.\nLe rese venivano poi utilizzate per confezionare le cosiddette \"raccoltine\" nelle quali un certo numero di albi a strisce venivano privati della copertina e assemblati insieme (il numero degli albi accorpati variava) con una nuova copertina in cartoncino disegnata appositamente da Galep; ne vennero edite tre serie, la prima di sette albi tra il 1949 e il 1950, la seconda (detta serie bianca) tra il 1950 e il 1966 di 132 albi e la terza (detta serie rossa) di 194 albi dal 1956. Nel 1952 ci fu la prima ristampa cronologica delle storie gi\u00e0 pubblicate nel formato a striscia e rimontate a tre strisce per tavola, in un formato ad albo, nella collana quindicinale \"Albi d'Oro\" che venne edita fino al 1960 dopo 205 numeri divisi in 8 serie. Come avveniva per le strisce, le rese degli \"Albi d'Oro\" vennero poi raccolte in albi con una nuova copertina inedita; dal 1954 al 1957 vennero editi 29 numeri di questa serie, che viene ricordata come la prima serie \"Gigante\", la pi\u00f9 rara tra le serie dedicate al personaggio e la pi\u00f9 ricercata dai collezionisti.\nCollana Gigante.\nIn seguito al successo della collana in formato \"Gigante\", l'editore avvi\u00f2 una seconda ristampa con le stesse caratteristiche, che poi sostituir\u00e0 la collana a strisce nella pubblicazione delle storie inedite e che sar\u00e0 anche adottata dalle altre testate della Bonelli. La testata esord\u00ec nell'ottobre 1958 ristampando integralmente gli episodi pubblicati nella collana a strisce - la quale era ancora pubblicata all'epoca - per poi incominciare a pubblicare storie inedite in quanto il crescente successo della collana convinse l'editore a puntare su questa abbandonando il formato a strisce e la pubblicazione delle storie inedite venne quindi continuata su questa collana da pagina 69 del n. 96 (ottobre 1968). Intanto dal n. 22 la pubblicazione modific\u00f2 il nome da Serie gigante a Collana Tex gigante e, dal n. 162, assunse la denominazione definitiva di Tex.\nContenuti dell'albo.\nDopo i primi numeri stampati in misura leggermente maggiore, spillati con punti metallico e con 160 pagine, divenute poi 128, la serie si stabilizza su un formato di cm 16 \u00d7 21 per 112 pagine brossurate. Queste caratteristiche identificano quello che \u00e8 noto come il formato \u201cbonelliano\u201d standard successivamente adottato anche da altri editori, i cui prodotti vengoni chiamati in gergo bonellide.\nIl numero di pagine di un singolo albo \u00e8 variato nel tempo, ma dal n. 93 si \u00e8 stabilizzato a 116 pagine delle quali, le tavole dedicate al racconto a fumetti sono 110, mentre le altre sono occupate da un frontespizio a pagina 3 mentre a pagina 4 per molti anni vennero elencati gli arretrati, poi sostituiti da rubriche, le altre quattro costituiscono la copertina che presenta un disegno col titolo dell'albo e il logo della testata mentre il retro, la pagina 2, \u00e8 destinata ai redazionali; la terza e la quarta di copertina riportano la pubblicit\u00e0 di testate della casa editrice di prossima pubblicazione e forniscono anticipazioni sul numero seguente di Tex. Comunque non \u00e8 infrequente che il contenuto di queste pagine venga modificato riportando altri contenuti come ad esempio alcune rubriche.\nLe copertine della seconda serie gigante sono state realizzate fino al n. 400 da Aurelio Galleppini e poi da Claudio Villa e rappresentano sempre il protagonista, salvo rare eccezioni; le immagini inizialmente non avevano un rapporto diretto con la storia ma in seguito venne sempre raffigurata una scena attinente col racconto e di norma vi \u00e8 anche una relazione diretta con il titolo.\nGli albi della serie sono bianco e nero a eccezione del n. 100 e dei suoi multipli e del n. 575, del settembre del 2008, per celebrare il sessantesimo anniversario dell'esordio del personaggio.\nI racconti sono di varia lunghezza e si possono sviluppare su pi\u00f9 albi. La storia pi\u00f9 lunga \u00e8 \"Ritorno a Pilares\" di Nolitta e Letteri, iniziata a pag. 79 del n. 387 e si conclude dopo cinque albi per un totale di 586 pagine.\nNegli albi dal n. 23 al n. 26, sono presenti due brevi racconti sceneggiati da Bonelli non incentrati sul personaggio di Tex: il primo, \"Sulla pista di forte Apache\", disegnato da Franco Donatelli e il secondo, \"Il feticcio tragico\", disegnato da Vittorio Coliva.\nNel febbraio 2019, con l'uscita del n. 700, e sommando anche le storie pubblicate su altre collane, il fumetto ha superato le 100.000 tavole edite.\nRistampe.\nNegli anni sessanta il successo della serie era ormai conclamato e le richieste dei primi numeri da parte dei lettori vennero soddisfatte con l'invenduto e con riedizioni non ufficiali, riconoscibili per alcune modifiche apportate rispetto agli originali; queste modifiche vennero ritenute necessarie per il clima del periodo - ci furono anche proposte di legge volte al controllo preventivo sulle pubblicazioni a fumetti - e gli editori di periodici per ragazzi decisero una forma di autocontrollo sui contenuti pubblicati che veniva certificato anche con un apposito marchio - GM (Garanzia Morale) - che coinvolse anche Tex. In questo contesto l'editore decise di intervenire modificando sia dialoghi ritenuti troppo violenti che l'abbigliamento dei personaggi femminili ritenuti troppo audaci. Vennero quindi ristampati, dopo essere stati emendati, i primi albi della seconda serie gigante. Esistono comunque anche edizioni dei primi 14 numeri non censurate. Il marchio apparve sulle pagine del fumetto fino al n. 84. In seguito vennero apportate altre modifiche ai testi, ma si tratta perlopi\u00f9 di correzione di refusi o di modifiche stilistiche, non attuate allo scopo di prevenire possibili interventi dell'autorit\u00e0.\nLa prima ristampa ufficiale della seconda serie gigante esord\u00ec nel 1964 nella collana \"Tex Tre Stelle\", in tutto simile all'originale tranne per la presenza di tre stelle sul dorso dei volumi e con alcuni testi e disegni riveduti e corretti. La testata venne edita per oltre cinquant'anni fino a febbraio 2017 col n. 636; la collana \u00e8 proseguita con la nuova testata \"Classic Tex\", in cui \u00e8 presente una doppia numerazione, quella di testata e quella di collana. La nuova testata \u00e8 caratterizzata da una fogliazione inferiore allo standard dell'editore, con le tavole a colori e con copertine riprese anche dagli Albi d'Oro, \"TuttoTex\" e \"Tex nuova ristampa\".\nUna seconda ristampa riveduta e corretta, \"Tutto Tex\", esord\u00ec nel 1985, mentre una terza, \"Tex nuova ristampa\", anch'essa riveduta e corretta nei testi, esord\u00ec nel febbraio 1996. Sono ancora entrambe in corso di pubblicazione.\nDal febbraio 2005 \u00e8 stata introdotta anche la ristampa della collana \"Speciale Tex\", con cadenza semestrale, \"Tex Stella d'Oro\". Nel febbraio 2007, esord\u00ec una riedizione cronologica della serie e nota come \"Collezione storica a colori\" edita dal Gruppo L'Espresso alla quale segu\u00ec nel marzo 2014 la nuova collana \"Collezione storica a colori Gold\", per la pubblicazione di storie presenti negli albi fuori-serie come i Maxi Tex e gli Almanacchi del West.\nNel settembre 2021 viene annunciata un'ulteriore collana di ristampe, presentata come \"Super Tex\", che dal novembre delle stesso anno approder\u00e0 nelle edicole. All'interno troveranno spazio le avventure presenti negli albi fuori serie ricolorate e le cui copertine saranno affidate a Stefano Biglia.\nSerie \"Tex Willer\".\nNel 2018 \u00e8 esordita \"Tex Willer\", una serie mensile scritta da Mauro Boselli e dedicata a storie ambientate durante la giovinezza del personaggio, nel classico formato in bianco e nero ma con 64 pagine. La serie \u00e8 stata anticipata da un numero zero allegato in omaggio alle serie \"Tex\" (n. 697) e \"Zagor\" (n. 640, o Zenith n. 691). Da dicembre 2019 a questo spin-off \u00e8 associato un albo fuori serie annuale, lo \"Speciale Tex Willer\" a colori.\nCome copertinistia unico viene scelto Maurizio Dotti, salvo per il numero zero realizzata da Alessandro Piccinelli.\nSerie \"Tex Willer Extra\".\nIl 3 luglio 2021 la Sergio Bonelli editore presenta la riedizione del Texone \"Il magnifico fuorilegge\", uscito nel 2017 scritto da Mauro Bonelli e disegnato da Andrea Andreucci, che fu l'origine della nuova serie Tex Willer. Una pubblicazione estiva divisa in 3 numeri.\nAlbi fuori serie.\nAlla serie regolare sono state affiancate testate con periodicit\u00e0 in genere annuale. La prima di queste esord\u00ec nel giugno 1988, per celebrare il quarantennale del personaggio, ed era un albo di grande formato contenente una lunga storia inedita. Il successo dell\u2019iniziativa port\u00f2 a dar vita a una collana regolare vera e propria dove pubblicare opere di grandi nomi del fumetto internazionale. La collana \u00e8 nota come Speciale Tex ma anche informalmente come \u201cTexoni\u201d, per via del grande formato.\nAltre collane annuali sono l\"'Almanacco del West\" (\"Tex Magazine\" dal 2016) e il \"Maxi Tex\". Il primo \u00e8 caratterizzato, oltre che dalla presenza di una storia a fumetti, da servizi e materiale informativo sul mondo del genere western; il secondo ha il classico formato bonellide ma con maggiore foliazione (circa 300 pagine), chiamato in gergo texiano \"Il balenottero\". Nel 2011 si aggiunge la testata \"Color Tex\" che presenta storie inedite a colori di formato e durata variabile, solitamente con disegni a opera di autori alla prima esperienza con il mondo di Tex. Nel 2021 debutta il nuovo \"SuperTex\", serie di albi a cadenza mensile contenenti le ristampe a colori di storie gi\u00e0 edite fuori serie.\nCaso unico e particolare \u00e8 quello della storia \"La banda del campesino\" del 1951 che venne pubblicata a puntate sulla quarta di copertina della 3\u00aa serie a striscia; l'episodio presentava le vicende non seguendo l'ordine cronologico degli eventi, ma casualmente e pertanto doveva essere ricostruito dai lettori. Nel 2017 il breve racconto \u00e8 stato incluso nel cofanetto Tex Dynamite.\nStorie extra-Bonelli.\nAlle pubblicazioni edite dalla Bonelli si aggiungono alcune storie brevi inedite del personaggio, ovvero mai stampate dalla Bonelli, ma pubblicate su testate di altri editori.\nGli autori.\nIl primo albo e strisce, \"Il totem misterioso\", usc\u00ec nelle edicole il 30 settembre 1948 con i disegni del creatore grafico Aurelio Galleppini, a cui si aggiungeranno, visto l'aumento dell'impegno imposto anche dall'incremento di pagine del nuovo formato editoriale introdotto a partire dal n. 95, altri disegnatori: Guglielmo Letteri, Erio Nicol\u00f2, Giovanni Ticci, Fernando Fusco e Virgilio Muzzi, i quali formeranno il gruppo storico dei fumettisti impegnati col personaggio. Successivamente verranno aggiunti Claudio Villa, Vincenzo Monti, Fabio Civitelli e il primo autore straniero Jes\u00fas Blasco, cui seguiranno negli anni molti altri disegnatori anche stranieri come gli spagnoli Alfonso Font, Jos\u00e9 Ortiz, Manfred Sommer e gli argentini Enrique Breccia e Miguel \u00c1ngel Repetto. Per la realizzazione degli albi Speciali (Texoni) vengono incaricati diversi maestri riconosciuti del fumetto italiano e internazionale, come lo statunitense Joe Kubert e l'italiano Magnus, i quali, grazie alla libert\u00e0 espressiva concessa, hanno fornito interpretazioni molto diverse e personali del personaggio.\nLe copertine della serie dagli esordi fino al n. 400 (febbraio 1994) sono sempre state realizzate da Galleppini che venne sostituito da Claudio Villa, autore anche di quelle degli Almanacchi del West e dei MaxiTex. Fanno eccezione le copertine delle collane \"\"Speciale Tex\" e \"Tex romanzi a fumetti\" che sono opera dello stesso autore delle tavole e, dal 2013, quelle del \"Color Tex\"\" per il quale si incarica un artista estraneo al progetto.\nQuasi tutti i testi sono stati scritti dall'autore Giovanni Luigi Bonelli, dal figlio Sergio (firmati con lo pseudonimo di Guido Nolitta), da Claudio Nizzi e da Mauro Boselli; questi ultimi, pur rispettando i canoni fissati da Bonelli, hanno contribuito a sviluppare le personalit\u00e0 del protagonista e dei comprimari. Il personaggio di Giovanni Luigi Bonelli \u00e8 granitico, insofferente verso l'autorit\u00e0, coadiuvato quasi costantemente da tre amici altrettanto decisi; Nolitta preferisce mostrarlo pi\u00f9 spesso da solo e meno sicuro di s\u00e9, umanizzandone in questo modo la figura; Nizzi, inizialmente molto fedele all'originale, lo trasforma poi in parte in un classico investigatore in cerca di prove, per lo pi\u00f9 assistito dal solo Carson; infine Boselli, il quale presenta storie dalle trame molto pi\u00f9 intricate, con molti comprimari. Dopo il n. 600, cominciano ad arrivare altri autori come Tito Faraci e Pasquale Ruju a tempo pieno nello staff della testata e Gianfranco Manfredi pi\u00f9 saltuariamente. Al di fuori della serie regolare, lo spagnolo Antonio Segura, \u00e8 l'autore di sei MaxiTex dal 1997 al 2011.\nNel 2018, per la prima volta, viene affidato a una sceneggiatrice, Gabriella Contu, un racconto del personaggio che viene pubblicato in un Color.\nTra gli autori a partire dal numero 100 si possono annoverare anche i coloristi. Se per molti anni si tratter\u00e0 perlopi\u00f9 di lavori occasionali per albi celebrativi, con l'introduzione del \"Color Tex\" e dei \"Romanzi a fumetti\" porter\u00e0 gradualmente alla formazione di uno staff dedicato, restando una parte comunque affidata a team esterni (GFB Comics e Overdrive studio). \nCopertinisti ospiti.\nTutte le copertine dei \"Texoni\" e dei \"Romanzi a Fumetti\" sono state affidate, fin dal primo albo, allo stesso disegnatore che ha realizzato la storia, mentre quelle dell'inedito mensile \"Tex Willer\" tutte a Maurizio Dotti. A questi si aggiungono i copertinisti cui, dal 2013, viene affidata l'illustrazione di una delle due copertine del \"Color Tex\" che escono annualmente. Verso la fine degli anni '10 del XXI secolo vengono proposte anche alcune versioni alternative (variant) dello stessa copertina.\nDisegnatori \"fantasma\".\nCol termine \"fantasma\" si intende un autore non accreditato, il cui tratto per\u00f2 \u00e8 stato riconosciuto in varie storie di Tex. In alcuni casi l'editore ne ha ammesso la presenza; in altri casi sono stati gli autori stessi a rivendicarne la paternit\u00e0..\nI ritmi della pubblicazione, che, specialmente nei primi anni, Galep da solo non riusciva a sostenere, giustificavano il ricorso a questi disegnatori, spesso o mai accreditati ufficialmente. In altri casi, anche pi\u00f9 recenti, la presenza di \"ghost artist\" era dovuta alla normale collaborazione tra autori. Esemplare il caso di Romanini, che realizz\u00f2 alcune parti dei disegni del Texone di Magnus (soprattutto i cavalli); oppure quello dello \"Studio Giolitti\", in cui lavoravano sotto il nome di Giolitti (o meglio lo pseudonimo di Gilbert) Alfio Ticci (fratello di Giovanni) e Angelo Todaro. Spesso molti autori nati come \"ghost artist\" (soprattutto di Galep) divennero autori di altre collane della casa editrice, oppure ottennero di disegnare storie complete sulla collana di Tex.\nColoristi.\nLa serie regolare \u00e8 stata per anni in bianco e nero tranne la copertina e solo con l'uscita del numero 100 eccezionalmente si interruppe la tradizione. In seguito la casa editrice trasform\u00f2 l'eccezione in regola e pertanto tutti i numeri multipli di 100 uscirono a colori, cui si aggiunsero altri albi celebrativi in occasioni di anniversari (il sessantesimo e il settantesimo \"compleanno\" del personaggio). Dagli anni 10 del XXI secolo furono introdotte nuove pubblicazioni extra solo a colori e il ruolo dei coloristi da secondario acquista rilevanza, tanto che si passa dall'affidamento a studi esterni alla costituzione di fatto di un team di specialisti.\nAmbientazione geografico-storica.\nGli autori hanno descritto con molta precisione le ambientazioni delle storie narrate, la maggior parte delle quali si svolgono nei territori del sud-ovest degli Stati Uniti e in particolare l'Arizona, dove \u00e8 localizzata la riserva presso cui il protagonista dimora assieme ai \"pards\", il Texas e il New Mexico. I confini \"estremi\" delle avventure sono invece molto pi\u00f9 estesi, delimitati a nord dalla gelida Alaska e dal Canada, e a sud dal Messico, territori, specie l'ultimo, visitati non di rado da Tex.\nNella saga non mancano racconti che si dipanano in localit\u00e0 remote, fra le quali:\nAlcune storie sono introdotte da eventi che hanno per scenario la Francia, l'Inghilterra e l'Egitto, che per\u00f2 non vedono la partecipazione diretta di Tex.\nSe generalmente gli autori prestano molta cura quando si tratta di inserire luoghi geografici reali, in un caso sono incorsi in una svista piuttosto clamorosa: nel n. 450, intitolato \"Missione speciale\", sia nell'immagine in copertina che nelle vignette interne \u00e8 rappresentato il Campidoglio, sede del Congresso degli Stati Uniti, mentre avrebbe dovuto esserci la Casa Bianca.\nNon \u00e8 facile stabilire con un sufficiente grado di certezza il periodo storico in cui i racconti narrati nel fumetto si svolgono. La difficolt\u00e0 dipende in particolare dalla presenza di diverse incongruenze nella saga. In ogni caso, il dato pi\u00f9 significativo \u00e8 che i \"pards\" fanno uso quasi sempre di Winchester '73 e di Colt '45 come armi, entrambi in produzione dal 1873, quindi tutte le vicende tranne quelle nei primi albi sono ambientate all'incirca attorno al 1880.\nAnche la collocazione storica degli avvenimenti vanta un celebre errore, peraltro ammesso dallo stesso editore Sergio Bonelli: nell'episodio n. 34, intitolato \"Sinistri incontri\", appare un'automobile Ford T, uno dei primi modelli della Ford che fu prodotta dal 1908 al 1927 e che quindi, ai tempi in cui \u00e8 ambientato il fumetto, non era stata ancora ideata.\nPersonaggi.\nI pards.\nBonelli incentr\u00f2 il suo fumetto su quattro personaggi al servizio della giustizia. Il protagonista si riferisce a loro come ai suoi \"pards\", ovvero \"soci\" in inglese, e cos\u00ec indicati nei testi del fumetto. Pur non presenti in tutte le storie, i tre \"pards\" di Tex, sono spesso al suo fianco: Carson \u00e8 il personaggio che compare pi\u00f9 frequentemente, quasi in tutte le storie, mentre i restanti due, il figlio Kit e l'indiano Tiger, compaiono meno frequentemente. Se la coppia Tex e Carson \u00e8 la pi\u00f9 frequente, negli anni sono state proposte tutte le possibili combinazioni, tra le quali quella del quartetto completo \u00e8 preferita in modo particolare nelle storie di ampio respiro.\nIndiani Navajos.\nIl primo incontro tra Tex ed i Navajos \u00e8 piuttosto turbolento: per poco Tex non viene ucciso al palo della tortura, dal quale si salva sposando Lilyth, la figlia del sakem Freccia Rossa. Con il matrimonio Tex entra a far parte della trib\u00f9, della quale diventer\u00e0 in seguito capo indiscusso. Solo in rare occasioni la sua autorit\u00e0 \u00e8 sfidata apertamente da guerrieri navajo: il pi\u00f9 noto contendente di Tex \u00e8 \"Sagua\", il presunto figlio illegittimo di Freccia Rossa. Naturalmente, vivendo con loro, Tex riesce a comprenderne come pochi altri \"visi pallidi\" gli usi ed i costumi e ne apprezza le doti di lealt\u00e0 e coraggio. Parla la loro lingua e sa comunicare attraverso i segnali di fumo.\nSfoggiare la cintura di \"wampum\", in seguito divenuta una fascia, che gli appartiene come capo dei Navajos, gli permette inoltre di essere trattato con rispetto ed amicizia dalla maggior parte delle trib\u00f9 pellerossa.\nTex, in qualit\u00e0 di agente indiano della Riserva Navajo, ne gestisce l'economia. Grazie allo sfruttamento di alcuni giacimenti auriferi all'interno della riserva stessa, dispone di considerevoli risorse economiche custodite nelle banche di Flagstaff e Gallup.\nLa difesa dei diritti del suo popolo porta Tex, in uno degli episodi pi\u00f9 celebri della saga (\"Sangue Navajo\"), a far dissotterrare l'ascia di guerra, ingaggiando addirittura una guerra contro le giacche azzurre, evitando comunque che lo scontro causi perdite tra i soldati.\nAltri comprimari.\nTra gli amici di Tex, che compaiono saltuariamente nelle sue avventure, sono da ricordare:\nAvversari.\nCi sono anche avversari pi\u00f9 insoliti o soprannaturali, come gli zombi che appaiono in varie storie; extraterrestri, come \"Il Figlio di Manito\", un alieno dalle sembianze umane e dalla pelle squamosa, munito di una terribile arma a raggi; oppure mutanti, come gli indiani \"Ghundar\", abitanti delle nevi del \"Monte Rainier\", trasformati in uomini-rettile dal contatto con delle astronavi precipitate in epoca remotissima, a somiglianza dei loro piloti; oppure una specie di uomo lupo, un diablero per messicani e indios Yaqui, chiamato Guaimas.\nSingolari sono anche i \"Ricci della Morte\", strane forme di vita animale aliena che crescono sul sito dove era caduto un meteorite (che nella fantasia dell'autore d\u00e0 vita al celebre Meteor Crater), in grado di causare la morte tra le trib\u00f9 locali dell'Arizona e che verranno debellati irrorando con una sostanza per loro letale (l'alcool) il cratere. Non mancano neanche gli incontri con i dinosauri, presenti in ben due episodi distinti.\nUna delle rare figure controverse della saga \u00e8 il Capitano Drake alias \"Barbanera\", marinaio capo del veliero \"Black Shark\": durante il primo incontro \u00e8 un avversario, mentre successivamente si trasforma in prezioso alleato.\nPersonaggi femminili.\nNel fumetto la presenza femminile \u00e8 alquanto scarsa. Solo nei primissimi albi ne ritroviamo qualcuna, in particolare \"Tesah\", \"Marie Gold\" e \"Lupe\". La stessa Lilyth compare solo in pochi episodi iniziali e in alcuni rarissimi flashback. Se prima dell'entrata in scena della moglie Tex non sembra insensibile al fascino femminile, dopo la sua scomparsa non instaura pi\u00f9 relazioni affettive con altre donne. Se ad Aquila della Notte non sono pi\u00f9 state attribuite relazioni sentimentali, recentemente ne hanno avute, in pi\u00f9 di un'occasione, i \"pards\".\nAnche nel ruolo di nemiche il gentil sesso fa capolino nel fumetto solo saltuariamente. Tra le figure meglio riuscite di avversarie si possono ricordare:\nFonti di ispirazione.\nCinema.\n Fonte d'ispirazione del fumetto sono i film western dell'epoca d'oro. Ci sono infatti molte citazioni di film noti. Ad esempio, in un episodio di Tex del 1989, \"Piccolo Lupo\", \u00e8 particolarmente evidente un omaggio a Ombre rosse, capolavoro del regista John Ford, di cui il fumetto ricalca notevolmente la trama. I personaggi all'interno della carrozza sono chiaramente ispirati a quelli del film, con alcune differenze (il dottore ubriaco diventa un anziano capitano accusato di codardia, il giocatore d'azzardo un cacciatore di taglie, la prostituta un'innocente maestrina, il Dottor Peacock diventa il sarto Adam Peabody, il ladro della compagnia mineraria un affarista uxoricida) ed alcune scene sono riprodotte (la freccia che si conficca a pochi centimetri dalla ragazza). Uno dei sottotitoli che dividono il racconto \u00e8 proprio \"Ombre Rosse\".\nPersonaggi e avvenimenti storici.\nAlcune storie di Tex vedono come co-protagonisti o contengono citazioni di personaggi storici, oppure fanno riferimento ad eventi realmente accaduti. Si tratta in genere di piccole forzature che sembrano avere pi\u00f9 che altro lo scopo di rendere pi\u00f9 credibile la trama narrata, omaggiando nel contempo alcune celebrit\u00e0 dell'epopea western.\nTra i personaggi storici che fanno la loro comparsa nel fumetto si possono ricordare: alcuni valorosi capi indiani, quali i celeberrimi Cochise e Geronimo, Toro Seduto e Cavallo Pazzo, il generale Custer, il famoso cacciatore di bisonti Buffalo Bill, il pistolero Wild Bill Hickok e Calamity Jane. Inoltre Tex se la deve vedere anche con alcune celebri bande criminali come il mucchio selvaggio di Butch Cassidy e la banda Dalton.\nTra i fatti storici in cui il personaggio si trova coinvolto, il pi\u00f9 noto \u00e8 la guerra di secessione americana, a cui Tex partecipa pur senza indossare alcuna divisa. Nella fantasia dell'autore il conflitto sorprende Tex ancora in veste di cowboy, mentre \u00e8 in viaggio con due compagni di ventura, \"\"Damned\" Dick Dayton\" e \"Rod Virgil\", per vendere una piccola mandria. Rod entra nelle file dei confederati; Tex e \"Damned\" Dick, invece, favorevoli all'abolizione dello schiavismo, pur essendo texani, si arruolano come esploratori civili nel 3\u00ba Cacciatori dell'esercito unionista. Il loro contributo al conflitto consiste in una serie di azioni di guerriglia e sabotaggio a danno dei sudisti. Mentre infuria la battaglia di Shiloh, ritrovano sul fronte opposto l'amico Rod colpito a morte. Di fronte a questo tragico evento, Tex giura di non impugnare pi\u00f9 un'arma in quella che ormai considera un'assurda guerra fratricida, se non per autodifesa, maturando un sentimento di convinto antimilitarismo. In seguito verranno narrati altri scorci di questo importante periodo della vita di Tex, sia con la presenza di Dick che in solitaria.\nTex e Kit Carson assistono alla Battaglia del Rosebud da una collina e Tex alla morte del generale George Armstrong Custer durante la Battaglia del Little Bighorn dove incontra anche quello che ne sar\u00e0 l'ultimo sopravvissuto Giovanni Martini (militare)\nTex e Kit Carson aiutano alcuni coloni partecipando attivamente alla Corsa alla terra dell'Oklahoma\nC'\u00e8 da segnalare per\u00f2 un'incongruenza nella coerenza storica della saga, tra queste vicende e quelle narrate nei primi albi (ad esempio nel n. 20, \"Un piano ardito\"), nei quali si parla della guerra di secessione come di un conflitto in atto, senza per\u00f2 menzionare alcun tipo di coinvolgimento diretto da parte di Tex.\nEdizioni estere.\nIl successo del fumetto \u00e8 testimoniato anche dalle numerose pubblicazioni in altri paesi, sia europei che di altri continenti.\nEdizioni extra-europee.\nIn alcuni paesi extraeuropei la diffusione del fumetto \u00e8 dovuta alla distribuzione di pubblicazioni edite in altre nazioni che condividono la stessa lingua, come ad esempio le pubblicazioni spagnole in Messico, Venezuela e Argentina, dove in quest'ultimo \u00e8 noto come \"Colt el justiciero\" e il personaggio \u00e8 rinominato Colt Miller. Negli Stati Uniti, paese dove \u00e8 ambientato il fumetto e patria del genere western, Tex \u00e8 praticamente inedito, se si esclude il Texone disegnato da Kubert.\nImpatto culturale, mostre e riconoscimenti.\nCitazioni all'interno di altri fumetti.\nI richiami, pi\u00f9 o meno espliciti, del personaggio che si trovano nelle pagine di altri fumetti, sia Bonelli che di altre case editrici, se per molti anni sono praticamente nulle, successivamente si fanno sempre pi\u00f9 frequenti."}
{"id": "50139", "revid": "1717538", "url": "https://it.wikipedia.org/wiki?curid=50139", "title": "Frank Wilczek", "text": "Biografia.\nNato a New York da padre polacco e madre italiana, la famiglia della madre \u00e8 originaria di Sant'Angelo dei Lombardi.\nNel 1970 si \u00e8 laureato in matematica all'Universit\u00e0 di Chicago, nel 1972 ha ottenuto il Master in matematica e nel 1974 il PhD in fisica, entrambi all'Universit\u00e0 di Princeton.\nNel 1973, lavorando insieme a David Gross, \u00e8 giunto alla scoperta della libert\u00e0 asintotica, importante avanzamento per una pi\u00f9 approfondita comprensione della cromodinamica quantistica (QCD), che ha permesso di completare il quadro del Modello standard, la teoria di riferimento delle interazioni fondamentali. Per tali studi ha ricevuto, unitamente a Gross e Hugh David Politzer, il premio Nobel per la fisica nel 2004.\nRicopre la cattedra di Herman Feshbach Professor of Physics al Massachusetts Institute of Technology"}
{"id": "50140", "revid": "1717538", "url": "https://it.wikipedia.org/wiki?curid=50140", "title": "David Gross", "text": "\u00c8 vincitore del Premio Nobel per la fisica del 2004, insieme a Hugh David Politzer e Frank Wilczek, per la scoperta della libert\u00e0 asintotica nella cromodinamica quantistica, che ha permesso di completare il quadro del modello standard.\nBiografia.\nSi laure\u00f2 nel 1962 all'Universit\u00e0 Ebraica di Gerusalemme, per ottenere il PhD nel 1966 a Berkeley.\nNel 1973, insieme a Wilczek, giunse alla scoperta della libert\u00e0 asintotica, la quale descrive come l'interazione forte che media la forza tra i quark sia estremamente debole a corto raggio, per aumentare via via con la distanza. La scoperta fu ottenuta contemporaneamente e indipendentemente anche da Politzer.\nGross ricevette anche la Medaglia Dirac nel 1988."}
{"id": "50141", "revid": "205250", "url": "https://it.wikipedia.org/wiki?curid=50141", "title": "David Politzer", "text": "Vincitore nel 2004 del Premio Nobel in Fisica insieme a Gross e Wilczek per la scoperta sulla libert\u00e0 asintotica in cromodinamica quantistica, permettendo di completare il quadro nel panorama del modello standard.\nNato nel 1949 a New York, si \u00e8 laureato nel 1969 all'Universit\u00e0 del Michigan, e quindi ha ottenuto il PhD nel 1974 ad Harvard, sotto la guida di Sidney Coleman.\nNel suo primo articolo (1973) Politzer descrive la libert\u00e0 asintotica: pi\u00f9 i quark sono vicini uno all'altro, pi\u00f9 debole sar\u00e0 l'interazione forte, determinata dalla rispettiva carica di colore; con l'aumentare della distanza l'interazione sar\u00e0 forte, fino a che i quark non si troveranno in condizioni estreme (grande distanza uno dall'altro) essi si troveranno nella condizione di particelle libere. Questo risultato, scoperto contemporaneamente a Gross e Wilczek, \u00e8 di estrema importanza nello sviluppo e nella comprensione della QCD, la teoria che spiega le interazioni nucleari forti."}
{"id": "50142", "revid": "217", "url": "https://it.wikipedia.org/wiki?curid=50142", "title": "Hugh David Politzer", "text": ""}
{"id": "50143", "revid": "6790", "url": "https://it.wikipedia.org/wiki?curid=50143", "title": "Alga azzurra", "text": ""}
{"id": "50147", "revid": "174925", "url": "https://it.wikipedia.org/wiki?curid=50147", "title": "Catalizzatore", "text": "In chimica un catalizzatore \u00e8 una specie chimica che interviene durante lo svolgimento di una reazione chimica che, modificando il complesso attivato della reazione, permette un abbassamento o un aumento dell'energia di attivazione, quindi rispettivamente aumentando (catalisi positiva) o diminuendo (catalisi negativa) la velocit\u00e0, rimanendo comunque inalterato al termine della stessa (a differenza dei reagenti, che si consumano al procedere della reazione).\nL'uso di catalizzatori fa s\u00ec che processi che avverrebbero molto lentamente (ad esempio anni) si compiano e si concludano in tempi relativamente brevi (ad esempio secondi, minuti, o ore). Durante il procedere della reazione, il catalizzatore pu\u00f2 perdere progressivamente la sua efficacia (si parla in questo caso di disattivazione del catalizzatore), ad esempio a causa di stress termico (degradazione termica) o a causa dell'intervento di sostanze che si depositano su di esso, bloccando i centri attivi (sporcamento) o per un fenomeno chiamato avvelenamento.\nL'aumento di velocit\u00e0 viene reso possibile grazie alla variazione del meccanismo di reazione, che quindi comporta un diverso (e minore) livello dell'energia di attivazione (energia potenziale), che deve essere raggiunto per far s\u00ec che i reagenti evolvano poi spontaneamente verso il prodotto/i. L'effetto \u00e8 tale da rendere possibili reazioni che in condizioni normali non procederebbero in maniera apprezzabile: i casi pi\u00f9 eclatanti si hanno in biochimica, sia in laboratorio che nella ingegneria biochimica, dove gli enzimi aumentano la velocit\u00e0 delle reazioni anche di 1020 volte.\nSostanze che invece di aumentare la velocit\u00e0 di reazione la diminuiscono sono dette catalizzatori negativi o inibitori.\nAzione.\nUn catalizzatore, in generale, modifica il \"meccanismo di reazione\" della reazione a cui partecipa tramite un percorso reattivo alternativo al quale compete una minore energia di attivazione.\nLo schema pi\u00f9 semplice di intervento di un catalizzatore C nella reazione fra due composti A e B \u00e8:\nLa reazione netta \u00e8 sempre codice_3, mentre C viene rigenerato alla fine di ogni ciclo e non si consuma. Nel caso in cui un composto presente nell'ambiente di reazione (prodotto, solvente, ecc.) si leghi al catalizzatore in modo permanente, si parla di avvelenamento del catalizzatore (o \"disattivazione\"), che perde cos\u00ec la sua efficacia. In alcuni casi si avvelena volontariamente parte del catalizzatore per modularne l'efficacia, consentendo cos\u00ec l'ottenimento di intermedi di reazione altrimenti non sintetizzabili.\nLa \"frequenza di turnover\" definisce il rendimento di un catalizzatore ed \u00e8 data dalla formula\ndove \"v\" \u00e8 la velocit\u00e0 di reazione e \"[Q]\" la concentrazione molare del catalizzatore omogeneo. In caso di catalisi eterogenea, al denominatore compare la massa del catalizzatore o la sua estensione superficiale.\nUna classe particolare di catalizzatori \u00e8 rappresentata dai catalizzatori per trasferimento di fase, come ad esempio gli eteri corona, che permettono la reazione fra composti in fasi distinte, che non potrebbero reagire altrimenti.\nCatalizzatori omogenei ed eterogenei.\nCatalizzatori omogenei.\nUn catalizzatore \u00e8 detto omogeneo se si trova nella stessa fase dei reagenti. Il vantaggio dei catalizzatori omogenei sta nel miglior contatto con i reagenti; questo \u00e8 al tempo stesso uno svantaggio, perch\u00e9 \u00e8 difficile separare e recuperare il catalizzatore alla fine della reazione.\nSiccome la molecola che costituisce il catalizzatore omogeneo \u00e8 completamente esposta ai reagenti, essi presenterebbero (se usati tal quali) un'elevata attivit\u00e0 catalitica e una selettivit\u00e0 bassa. Per ovviare a questo inconveniente, spesso si uniscono ai catalizzatori dei leganti, che sono costituiti da gruppi stericamente ingombranti, che diminuiscono il numero di siti attivi ma ne aumentano la selettivit\u00e0.\nUn esempio di catalizzatore omogeneo \u00e8 dato dalla molecola cloro-tris(trifenilfosfina)-rodio(I) (avente formula RhCl(PPh3)3), detto anche catalizzatore di Wilkinson e usato per l'idrogenazione in soluzione degli alcheni. Nel caso del catalizzatore di Wilkinson, l'azione di legante \u00e8 svolto dai gruppi di trifenilfosfina.\nCatalizzatori eterogenei.\nUn catalizzatore \u00e8 detto eterogeneo se non si trova nella stessa fase in cui sono presenti i reagenti. Un catalizzatore eterogeneo \u00e8 in genere formato da un supporto (inerte o reattivo) su cui sono posizionati il catalizzatore vero e proprio, ed eventualmente composti per prevenire la sinterizzazione, oltre ad eventuali promotori (sostanze che agiscono in modo particolare migliorando o modulando la \"performance\" catalitica).\nLe particelle di catalizzatore eterogeneo presentano una struttura porosa, quindi la catalisi avviene sia sulla superficie esterna del catalizzatore sia sulla superficie interna. Questo fa s\u00ec che la superficie disponibile allo scambio di materia sia di diversi ordini di grandezza maggiore di quella che si avrebbe se la struttura del catalizzatore eterogeneo fosse compatta. Siccome la superficie interna di un catalizzatore eterogeneo \u00e8 molto pi\u00f9 estesa della sua superficie esterna, in fase di progettazione bisogna tenere conto del trasporto di materia all'interno dei pori del catalizzatore.\nI catalizzatori eterogenei sono pi\u00f9 vulnerabili all'avvelenamento rispetto alla catalisi omogenea, in quanto \u00e8 sufficiente che la superficie esterna del catalizzatore sia avvelenata (per esempio a causa di \"fouling\") per rendere inservibile l'intera particella di catalizzatore.\nCatalizzatori di interesse industriale.\nDal punto di vista pratico, l'uso principale dei catalizzatori nell'industria chimica consente condizioni di reazione meno drastiche per fare procedere velocemente reazioni di sintesi. Si stima che almeno il 60% di tutte le sostanze commercializzate oggi richiedano l'uso di catalizzatori in qualche stadio della loro sintesi.\nDal punto di vista chimico, i catalizzatori eterogenei possono essere raggruppati come segue:\nAlcuni fra i pi\u00f9 importanti catalizzatori eterogenei usati nell'industria chimica sono:\nAlcuni esempi di catalizzatori omogenei d'interesse industriale:\nBiocatalizzatori.\nCome biocatalizzatori si intendono i catalizzatori che agiscono in reazioni biochimiche, di solito proteine (enzimi, a volte abzimi), raramente RNA (ribozimi). Anche nel caso dei biocatalizzatori si pu\u00f2 usare un promotore di catalisi che si chiama cofattore di tipo effettore, dei substrati di supporto e si hanno le varie tecniche di immobilizzazione delle cellule o i catalizzatori possono essere avvelenati da un cofattore di tipo inibitore enzimatico. Gli enzimi possono catalizzare molti tipi di reazioni chimiche, e ciascun tipo di enzima \u00e8 specifico per un tipo di reazione. Le reazioni avvengono con grande velocit\u00e0 proprio grazie alla specificit\u00e0 degli enzimi, alcuni enzimi sono vicini alla perfezione catalitica. La parte della molecola reagente con cui questi catalizzatori enzimatici hanno specificit\u00e0 \u00e8 chiamata substrato. Si forma quindi un complesso enzima-substrato, la cui formazione \u00e8 dovuta a interazioni deboli di tipo elettrostatico o legami covalenti. Non tutto l'enzima \u00e8 interessato alla formazione del complesso enzima-substrato, ma solo una parte detta sito attivo. A seconda delle condizioni di flessibilit\u00e0 tra enzima e substrato si avranno diversi gradi di specificit\u00e0: assoluta, di gruppo, di legame, stereochimica.\nCatalisi ambientale.\nI catalizzatori usati nelle marmitte delle automobili sono formati da metalli nobili (generalmente platino e rodio) dispersi su un supporto ceramico, formato da ossido di cerio e ossido di zirconio. Promuovono la contemporanea ossidazione del carburante incombusto e del monossido di carbonio ad anidride carbonica e acqua, e la riduzione degli ossidi di azoto ad azoto e acqua. Data la contemporanea attivit\u00e0 su tre reazioni, sono detti catalizzatori a tre vie (TWC) o catalizzatori trivalenti."}
{"id": "50149", "revid": "287204", "url": "https://it.wikipedia.org/wiki?curid=50149", "title": "Nebulosa a riflessione", "text": " \nIn astronomia, le nebulose a riflessione sono nubi di polvere che riflettono la luce di stelle vicine. Si formano quando le stelle (o la stella) vicine non sono calde abbastanza per causare la ionizzazione del gas, come nella nebulosa a emissione, ma sono abbastanza brillanti a dare sufficiente scattering e rendere visibile la polvere. Perci\u00f2 lo spettro mostrato dalle nebulose a riflessione \u00e8 simile a quello delle stelle che le illuminano. Fra le particelle microscopiche responsabili della diffusione ci sono i composti del carbonio (es. polvere di diamante) e composti di altri elementi, in particolare ferro e nichel. Gli ultimi due sono spesso allineati col campo magnetico galattico e causano la polarizzazione della luce diffusa (Kaler, 1998). La distinzione tra questi due tipi di nebulose fu fatta da Hubble nel 1922. \nLe nebulose a riflessione sono solitamente blu perch\u00e9 lo scattering \u00e8 pi\u00f9 efficiente per la luce blu che per la rossa (\u00e8 lo stesso processo di diffusione che ci d\u00e0 cieli blu e tramonti rossi). \nNebulose a riflessione e nebulose a emissione si trovano spesso insieme, qualche volta sono entrambe definite come nebulosa diffusa, un esempio \u00e8 la Nebulosa di Orione. \nSono conosciute circa 500 nebulose a riflessione. Fra le pi\u00f9 belle ci sono quelle che circondando le Pleiadi. Una nebulosa a riflessione blu pu\u00f2 essere vista nella stessa area di cielo della Nebulosa Trifida. La gigante rossa Antares \u00e8 circondata da una grande nebulosa a riflessione rossa. \nLe nebulose a riflessione sono solitamente luoghi di formazione stellare. \nNel 1922, Edwin Hubble pubblic\u00f2 il risultato delle sue ricerche sulle nebulose brillanti. Una parte di questo lavoro \u00e8 la legge di luminosit\u00e0 di Hubble per le nebulose a riflessione che pone una relazione tra il diametro angolare (\"R\") della nebulosa e la magnitudine apparente (\"m\") della stella associata: \ndove \"k\" \u00e8 una costante che dipende dalla sensibilit\u00e0 della misurazione. "}
{"id": "50150", "revid": "484362", "url": "https://it.wikipedia.org/wiki?curid=50150", "title": "Storia del Portogallo", "text": "La storia del Portogallo, come nazione europea e atlantica, ha le sue origini nell'alto Medioevo. Tra il Quattrocento e il Cinquecento il Portogallo divent\u00f2 una potenza mondiale, poich\u00e9 riusc\u00ec a formare un vasto impero marittimo che andava dal Sudamerica, all'Africa e all'Australasia. Nei due secoli successivi il Portogallo perse la maggior parte della sua ricchezza e delle sue colonie in favore degli olandesi, degli americani e dei francesi. I primi segni della decadenza portoghese si videro con l'incorporazione del Portogallo nell'Unione iberica alla fine del XVI secolo. Nel 1755 a Lisbona ci fu un grave terremoto che caus\u00f2 un maremoto e un incendio che distrussero quasi completamente la citt\u00e0.. Agli inizi dell'Ottocento il Portogallo fu invaso dalle truppe napoleoniche. \nNel 1822 il Brasile ottenne l'indipendenza. Tra l'Ottocento e il Novecento pi\u00f9 di due milioni di portoghesi emigrarono all'estero; le destinazioni preferite furono il Brasile e il Nordamerica. Nel 1910 ci fu una rivoluzione che depose il monarca ed instaur\u00f2 una repubblica. Tuttavia il nuovo regime repubblicano fu molto instabile, cos\u00ec si arriv\u00f2 a un colpo di Stato militare nel 1926, che insedi\u00f2 al potere Ant\u00f3nio de Oliveira Salazar. La dittatura rimase al potere fino al 1974 quando venne rovesciata da un nuovo colpo di Stato dei militari, ad orientamento socialdemocratico. Il nuovo governo promosse riforme democratiche e concesse l'indipendenza alle colonie africane. Il Portogallo \u00e8 membro fondatore della NATO, dell'OECD e dell'EFTA. Nel 1986 entr\u00f2 a far parte della Comunit\u00e0 europea.\nEtimologia.\nIl nome del Portogallo deriva dal latino \"Portus Cale\". Cale era il nome di un antico insediamento situato alle foci del fiume Duero. Attorno al 200 a.C. i romani iniziarono a conquistare la Penisola Iberica e durante questo processo, Cale venne rinominata Portus Cale. Durante l'alto Medioevo questa regione venne conosciuta dai Suebi e dai Visigoti come Portucale. In seguito il nome Portucale si evolse in Portugale e nel IX secolo questo termine venne usato in modo estensivo per indicare la regione tra il fiume Duero e il Minho. Dopo l'anno Mille Portugale inizi\u00f2 a essere chiamato Portugal.\nL'etimologia del nome Cale \u00e8 sconosciuta. Alcuni storici pensano che la citt\u00e0 sia stata fondata dai greci, altri pensano dai galizi, mentre altri ancora dai celti.\nLa regione dell'attuale Portogallo, in et\u00e0 preistorica, venne abitata dal Neanderthal e dal Homo sapiens.\nAgli inizi del Primo millennio a.C. ci furono, in tutta la penisola iberica, ondate di immigrazioni di Celti provenienti dall'Europa centrale, i quali si mescolarono con le popolazioni autoctone. Tra le popolazioni preromane, si annoverano i Galizi, installati nel Portogallo settentrionale, i Lusitani stanziati nel Portogallo centrale, i celti, che si insediarono nell'Alentejo ed infine i Conii dell'Algarve. Assieme a queste popolazioni c'era una serie di trib\u00f9 di piccole dimensioni.\nLusitania romana e Gallaecia.\nLa prima invasione romana della penisola iberica avvenne nel 218 a.C. In duecento anni l'intera penisola venne annessa al dominio di Roma. I Cartaginesi, i principali avversari di Roma, vennero cacciati dalla penisola iberica dopo la seconda guerra punica.\nLa conquista romana dell'attuale Portogallo venne conclusa dopo diversi decenni. Inizi\u00f2 dalla parte meridionale, dove i romani trovarono popolazioni pi\u00f9 malleabili: i Conii. Soffrirono invece una severa sconfitta nel 194 a.C., dove esplose una ribellione nel nord. I lusitani, e altre trib\u00f9 autoctone, sotto la guida di Viriathus, strapparono il controllo di tutto il Portogallo. Roma invi\u00f2 numerose legioni e i suoi migliori generali per domare la ribellione in Lusitania, ma senza successo, cos\u00ec i lusitani guadagnavano sempre pi\u00f9 territorio. I capi romani decisero di cambiare strategia. Arrivarono a corrompere l'ambasciatore di Viriathus, il quale doveva uccidere il suo capo. Dopo l'assassinio di Viriathus, la resistenza lusitana si spense.\nRoma install\u00f2 un regime coloniale. Durante questo periodo la Lusitania inizi\u00f2 a prosperare e molte delle attuali citt\u00e0 vennero fondate proprio sotto la dominazione romana. Nel 27 a.C. la Lusitania ebbe lo status di provincia romana. In seguito venne formata, nella parte nordoccidentale della Penisola Iberica, anche la provincia della \"Gallaecia\", con capitale Bracara (l'attuale Braga).\nRegni germanici.\nAll'inizio del V secolo, alcune trib\u00f9 germaniche, tra cui i Suebi, i Vandali e gli Alani, invasero la penisola iberica. Solo il regno degli Suebi riusc\u00ec a sopravvivere all'arrivo dei Visigoti, i quali conquistarono l'intera penisola iberica e cacciarono i vandali e gli alani. In seguito, verso la fine del VI secolo anche i Suebi furono integrati nel regno visigoto.\nAnche la trib\u00f9 germanica dei Buri fu a fianco dei Suebi durante l'invasione della penisola iberica. I Buri si insediarono tra i fiumi C\u00e1vado e Homem, nella zona conosciuta in seguito come \"Terras de Boiro\" o \"Terras de Bouro\".\nAltre minori influenze di questo periodo comprendono alcuni insediamenti degli Alani, individuati in alcuni siti di Alenquer, Coimbra e Lisbona.\nDominio arabo e Reconquista.\nNel 711 i musulmani andalusi (soprattutto berberi, ma anche arabi), partendo dal Nordafrica iniziarono l'invasione della penisola iberica; in pochi anni riuscirono ad annientare il regno visigoto. Molti nobili visigoti, espulsi dalle loro terre, trovarono rifugio nelle Asturie, da dove miravano a riconquistare i territori perduti, questa guerra di riconquista \u00e8 conosciuta, sia in spagnolo sia in portoghese come la \"Reconquista\".\nNell'868 il Conte V\u00edmara Peres conquist\u00f2 e govern\u00f2 la regione tra i fiumi Minho e Douro. Venne cos\u00ec formato la Contea di Portucale, primo nucleo del futuro Stato portoghese, e sebbene fosse formalmente dipendente dal Regno di Le\u00f3n, la Contea, approfittando della debolezza del regno, guadagnava poco a poco la sua indipendenza \"de facto\".\nIl Portogallo arriv\u00f2 all'indipendenza \"de jure\" nel 1065, durante il regno di Garc\u00eda II. A causa delle lotte feudali, i nobili portoghesi e galiziani si ribellarono. Nel 1072, sotto il regno di Alfonso VI, fratello di Garc\u00eda II, la contea ritorn\u00f2 sotto il Regno di Castiglia e Le\u00f3n.\nAffermazione del Portogallo.\nNel 1095 il Portogallo si separ\u00f2 completamente dal regno di Galizia. I suoi territori, consistenti principalmente da montagne, brughiera e foresta, confinavano a nord con il Minho e a sud con Il Mondego.\nAlla fine dell'XI secolo Enrico di Borgogna divenne conte del Portogallo. Enrico dichiar\u00f2 l'indipendenza del Portogallo, mentre era in atto una guerra tra il regno del Leon e il regno di Castiglia. Enrico mor\u00ec senza raggiungere i suoi scopi. Suo figlio, Alfonso Henriques prese controllo del paese. La citt\u00e0 di Braga, non ufficialmente centro della cattolicit\u00e0 della penisola iberica, si trov\u00f2 a competere con altre regioni. I nobili delle citt\u00e0 di Coimbra e di Porto, insieme al clero di Braga chiesero l'indipendenza del paese.\nIl Portogallo traccia le sue origini il 24 giugno 1128 con la Battaglia di S\u00e3o Mamede. Alfonso si dichiar\u00f2 \"Principe del Portogallo\" e nel 1139 il primo \"Re del Portogallo\". Nel 1143, con l'assistenza di un rappresentante della Santa Sede alla conferenza di Zamora, al Portogallo venne riconosciuta l'indipendenza, con il principe intitolato come \"Dux Portucalensis\". Nel 1179 Afonso I venne riconosciuto Re dal Papa. Dopo la battaglia di S\u00e3o Mamede, la prima capitale del Portogallo fu Guimar\u00e3es. Successivamente la capitale divenne Coimbra.\nTra il 1249 e il 1250 venne riconquistato dai mori l'Algarve. Nel 1255 la capitale pass\u00f2 a Lisbona.\nI confini del Portogallo rimasero stabili per lungo tempo. Il Trattato di Windsor del 1386 cre\u00f2 un'alleanza tra Portogallo e Inghilterra che rimase fino ai nostri giorni. Le principali attivit\u00e0 economiche erano la pesca e il commercio d'oltremare. Grazie all'interesse di Enrico il Navigatore per le esplorazioni, oltre ad alcuni miglioramenti tecnologici nella navigazione, fecero s\u00ec che l'espansione portoghese diventasse possibile.\nEt\u00e0 delle scoperte e impero portoghese.\nTra il Quattrocento e il Cinquecento, il Portogallo fu una grande potenza al pari dell'Inghilterra, della Francia e della Spagna in termini di forza politica economica e culturale, che svilupp\u00f2 una significativa politica di espansionismo extraeuropeo, grazie a una potente talassocrazia.\nIl 25 luglio 1415 marc\u00f2 l'inizio dell'impero portoghese, quando l\"'armada\" portoghese part\u00ec per conquistare Ceuta, con re Giovanni I e i figli, il principe Duarte, il principe Pedro, il principe Enrico, poi detto \"il navigatore\", e il principe Alfonso, e il leggendario eroe portoghese Nuno \u00c1lvares Pereira. Il 21 agosto dello stesso anno arriv\u00f2 la conquista della citt\u00e0 nordafricana.\nNel 1418 due capitani del principe Enrico, Jo\u00e3o Gon\u00e7alves Zarco e Trist\u00e3o Teixeira, arrivarono in un'isola che chiamarono Porto Santo. Nel 1419 Zarco sbarc\u00f2 nell'isola di Madera. Tra il 1427 e il 1431 la maggior parte delle isole Azzorre era gi\u00e0 stata scoperta.\nNel 1434 Gil Eanes super\u00f2 il Capo Bojador, a sud dell'attuale Marocco. Questo viaggio segn\u00f2 l'inizio delle esplorazioni portoghesi in Africa. Prima di questa impresa, scarse erano le conoscenze europee sull'Africa nordoccidentale. Chi in precedenza aveva tentato di avventurarsi in quei luoghi venne disperso; ci\u00f2 contribu\u00ec alla nascita di leggende sull'esistenza di mostri marini. Tuttavia c'erano stati ancora dei regressi ad esempio quando nel 1436 il Papa riconobbe il possesso delle Isole Canarie ai castigliani, mentre in precedenza erano state riconosciute ai portoghesi. Nel 1438, in una spedizione a Tangeri, i portoghesi vennero battuti.\nCiononostante i portoghesi non abbandonarono i loro sforzi nelle esplorazioni. Nel 1448 in una piccola isola chiamata Arguim al largo della costa della Mauritania, venne costruito un castello, in modo che fungesse da emporio commerciale per le mercanzie provenienti dall'Africa. Qualche anno prima era anche arrivato il primo oro dall'Africa aggirando le carovane arabe che attraversavano il Sahara. In seguito le caravelle portoghesi esplorarono il Golfo di Guinea, arrivando a scoprire isole che all'epoca erano disabitate: Capo Verde, S\u00e3o Tom\u00e9, Ferndando Poo, Principe e Annob\u00f3n. Nel 1471 i portoghesi riuscirono a conquistare Tangeri, dopo anni di tentativi falliti. Undici anni dopo, nel Golfo di Guinea, venne eretta la fortezza di S\u00e3o Jorge da Mina. Nel 1483 Diogo C\u00e3o esplor\u00f2 il bacino del fiume Congo.\nUn notevole successo fu il raggiungimento del Capo di Buona Speranza grazie a Bartolomeo Diaz nel 1487. La ricchezza dell'India divenne cos\u00ec accessibile. Nel 1489 il re di Bemobi diede il suo regno al re portoghese e si fece cristiano. \nNel 1484 il Portogallo rifiut\u00f2 invece l'idea di Cristoforo Colombo di raggiungere l'India, perch\u00e9 questa proposta sembrava irragionevole. Dopo il primo viaggio di Colombo, nel 1492, la Castiglia e il Portogallo firmarono il Trattato di Tordesillas, con il quale, lungo il meridiano a 370 leghe, circa 1700 chilometri, da Capo Verde, il mondo spartito tra le due potenze iberiche: a est apparteneva ai portoghesi, ad ovest ai castigliani.\nIn quegli anni P\u00earo de Barcelos e Jo\u00e2o Fernandes Lavrador esplorarono il Nord America. Allo stesso tempo P\u00earo da Covilh\u00e3 arriv\u00f2, via terra, in Etiopia. Vasco da Gama salp\u00f2 per l'India e arriv\u00f2 a Calcutta il 20 maggio 1498, ritornando trionfalmente in Portogallo l'anno successivo. A Lisbona venne costruito il Monastero dos Jer\u00f3nimos, dedicato alla scoperta della via per l'India. Nel 1500 Pedro \u00c1lvares Cabral vide le coste del Brasile. Dieci anni dopo Alfonso de Albuquerque conquist\u00f2 Goa.\nJo\u00e2o da Nova scopr\u00ec l'isola di Ascensi\u00f3n nel 1501 e l'Isola di Sant'Elena nel 1502. Nel 1506 Trist\u00e3o da Cunha avvist\u00f2 l'arcipelago che prende ancora il suo nome. Intanto nell'Africa orientale alcuni stati islamici o furono conquistati dai portoghesi o ne diventarono alleati.\nAlla fine del Quattrocento, il Portogallo espulse alcuni ebrei locali, insieme a quei rifugiati che arrivavano dalla Castiglia e dall'Aragona dopo il 1492. Inoltre molti ebrei furono obbligati a convertirsi al Cristianesimo, ma molti praticarono la loro religione in segreto. Nel 1506 tremila \"nuovi cristiani\" vennero massacrati a Lisbona.\nI due milioni di portoghesi comandavano un vasto impero con diversi milioni di abitanti in America, Africa e Asia. Dopo il 1514 i portoghesi raggiunsero la Cina e il Giappone. Nell'Oceano Indiano una delle navi di Cabral scopr\u00ec il Madagascar, che fu in parte esplorato da Trist\u00e3o da Cunha. Nel 1507 venne scoperta Mauritius. Nel 1506 venne conquistata Socotra. Intanto Louren\u00e7o de Almeida raggiunse Ceylon.\nNel Mar Rosso, Massaua era il punto pi\u00f9 settentrionale frequentato dai portoghesi fino al 1541, quando una flotta comandata da Estev\u00e3o da Gama penetr\u00f2 fino a Suez. Hormuz, nel Golfo Persico, fu assediata da Alfonso de Albuquerque nel 1515, il quale riusc\u00ec ad entrare in relazioni diplomatiche con la Persia. Nel 1521 una forza navale sotto Antonio Correia riusc\u00ec a conquistare Bahrein, inaugurando cos\u00ec un periodo di dominio portoghese nel Golfo Persico durato un'ottantina di anni.\nNella terraferma asiatica, il primo emporio commerciale fu fondato da Pedro \u00c1lvares Cabral a Cochin e a Calcutta nel 1501; pi\u00f9 importanti furono le conquiste di Goa (1510) e Malacca (1511), e l'acquisizione di Diu (1535). A est di Malacca, Albuquerque mand\u00f2 nel 1511 Duarte Fernandes come inviato in Siam e invi\u00f2 due spedizioni nelle Molucche (1512 e 1514) che fondarono il dominio portoghese nell'arcipelago malese. Fern\u00e3o Pires de Andrade giunse a Canton nel 1517 ed apr\u00ec il commercio con la Cina, dove nel 1557 ai portoghesi fu concesso di insediarsi a Macao. Casualmente nel 1542 tre mercanti portoghesi riuscirono ad arrivare in Giappone. Nel 1522 una delle navi di Ferdinando Magellano riusc\u00ec a circumnavigare il globo.\nCrisi del 1580, Unione iberica e declino dell'impero.\nNel 1578 il giovane re Sebastiano mor\u00ec in battaglia senza lasciare eredi (il corpo non venne trovato), provocando una crisi dinastica. Divenne re il prozio di Sebastiano, il cardinale Enrico, ma mor\u00ec due anni dopo. Il Portogallo fu preoccupato della sua indipendenza e cerc\u00f2 aiuto per trovare un nuovo re. Filippo II di Spagna per parte di madre era nipote di re Manuele I del Portogallo e su queste basi rivendic\u00f2 il titolo di re del Portogallo. Venne opposto ad Antonio, il priore di Crato, il quale era figlio illegittimo di uno dei figli di Manuele I. Cos\u00ec dopo la morte del cardinale Enrico, la Spagna invase il Portogallo e Filippo d'Asburgo divenne re del Portogallo nel 1580. Da quel momento gli imperi di Spagna e Portogallo furono sotto lo stesso monarca. Tuttavia non finiva la resistenza al dominio spagnolo, perch\u00e9 Antonio, il priore di Crato si rifugi\u00f2 nelle Azzorre e tent\u00f2 ancora di recuperare il regno. Intanto entravano nella scena alcuni impostori, i quali rivendicavano di essere Sebastiano.\nDopo il Cinquecento il Portogallo vide la sua ricchezza decrescere e, bench\u00e9 fosse ufficialmente uno Stato autonomo, il paese fu sotto il comando di un monarca castigliano dal 1580 al 1640. Le colonie portoghesi furono attaccate dagli avversari della Castiglia, in modo particolare gli inglesi e gli olandesi, i quali aspiravano a controllare sia il mercato degli schiavi nell'Atlantico sia il commercio delle spezie in oriente.\nL'unione delle due corone priv\u00f2 il Portogallo della possibilit\u00e0 di perseguire una politica estera autonoma, cos\u00ec i nemici della Spagna divennero i nemici del Portogallo. L'Inghilterra era un alleato del Portogallo fin dal Trattato di Windsor del 1386. La guerra tra Spagna e Inghilterra port\u00f2 a un deterioramento dei rapporti con il vecchio alleato, nonch\u00e9 la perdita di Hormuz. La guerra tra Portogallo e \"Province Unite\", port\u00f2 alla perdita di molte colonie e molti interessi commerciali in Asia, Africa e America.\nL'intrusione olandese in Brasile fu lunga e fastidiosa per il Portogallo. Le \"Province Unite\" conquistarono una larga fetta della costa brasiliana, mentre i pirati olandesi saccheggiavano pesantemente le navi portoghesi, sia nell'Oceano Atlantico sia nell'Oceano Indiano. Nel 1625 inizi\u00f2 la controffensiva ispano-portoghese, anche se queste operazioni furono infruttuose. Dopo la dissoluzione dell'Unione iberica, avvenuta nel 1640 i portoghesi riuscirono a recuperare in parte i territori perduti in precedenza, tra cui la costa brasiliana.\nGuerra di restaurazione e fine dell'Unione iberica.\nCon i primi due re castigliani, la vita in Portogallo era tranquilla; infatti mantennero lo status di autonomia del Portogallo, diedero posizioni eccellenti ai nobili portoghesi nella corte castigliana. Venne addirittura proposto di trasferire la capitale a Lisbona. In seguito Filippo IV di Spagna tent\u00f2 di fare del Portogallo, come per la Catalogna, una provincia castigliana, cos\u00ec i nobili portoghesi persero le posizioni di privilegio. Per causa di questo, nonch\u00e9 all'esaurimento delle finanze statali in un periodo di forte conflittualit\u00e0 internazionale (guerra dei trent'anni), il 1\u00ba dicembre 1640, il Duca di Braganza, discendente di re Manuele I, venne proclamato re con il nome di Giovanni IV. Inizi\u00f2 la guerra d'indipendenza contro la Spagna. Nonostante il Portogallo avesse gi\u00e0 un'indipendenza \"de facto\" nel 1640, gli spagnoli continuarono a tentare di riprendere il comando per ancora altri 28 anni, fino a che non accettarono la definitiva indipendenza portoghese solo nel 1668.\nDalla Restaurazione all'Et\u00e0 Pombalina.\nA cavallo del Seicento e del Settecento inizi\u00f2 lo sfruttamento minerario del Brasile, e molti portoghesi vi emigrarono. Nel 1703 venne firmato il trattato di Methuen, con il quale il peso internazionale del Portogallo veniva ridotto a favore di quello dell'Inghilterra, la quale cercava di espandere la propria influenza anche nella penisola iberica. Nel 1709 Giovanni V proib\u00ec l'emigrazione, perch\u00e9 il Portogallo stava perdendo una grande quantit\u00e0 di popolazione. Il Brasile fu elevato alla dignit\u00e0 di \"viceregno\".\nNel 1738, Sebasti\u00e3o de Melo, pi\u00f9 noto come Marchese di Pombal, figlio di un nobiluomo di campagna, inizi\u00f2 la carriera diplomatica come ambasciatore del re del Portogallo, dapprima a Londra, in seguito a Vienna. La regina consorte, l'arciduchessa Anna Maria d'Austria, fu l'amante di Melo. Dopo la morte della prima moglie di Melo, la regina riusc\u00ec a combinare un matrimonio tra Melo e la figlia del Feldmaresciallo Leopoldo Giuseppe, conte di Daun. Re Giovanni V non fu contento di questo e richiam\u00f2 Melo in patria nel 1749. Giovanni V mor\u00ec l'anno successivo e cos\u00ec suo figlio, Giuseppe I venne incoronato. Diversamente dal padre, Giuseppe fu pi\u00f9 disponibile verso Melo, e con l'approvazione della regina madre, lo nomin\u00f2 ministro degli esteri. Quando la fiducia del re su Melo aument\u00f2, quest'ultimo guadagn\u00f2 sempre pi\u00f9 poteri.\nNel 1755 Sebasti\u00e3o de Melo venne nominato Primo ministro. Impressionato dalla potenza economica della Gran Bretagna, di cui fu testimone nel periodo in cui era ambasciatore a Londra, Sebasti\u00e3o de Melo diede avvio ad alcune politiche economiche simili in Portogallo. Abol\u00ec lo schiavismo in Portogallo e nelle colonie dell'India, ma non in Brasile, riorganizz\u00f2 l'esercito e la marina, ristruttur\u00f2 l'Universit\u00e0 di Coimbra e pose fine alle discriminazioni verso i culti cristiani non cattolici.\nInoltre Sebasti\u00e3o de Melo cre\u00f2 corporazioni per regolare ogni attivit\u00e0 economica. Demarc\u00f2 la regione produttiva di Porto per assicurare la qualit\u00e0 del vino: questo fu il primo tentativo di controllare la qualit\u00e0 vinicola in Europa. Comand\u00f2 la societ\u00e0 portoghese con il pugno di ferro, imponendo leggi restrittive su tutte le classi sociali, dall'alta nobilt\u00e0 ai ceti pi\u00f9 umili, con l'estesa revisione del sistema di tassazione. Queste riforme portarono a Sebasti\u00e3o de Melo molti nemici, specie nell'alta nobilt\u00e0.\nIl 1\u00ba novembre 1755 Lisbona venne gravemente devastata da un terremoto di magnitudo 9. La citt\u00e0 venne rasa al suolo dal terremoto e dal conseguente tsunami. Dopodich\u00e9 divamp\u00f2 anche un incendio. Sebasti\u00e3o de Melo fortunatamente riusc\u00ec a sopravvivere al disastro e immediatamente si impegn\u00f2 a ricostruire la citt\u00e0.\nNonostante la calamit\u00e0, a Lisbona non scoppi\u00f2 alcuna epidemia e in meno di un anno la citt\u00e0 venne ricostruita. Il nuovo centro della citt\u00e0 di Lisbona venne costruito per resistere ad altri terremoti. De Melo diede contributi importanti allo studio della sismologia.\nDopo il terremoto, re Giuseppe I diede ulteriori poteri al suo Primo ministro, cos\u00ec Sebasti\u00e3o de Melo stava diventando un potente dittatore. Con la crescita dei suoi poteri, i suoi nemici personali aumentarono di numero e le liti con l'alta nobilt\u00e0 diventarono sempre pi\u00f9 frequenti. Nel 1758 il re venne ferito in un attentato. La famiglia Tavora e il Duca di Aveiro erano implicati nel complotto, vennero giustiziati dopo un processo veloce. Intanto i Gesuiti vennero espulsi dal Portogallo e le loro propriet\u00e0 furono confiscate. Sebasti\u00e3o de Melo non dimostrava nessuna misericordia e arriv\u00f2 a perseguire ogni persona, compresi anche le donne e i bambini. Questo fu il colpo che ruppe lo strapotere dell'aristocrazia e che assicur\u00f2 la vittoria del Primo Ministro contro i suoi nemici. Dopo la rapida risoluzione, nel 1759 Giuseppe I intitol\u00f2 il suo ministro come \"conte di Oeiras\".\nDopo aver liquidato l'affare Tavora, il nuovo conte di Oeiras non conobbe pi\u00f9 oppositori, diventando \"Marchese di Pombal\" nel 1770 e restando al comando del Portogallo fino alla morte di Giuseppe I, avvenuta nel 1779. Con l'ascesa di Maria I del Portogallo, Pombal perse la sua influenza.\nCrisi del XIX secolo.\nNel 1807 il Portogallo si rifiut\u00f2 di aderire al Blocco Continentale, il sistema di embargo commerciale attuato da Napoleone Bonaparte contro il Regno Unito. Cos\u00ec i francesi invasero il Portogallo e gi\u00e0 l'8 dicembre 1807 Lisbona capitolava. Dopo l'intervento britannico nella penisola iberica, venne restaurata l'indipendenza portoghese. Le ultime truppe francesi vennero espulse nel 1812. In questo periodo il Portogallo perse, a favore della Spagna, la citt\u00e0 di Olivenza. Rio de Janeiro fu la capitale portoghese dal 1808 al 1821. Nel 1820 ad Porto e a Lisbona ci fu un'insurrezione costituzionalista. Poco dopo Lisbona riprese il suo status di capitale del Portogallo, mentre il Brasile divent\u00f2 indipendente.\nLa morte di Giovanni VI, avvenuta nel 1826, port\u00f2 a una crisi di successione monarchica. Il figlio maggiore di Giovanni VI, Pietro I del Brasile, per breve tempo divenne Pietro IV del Portogallo, ma n\u00e9 i portoghesi n\u00e9 i brasiliani vollero la riunificazione sotto la stessa corona, cos\u00ec Pietro fu costretto ad abdicare dal trono portoghese in favore della figlia di sette anni, Maria da Gloria a condizione che, raggiunta la maggiore et\u00e0, questa si fosse sposata con lo zio (fratello del re) Michele. La disaffezione verso le riforme di Pietro portarono la fazione degli assolutisti, formata soprattutto da proprietari terrieri e dal clero, a proclamare Michele re del Portogallo nel 1828. Questa situazione di instabilit\u00e0 provoc\u00f2 le guerre liberali in Portogallo, nella quale Michele fu costretto ad abdicare e ad andare in esilio. Al posto di Michele, al trono sal\u00ec la nipote Maria.\nDopo la sconfitta degli assolutisti, la politica portoghese dell'Ottocento fu marcata dalle idee liberali, sebbene non si raggiunse mai la tranquillit\u00e0 desiderata. I liberali portoghesi erano un gruppo eterogeneo e si divisero subito in due Raggruppamenti principali: moderati e progressisti. I primi furono denominati \"cartisti\" perch\u00e9 volevano imporre la costituzione del 1826, mentre i secondi furono chiamati \"settembristi\" perch\u00e9 volevano proporre la costituzione del 1821. La regina Maria era favorevole al gruppo cartista, consegnando il potere a Costa Cabral, il quale govern\u00f2 il paese in forma dittatoriale, generando molto scontento nel paese, per cui scoppi\u00f2 una guerra civile e la regina fu costretta a chiamare al governo i settembristi.\nNel 1836 la Regina Maria si spos\u00f2 con il principe Ferndinando II di Sassonia-Coburgo-Gotha-Kohary, della Dinastia di Wettin. Fu cos\u00ec fondata la Casa di Braganza-Sassonia-Coburgo-Gotha. Nel 1853 Maria mor\u00ec dando alla luce il suo undicesimo figlio. Il successore di Maria doveva essere il figlio Pietro V, ma al momento della morte della madre era ancora minorenne, cos\u00ec il padre Ferdinando assunse la reggenza. Nel 1855 Pietro divenne maggiorenne e prese le redini del regno. Inizi\u00f2 un lungo periodo di stabilit\u00e0 politica ed economica, sotto il regime della monarchia costituzionale. Nonostante la pace sociale, la modernizzazione economica fu molto pi\u00f9 lenta in Portogallo rispetto agli altri paesi europei. Dopo la crisi politica del 1868-72 che coincise con il Sessennio democratico spagnolo, il sistema politico torn\u00f2 alla stabilit\u00e0 e si speriment\u00f2 il modello della rotazione dei partiti detto \"rotativismo\", nel quale le due forze politiche principali, i conservatori e i progressisti, si alternavano al potere. Negli anni Ottanta fu concesso il diritto di voto a tutti i capifamiglia.\nNel 1890 il governo britannico fece un ultimatum al Portogallo, con il quale veniva obbligato a ritirare le forze militari nei territori africani tra il Mozambico e l'Angola. Questa zona, corrispondente agli attuali Zambia e Zimbabwe, veniva rivendicata dal Portogallo, ma ci\u00f2 cozzava con i progetti britannici di creare un collegamento ferroviario tra il Cairo e Citt\u00e0 del Capo. Questo incidente diplomatico port\u00f2 a una serie di proteste, che provocarono la caduta del governo portoghese.\nPrima Repubblica portoghese.\nIl 5 ottobre 1910, con un colpo di Stato, venne deposto re Manuele II e venne instaurata la repubblica. La rivoluzione colp\u00ec in primo luogo la Chiesa cattolica, poich\u00e9 le chiese vennero saccheggiate e i conventi furono attaccati. Inoltre furono presi di mira anche i religiosi, infatti il nuovo governo si preoccup\u00f2 di inaugurare una politica di riforme di drastica limitazione del potere clericale. Il 10 ottobre il nuovo governo repubblicano decret\u00f2 che tutti i conventi, tutti i monasteri e tutte le istituzioni religiose fossero soppresse: tutti i religiosi venivano espulsi dalla repubblica e i loro beni confiscati. I gesuiti furono costretti a rinunciare alla cittadinanza portoghese. Seguirono, in rapida successione, una serie di leggi progressiste: il 3 novembre venne legalizzato il divorzio. In seguito passarono leggi che legittimavano i figli nati fuori dal matrimonio, che autorizzavano la cremazione, che secolarizzavano i cimiteri, che sopprimevano l'insegnamento religioso a scuola e che proibivano di indossare l'abito talare. Inoltre al suono delle campane e ai periodi di adorazione furono poste alcune restrizioni e la celebrazione delle feste popolari fu soppressa. Il governo interfer\u00ec anche nei seminari, riservandosi il diritto di nominare i professori e determinare i programmi. Questa lunga serie di leggi culmin\u00f2 nella legge di separazione fra Chiesa e Stato che fu approvata il 20 aprile 1911.\nNel 1911 venne approvata una costituzione repubblicana, con la quale veniva inaugurato il sistema parlamentare con poteri presidenziali ridotti e due camere parlamentari. Il regime repubblicano provoc\u00f2 importanti fratture nella societ\u00e0 portoghese, soprattutto nella popolazione rurale, nei sindacati e nella Chiesa. Sebbene il Partito Repubblicano Portoghese, guidato da Afonso Costa, dovette sopportare la secessione degli elementi pi\u00f9 conservatori, riusc\u00ec a preservare il suo dominio, grazie ai rapporti di clientela ereditati dalla monarchia. In vista di questa tattica, le opposizioni si videro costrette ad usare la violenza per raccogliere i frutti del potere.\nNel frattempo, in Europa, scoppiava la Prima guerra mondiale. Il PRP vide nello scoppio della guerra come un'opportunit\u00e0 per raggiungere molti obiettivi: portare a termine le minacce di una possibile invasione spagnola nel Portogallo e dell'occupazione delle sue colonie africane da parte delle altre potenze coloniali. Inoltre si voleva creare un forte consenso popolare sul regime e sul partito stesso. Questi obiettivi non furono raggiunti, poich\u00e9 manc\u00f2 il consenso popolare alla partecipazione alla Grande Guerra. La partecipazione al conflitto da parte del Portogallo rest\u00f2 marginale, mentre le fratture nella politica interna si intensificarono, portando cos\u00ec alla nascita di due dittature nel volgere di pochi anni, la prima del Generale Joaquim Pimenta de Castro nel 1915, la seconda di Sid\u00f3nio Pais nel 1917-18.\nIl vuoto di potere che si cre\u00f2 a seguito dell'assassinio di Sid\u00f3nio Pais, port\u00f2 il paese a una breve guerra civile. La restaurazione della monarchia venne proclamata nel Portogallo settentrionale il 19 gennaio 1919 e, quattro giorni dopo, scoppi\u00f2 un'insurrezione monarchica a Lisbona. Un governo di coalizione, diretto da Jos\u00e9 Relvas, coordin\u00f2 la lotta contro i monarchici con l'esercito e con civili armati. Dopo una serie di scontri, i monarchici furono definitivamente sconfitti il 13 febbraio 1919. Questa vittoria militare permise al PRP di ritornare al governo e di emergere trionfante alle elezioni tenute lo stesso anno.\nNell'agosto 1919 venne eletto il conservatore Ant\u00f3nio Jos\u00e9 de Almeida, il quale us\u00f2 il potere per sciogliere il parlamento. Le relazioni con la Santa Sede, riprese all'epoca di Sid\u00f3nio Pais, furono mantenute. Il presidente us\u00f2 i suoi poteri per risolvere una crisi di governo nel 1921. Nelle elezioni del 1921 fu vinta dal Partito Liberale, nato qualche anno prima dalla fusione degli \"evoluzionisti\" e degli \"unionisti\". Tuttavia il governo liberale non dur\u00f2 molto. Il 19 ottobre 1921 venne eseguito un \"pronunciamiento\" militare durante il quale un certo numero di figure conservatrici vennero uccise. Questo evento, detto la \"notte di sangue\", lasci\u00f2 una profonda ferita nella pubblica opinione. Questo dimostr\u00f2 anche che le istituzioni repubblicane erano fragili.\nUn nuovo giro di consultazioni elettorali, tenutosi il 29 gennaio 1922, inaugur\u00f2 un breve periodo di stabilit\u00e0 politica: il PRP ancora una volta ottenne la maggioranza. Tuttavia il malcontento non era sparito, poich\u00e9 si susseguirono numerose accuse di corruzione. Inoltre i falliti tentativi di risolvere i problemi sociali logorarono visibilmente i maggiori leader del PRP. Allo stesso tempo, i partiti politici, il PRP soprattutto, soffrivano di gravi crisi interne. Tra il 1910 e il 1926 ci furono quarantacinque governi. Furono tentate molte formule per stabilizzare il sistema politico, come il governo monopartitico, la coalizione ed esecutivi presidenziali, ma nessuno di questi ebbe successo.\nAlla met\u00e0 degli anni venti la scena internazionale reazionaria favor\u00ec un'altra soluzione autoritaria (parimenti a quanto avvenne nell'Italia fascista e a quanto sarebbe a breve accaduto in Germania e Spagna). Con il colpo di Stato del 28 maggio 1926 venne posta fine alla Prima Repubblica. Al suo posto venne instaurata una dittatura. La rivoluzione conservatrice part\u00ec da Braga e poco dopo si propag\u00f2 nelle altre citt\u00e0 portoghesi. Il Generale Gomes da Costa marci\u00f2 con 15.000 uomini in direzione di Lisbona, dove veniva acclamato dai suoi seguaci.\nSeconda Repubblica ed \"Estado novo\".\nCon il colpo di Stato del 28 maggio 1926 veniva instaurata la \"Seconda Repubblica\", poi diventata \"Estado Novo\" nel 1933. Comandata da Ant\u00f3nio de Oliveira Salazar, il quale trasform\u00f2 il Portogallo in uno Stato parafascista, ideologicamente vicino all'Asse, anche se non partecip\u00f2 alla Seconda Guerra Mondiale, restando apparentemente neutrale ma concedendo anzi passivamente ai Giapponesi di occupare Timor Est e Macao e attivamente agli Alleati l'uso di alcune basi militari nelle Azzorre. In seguito questa forma di governo si evolse in una sorta di stato autoritario monopartitico. Come avvenne anche per la vicina Spagna alla fine del secondo conflitto mondiale, le potenze vincitrici non promossero nessun processo di democratizzazione, lasciando proseguire il regime dittatoriale fino oltre la morte dello stesso Salazar. Nel 1961 l'esercito portoghese fu impegnato in un'azione armata nella colonia di Goa, contro l'invasione indiana. Il risultato fu un'umiliante sconfitta per l'esercito portoghese. In questa occasione venne persa la colonia indiana detenuta da oltre quattro secoli. Movimenti d'indipendenza diventarono attivi anche nell'Africa portoghese, dando avvio alla guerra coloniale portoghese. Il Portogallo, in questo periodo, non fu isolato diplomaticamente, dato che fu membro fondatore della NATO, della OECD e dell'EFTA.\nDopo la morte di Salazar nel 1970, arriv\u00f2 al potere Marcelo Caetano. L'ascesa al potere di Caetano sembrava portare novit\u00e0, tuttavia la guerra in Africa continuava, i prigionieri politici restavano incarcerati e la libert\u00e0 di associazione non venne ripristinata. La censura venne solo allentata, mentre le elezioni erano ancora strettamente controllate. Il regime tenne i suoi tratti caratteristici: censura, corporativismo e stato di polizia.\nTerza Repubblica.\nLa rivoluzione dei garofani del 1974, un colpo di Stato militare di sinistra, instaur\u00f2 la \"Terza Repubblica\". Vennero pianificate importanti riforme in senso democratico. Nel 1975 il Portogallo garant\u00ec l'indipendenza ai suoi territori africani. Pi\u00f9 di un milione di afro-portoghesi lasciarono queste colonie. Nello stesso anno l'Indonesia riusc\u00ec a conquistare Timor Est, prima che fosse garantita l'indipendenza. Intanto le ex colonie africane, in particolare l'Angola e il Mozambico furono oggetto di guerre civile, di durata quasi trentennale. Nel 1999 Macao, grazie ad accordi presi con la Repubblica Popolare Cinese nel 1986, ritorn\u00f2 sotto la sovranit\u00e0 cinese. Nel 2002, sotto pressione portoghese, Timor Est ottenne l'indipendenza. Con gli eventi del 1975-76, arriv\u00f2 la fine definitiva dell'impero portoghese, il quale ebbe una vita di oltre cinque secoli.\nNel 1986 il Portogallo ader\u00ec alla Comunit\u00e0 europea, abbandonando al contempo l'EFTA, e nel 1999 divent\u00f2 membro della Zona euro. L'antico Impero Portoghese fin\u00ec \"de facto\" nel 1999 con la cessione di Macao, e \"de jure\" nel 2002 con l'indipendenza di Timor Est."}
{"id": "50152", "revid": "6790", "url": "https://it.wikipedia.org/wiki?curid=50152", "title": "Juan Peron", "text": ""}
{"id": "50154", "revid": "406204", "url": "https://it.wikipedia.org/wiki?curid=50154", "title": "Metodo LUX di Conway per quadrati magici", "text": "Il metodo LUX di Conway per quadrati magici \u00e8 un algoritmo che permette di costruire quadrati magici aventi ordini \"4n+2\", con \"n\" intero positivo. Deve il nome al matematico inglese John Conway.\nMetodo.\nSi inizia creando una matrice (2\"n\"+1)x(2\"n\"+1) che consiste in \ninfine si scambia la U che si trova nel mezzo con la L sopra di essa.\nOgni lettera rappresenta un blocco 2x2 di numeri, ordinati secondo il disegno del carattere.\nDopo la stesura della matrice di caratteri, si prosegue sostituendo ogni lettera con quattro numeri consecutivi, partendo con 1, 2, 3, 4 nel quadrato centrale della riga in alto, e muovendosi di blocco in blocco nella maniera descritta dal metodo siamese: le celle vengono riempite muovendosi in diagonale verso l'alto-destra (\u2197). Quando con un movimento si uscirebbe dal quadrato, si procede invece ripartendo dalla prima colonna/riga (in base a dove ci si trova). Se, spostandosi, si finisce in una cella gi\u00e0 occupata, si va ad occupare la cella immediatamente sotto alla cella precedentemente riempita (\u2193). L'ordine dei numeri all'interno del blocco 2x2 segue questo schema dettato dalla forma delle lettere:\nEsempio.\nUtilizzando \"n\" = 2 si crea un quadrato di lettere 5x5 e la matrice finale di numeri \u00e8 di 10x10.\nLa sostituzione parte dalla \"L\" al centro della prima riga, si prosegue sostituendo la quarta \"X\" dell'ultima riga, poi la \"U\" alla fine della quarta riga, di seguito la \"L\" che si trova all'inizio della terza riga, etc. Si crea in questo modo il seguente quadrato magico di ordine 10:\n [,1] [,2] [,3] [,4] [,5] [,6] [,7] [,8] [,9] [,10]\n [1,] 68 65 96 93 4 1 32 29 60 57\n [2,] 66 67 94 95 2 3 30 31 58 59\n [3,] 92 89 20 17 28 25 56 53 64 61\n [4,] 90 91 18 19 26 27 54 55 62 63\n [5,] 16 13 24 21 49 52 80 77 88 85\n [6,] 14 15 22 23 50 51 78 79 86 87\n [7,] 37 40 45 48 76 73 81 84 9 12\n [8,] 38 39 46 47 74 75 82 83 10 11\n [9,] 41 44 69 72 97 100 5 8 33 36\n [10,] 43 42 71 70 99 98 7 6 35 34"}
{"id": "50156", "revid": "125131771", "url": "https://it.wikipedia.org/wiki?curid=50156", "title": "Launeddas", "text": "Le launeddas sono uno strumento musicale a fiato policalamo ad ancia battente, originario della Sardegna. \u00c8 uno strumento di origini antichissime in grado di produrre polifonia, \u00e8 suonato con la tecnica della respirazione circolare ed \u00e8 costruito utilizzando diversi tipi di canne.\nLo strumento.\nLo strumento \u00e8 formato da tre canne, di diverse misure e spessore, con in cima la \"cabitzina\" dove \u00e8 ricavata l'ancia. \nSulla \"mancosa\" e sulla \"mancosedda\" vengono intagliati a distanze prestabilite quattro fori rettangolari per la diteggiatura delle note musicali. Un quinto foro (\"arreffinu\") \u00e8 praticato nella parte terminale delle canne (opposta all'ancia).\nLe ance, realizzate sempre in canna, sono semplici, battenti ed escisse in unico taglio sino al nodo.\nL'accordatura viene effettuata appesantendo o alleggerendo le ance con l'ausilio di cera d'api.\nPer la costruzione delle Launeddas non si usa la canna palustre phragmites australis, bens\u00ec la canna di fiume arundo donax, o canna comune, e la arundo pliniana turra, detta \"canna mascu\" o \"cann'e Seddori\", un tipo particolare di canna che cresce principalmente nel territorio compreso fra Samatzai, Sanluri e Barumini.\nLa canna comune viene utilizzata per la costruzione de \"su tumbu\" e delle ance, mentre \"la cann'e Seddori\" viene utilizzata per la costruzione della \"mancosa\" e della \"mancosedda\".\nRispetto alla canna comune infatti presenta una distanza internodale molto maggiore, che pu\u00f2 arrivare a diverse decine di centimetri, ed uno spessore notevole, che la rende pi\u00f9 robusta e conferisce allo strumento un timbro particolare.\nVariet\u00e0.\nEsistono diversi tipi di \"launeddas\" tra cui i principali sono:\nDai tipi principali, attraverso opportuni accoppiamenti tra \"crobas\" e \"mancoseddas\", si ottengono sottotipi:\n(*) caduti in disuso\nLa \"mancosedda\" della \"mediana\" ha la particolarit\u00e0 di avere cinque fori per la diteggiatura, di cui il primo o l'ultimo sono otturati con cera per ottenere rispettivamente la \"mediana\" propriamente detta (o \"mediana sciuta\") e la \"mediana a pip\u00eca\". Lo stesso accorgimento \u00e8 utilizzato nello \"spinellu\". Tutti gli strumenti possono essere costruiti in varie tonalit\u00e0.\nOrigini.\nUno strumento simile caratterizza Pan, il dio pastore del mondo greco. Strumenti congeneri, suonati con tecniche simili, sono presenti nell'Africa Settentrionale ed in Medio Oriente. L'uso delle \"launeddas\" \u00e8 attestato in un arco temporale che va dalla preistoria, come si evince dal celebre bronzetto itifallico (nuragico), ritrovato ad Ittiri, rappresentante presumibilmente un suonatore di \"launeddas\" e, attraverso varie vicissitudini e con le modificazioni dovute al riuso, sino ai nostri giorni.\nLe occasioni d'utilizzo, laiche o religiose, contemplavano l'esecuzione di brani originali; \u00e8 credibile l'uso in rituali magico-rituali, come nel caso dei riti della malmignatta (\"argia\"), analoghi alle tarantolate dell'Italia meridionale o altri riti consimili e, per trasposizione sincretica, all'attuale uso religioso.\nIl ballo sardo, che vanta una maggiore sopravvivenza e ricchezza di \"nodas\" o \"pichiadas\" (frasi musicali), pur rivelando una sua specificit\u00e0, deve essere necessariamente ricondotto ai balli orgiastico-cultuali in cerchio attorno agli officianti o al fuoco dei riti primitivi e questo \u00e8 dimostrato dal fatto che, in epoca storica, l'occasione di ballo era indissolubilmente legata al ciclo dell'annata agraria, svolta nei sagrati delle chiese o d'antichi siti sacri.\nSino agli inizi degli anni sessanta, il suonatore (o pi\u00f9 di uno) si poneva al centro di un cerchio di ballerini (\"su ballu tundu\"), che tenendosi per mano ruotavano lentamente attorno allo stesso, andando avanti e indietro al ritmo della musica, secondo uno schema ossessivo ed ipnotico che prevedeva diversi tipi di passo e di movenze codificati, sincronizzati con i diversi momenti della sonata che normalmente durava 20-30 minuti, ma che poteva protrarsi anche per pi\u00f9 di un'ora.\nAltri usi attestati dello strumento sono l'accompagnamento al canto (\"mutettus\", \"goccius\", \"cantzonis a curba\", etc.), l'accompagnamento de \"is obreris\", l'accompagnamento nei cortei delle sagre, dei matrimoni e di tutte quelle attivit\u00e0 che prevedevano partecipazione popolare alla vita sociale.\nLa diffusione e la coincidenza della scala modale dello strumento con tutta la musica sarda suggerisce la sua diffusione, in passato, in tutta la Sardegna; ad oggi, lo strumento sopravvive soprattutto nel Sarrabus, a Cabras, in Ogliastra, nella Trexenta e infine a Ovodda per via di un unico suonatore, l'ultimo rimasto in Barbagia.\nSuonatori.\nScuola del Sarrabus.\naltri suonatori furono Antioco Cabras padre di Giovanni\"Giuaniccu\" Cabras, Giuseppe Lara padra di Antonio ed Emanuele Lara e Cesarino Cinus.suonatori super quotati\nLa scuola del Sarrabus.\nIl Sarrabus, e soprattutto Villaputzu, vantava e vanta ancora, una scuola che disponeva dei pi\u00f9 raffinati maestri, custodi del ricco repertorio delle varie suonate, delle tecniche costruttive e del vasto patrimonio letterario orale concernente lo strumento.\nIl semi-professionismo sopravvissuto nel Sarrabus, retaggio di periodi storici precedenti, quando i suonatori erano ancora al centro della vita sociale, ha reso possibile la conservazione e la trasmissione, da maestro ad allievo, di buona parte di questo prezioso patrimonio.\nLa Scuola del Sinis.\nTra le cosiddette scuole di launeddas, una posizione speciale occupa quella del Sinis, che ha il suo epicentro nel paese di Cabras. Lo stile e il repertorio cabrarese vennero osservati e analizzati, sin dagli anni Cinquanta, dall'etnomusicologo Andreas Fridolin Weis Bentzon. Bentzon nei suoi studi ebbe modo di evidenziare l'arcaicit\u00e0 del repertorio di Cabras e, in particolare, in quello del ballo detto \"passu \u2018e duus\". Altre sonate tipiche tradizionali sono \"su passu \u2018e tres\", \"su ballu crabarissu\", \"sa pastorella\" (processionale), \"sa missa sarda\", \"su passu \u2018e cantai\". Particolare a Cabras \u00e8 l'uso delle launeddas, localmente dette \"una pariga 'e sonus\", per l'accompagnamento dei poeti dialettali. Diverse registrazioni in commercio sono riferibili alla coppia Giovanni Casu e Salvatore Manca, deceduto nel 2011.\nEtimologia.\nSull'etimologia del termine esistono proposte diverse. Cursoriamente (dal DES) sono dati tutti come foneticamente precari i vari: \nRecentemente Giulio Paulis ha proposto un lat. \"ligulella\" (\"linguetta\").\nStudi sullo strumento.\nI primi studi risalgono al 1787 e furono fatti dal gesuita sardo Matteo Madao, che raccolse canti e danze e cit\u00f2 le luneddas. Negli anni sessanta del XX secolo fu la volta dell'etnomusicologo danese Andreas Fridolin Weis Bentzon, che raccolse con registrazioni sul campo numerose sonate che poi catalog\u00f2 e trascrisse su pentagramma. Diego Carpitella realizz\u00f2 nel 1981, per il programma \"I Suoni - Ricerche sulla musica popolare italiana\" di Rai 3, il documentario \"\", incentrato sulla figura di Dionigi Burranca, trasmesso il 28 luglio 1982.\nL'etnomusicologo Ambrogio Sparagna ha realizzato una puntata monografica sulle launeddas, che \u00e8 andata in onda il 2 dicembre 2012 su Rai3 nella trasmissione \"L'Italia che risuona\", con nuovi studi e ricerche sul campo.\nInsegnamento dello strumento in conservatorio.\nLe launeddas entrano tra le materie di studio del Conservatorio Statale Giovanni Pierluigi da Palestrina di Cagliari che gi\u00e0 dal 2017 aveva attivato un corso propedeutico dedicato a questo antichissimo strumento. L'insegnamento di durata triennale \u00e8 stato istituito ad iniziare dall'anno accademico 2018-2019, sotto la direzione del maestro Luigi Lai."}
{"id": "50163", "revid": "124998665", "url": "https://it.wikipedia.org/wiki?curid=50163", "title": "Federazione Italiana Rugby", "text": "La Federazione Italiana Rugby, conosciuta anche con l'acronimo FIR, \u00e8 l'organismo di governo del rugby a 15 e del rugby a 7 in Italia.\nIstituita il , fu nel 1934 uno dei membri fondatori della FIRA \u2013 F\u00e9d\u00e9ration Internationale de Rugby Amateur (oggi Rugby Europe).\nAffiliata a World Rugby dal 1987, figura nel Tier 1, il gruppo delle federazioni pi\u00f9 importanti del mondo, insieme alle altre cinque del Sei Nazioni e alle quattro del Rugby Championship.\nSotto la giurisdizione della FIR ricadono le rappresentative nazionali seniores a XV maschile e femminile (quest'ultima dal 1991), a VII maschile e femminile, pi\u00f9 varie sottocategorie di selezioni a XV (Nazionale A, Under-20, militari, etc.).\nPresidente della Federazione \u00e8 il livornese Marzio Innocenti, eletto il ; Innocenti succede ad Alfredo Gavazzi, in carica dal 2012.\nStoria.\nIl gioco del rugby apparve in Italia nei primi anni del XX secolo e, fino dagli anni dieci, per iniziativa di un appassionato di sport (fu rugbista, calciatore, arbitro e giornalista sportivo), l'economo del teatro alla Scala di Milano Stefano Bellandi, esisteva un'estemporanea squadra che tutte le domeniche si riuniva per giocare sul campo sportivo dell'Unione Sportiva Milanese vicino all'attuale piazzale Machiachini; complice anche la crescente pubblicit\u00e0 venuta dalla stampa, nell'estate del 1927 il movimento conobbe un'improvvisa esplosione, con giocatori che accorsero da altri club sportivi per praticare il nuovo sport.\nPoco dopo, sempre per iniziativa di Bellandi, i milanesi ebbero notizia che \u00abSi \u00e8 costituito in Milano un Comitato Nazionale di Propaganda del Giuoco della Palla Ovale (Rugby) alle dirette dipendenze del CONI [\u2026] Il comitato rende noto, che per ora il solo centro di istruzione e propaganda \u00e8 lo Sport Club Italia [\u2026] Per informazioni rivolgersi al sig. Bellandi, via Filodrammatici 2, Milano\u00bb.\nPer promuovere a livello nazionale il movimento che aveva appena ricevuto il riconoscimento ufficiale del Comitato Olimpico, Bellandi interpell\u00f2 un giornalista francese, Henry Desgrange, direttore di una testata parigina, il quale demand\u00f2 a uno dei suoi collaboratori, tale Gaston B\u00e9nac, allenatore di rugby, il compito di trovare una soluzione: questi ebbe l'idea di organizzare due incontri in Italia tra una selezione francese e una italiana.\nIl primo incontro si tenne il 1\u00ba novembre 1927 al Velodromo di Bologna, e la squadra francese vinse 27-18; l'indomani le stesse due selezioni si incontrarono al Velodromo Sempione di Milano (sulle cui ceneri fu ricostruito nel 1935 il Vigorelli) e furono sempre i francesi a prevalere, per 46-35. Altri incontri tra selezioni italiane e transalpine si tennero nei mesi successivi: sotto il periodo natalizio una squadra di Parigi fu invitata a disputare incontri a Milano, Torino e Brescia, mentre nella primavera successiva, a marzo del 1928, fu una selezione milanese a recarsi in Francia, al Parco dei Principi di Parigi.\nAll'inizio dell'estate anche la Capitale mostr\u00f2 interesse alla nuova disciplina e la neocostituita Lazio Rugby (fondata nel 1927 come sezione rugbistica della Societ\u00e0 Sportiva Lazio) incontr\u00f2 allo Stadio Nazionale del PNF un XV bresciano noto come \u201cLeonessa d'Italia\u201d, sconfiggendolo per 17-0.\nLa nascita della Federazione.\nNel luglio 1928 sedici club, espressione di Milano, Torino, Udine, Padova, Bologna, Roma e Napoli, chiesero formalmente al CONI di riunirsi in associazione; il comitato olimpico approv\u00f2 la richiesta e il successivo, a Roma, fu ufficialmente costituita la FIR - Federazione Italiana Rugby, il cui primo presidente fu Giorgio Vaccaro e la cui sede fu fissata in via Frattina 89, non distante da Piazza di Spagna.\nNel 1929 nacque la Nazionale, che debutt\u00f2 ufficialmente il 20 maggio a Barcellona, contro l'altrettanto esordiente .\nDello stesso anno fu anche l'organizzazione del primo campionato nazionale che fu vinto dall' di Milano sulla Lazio.\nTuttavia, gi\u00e0 dopo neppure un anno di attivit\u00e0, il 19 ottobre 1929, la FIR fu sciolta dal CONI, che assunse la gestione diretta, almeno inizialmente, del campionato 1929-30.\nCirca tale incidente esistono due teorie, peraltro non necessariamente mutualmente escludentesi: una fu che a spingere per l'eliminazione della federazione furono alcuni giocatori della Lazio, che fecero pressione su Vaccaro il quale, oltre a essere presidente federale, era anche presidente della societ\u00e0 romana; un'altra vuole che il regime fascista, avverso ai fenomeni culturali di origine anglosassone, osteggiasse pesantemente il rugby in quanto proveniente dall'Inghilterra.\nUna parziale conferma di quest'ultima supposizione potrebbe essere il tentativo, da parte del CONI, di introdurre la pratica di un nuovo sport chiamato \"volata\" che riprendeva parzialmente le regole da calcio e pallacanestro, ma che non ebbe seguito.\nComunque, nonostante la soppressione della Federazione, la pratica del rugby non fu abbandonata: il CONI aveva demandato a un direttorio rugbistico appositamente creato in seno alla Federazione Italiana Giuoco Calcio il compito di organizzare la disciplina nel Paese, ma alla fine del 1932 dovette ripristinare la federazione, anche se ne italianizz\u00f2 il nome in Federazione Italiana della Palla Ovale (F.I.P.O.), nome riportato un anno pi\u00f9 tardi al quasi originale Federazione Italiana Rugbi.\nAttivit\u00e0 internazionale.\nLa Federazione italiana, comunque, cos\u00ec come molte altre non anglosassoni, rimase fuori dall'International Rugby Football Board (IRFB) e si fece capofila, insieme alla F\u00e9d\u00e9ration fran\u00e7aise de rugby e alla Deutscher Rugby-Verband, della creazione di un organismo internazionale alternativo: per iniziativa di tali associazioni nacque quindi a Parigi, il 2 gennaio 1934, la \"F\u00e9d\u00e9ration Internationale de Rugby Amateur\" o \"FIRA\" (oggi Rugby Europe), che vide tra i membri fondatori anche , Catalogna, , e .\nTra i primi atti della nuova federazione internazionale, l'istituzione del Torneo FIRA, poi Coppa delle Nazioni (oggi Campionati internazionali Rugby Europe), cui la FIR iscrisse la Nazionale italiana fin dalla prima edizione, e a cui fu presente fino al 1997, quando il torneo fu modificato e riservato alle federazioni europee di seconda fascia.\nIl dopoguerra.\nNel dopoguerra fu riacquistato il nome originale di Federazione Italiana Rugby e nel quarto di secolo successivo il rugby internazionale italiano continu\u00f2 a misurarsi con le compagini europee nella Coppa delle Nazioni; rimanevano preclusi gli incontri con le Nazioni dell'IRFB; quindi, per favorire la crescita della disciplina tramite il confronto con altre realt\u00e0, la FIR inizi\u00f2 a organizzare \"tour\" della Nazionale.\nIl primo fu nel 1970 in Madagascar, con 2 \"test match\" su 2 vinti; poi l'importante \"tour\" in Africa Meridionale del 1973, che comprese 8 incontri in Sudafrica, di cui 1 vinto, e un \"test match\" contro la (oggi Zimbabwe), perso, e quello in Inghilterra del 1974, senza \"test match\" (3 sconfitte).\nCapitano di tutti e tre i citati \"tour\" fu Marco Bollesan, in seguito anche allenatore della Nazionale.\nIl 14 luglio 1984 fu eletto alla presidenza Maurizio Mondelli, sotto la cui gestione la FIR divenne membro dell'International Rugby Board e della quale fu il primo consigliere italiano; in qualit\u00e0 di membro del comitato esecutivo del CONI, inoltre, Mondelli riusc\u00ec a far giungere alla FIR una discreta dotazione di fondi per accompagnarla nel passaggio al professionismo, entrato ufficialmente nella disciplina nel 1995.\nMondelli era anche presidente quando la squadra italiana che prese parte alla Coppa del Mondo di rugby.\nIl presente.\nIl 19 gennaio 1991 la FIR prese ufficialmente in gestione anche il rugby a 15 femminile, che in Italia era gi\u00e0 praticato a livello ufficiale dalla stagione 1984-85 sotto la giurisdizione dell'Unione Italiana Sport Popolare, che organizz\u00f2 da allora un campionato e che aveva schierato nel giugno 1985 la prima formazione italiana, quarta squadra internazionale in assoluto a debuttare dopo , e .\nDal 1996, con l'avvento della presidenza Dondi (ex rugbista di e ), la FIR costru\u00ec le premesse per l'ammissione nel rugby d'\u00e9lite: gi\u00e0 un anno prima, nel 1995, l' aveva vinto il suo primo \"test match\" contro una squadra del Cinque Nazioni (l'); nel 1997, sconfisse per la prima volta la (in occasione della finale di Coppa FIRA 1995-97 per 40-32 a Grenoble), laureandosi campione d'Europa.\nCi\u00f2 costitu\u00ec il biglietto da visita per chiedere alle cinque storiche federazioni del Cinque Nazioni (la pi\u00f9 le quattro britanniche) l'ammissione al loro torneo, la quale venne accordata a partire dal 2000.\nNella partita inaugurale della prima edizione del Sei Nazioni, allo Stadio Flaminio di Roma, l' sconfisse la .\nA livello interno, invece, la FIR gestisce direttamente i campionati nazionali, al cui vertice figura il TOP10, che esprime la squadra campione d'Italia; inoltre due compagini italiane, il di Treviso e le di Parma, disputano il campionato interconfederale United Rugby Championship insieme ad altre squadre di vertice gallesi, irlandesi, scozzesi, e, dal 2017 sudafricane, e rappresentano la FIR nei massimi tornei continentali per club, la Champions Cup, e la Challenge Cup.\nPer quanto riguarda le attivit\u00e0 delle altre selezioni, la FIR gestisce anche la Nazionale femminile, le selezioni rugbistiche a VII maschili e femminili, nonch\u00e9 quelle a XV giovanili, e le relative Nazionali di categoria partecipano a tutti i campionati organizzati da World Rugby (il nuovo nome dell'IRFB dal 2014).\nLa nazionale femminile a XV disputa dal 2007 il Sei Nazioni di categoria nel quale vanta, come miglior risultato, il secondo posto assoluto nel con tre vittorie, un pareggio e una sconfitta contro le campionesse dell'.\nL'Italdonne partecipa inoltre alla Coppa del Mondo femminile fin dalla sua istituzione nel 1991 e si \u00e8 qualificata a quattro edizioni complessivamente, la pi\u00f9 recente nel 2017 con il nono posto finale.\nIl 1\u00ba maggio 2008 Giancarlo Dondi entr\u00f2 nel comitato esecutivo di World Rugby.\nIl 29 maggio 2010 fu eletta nel Consiglio Federale della FIR la prima donna, la rugbista della Roma Sara Pettinelli, subentrata a Carlo Checchinato.\nNelle elezioni federali del 15 settembre 2012 Dondi non si ricandid\u00f2 e gli succedette l'imprenditore bresciano Alfredo Gavazzi, gi\u00e0 giocatore e presidente del Rugby Calvisano; Dondi, nel corso della stessa elezione, fu nominato presidente onorario.\nNel 2016 Gavazzi fu riconfermato presidente federale per il successivo quadriennio con circa il 55% dei voti, superando di 10 punti il candidato sfidante, l'ex rugbista Marzio Innocenti.\nA ricoprire la carica di vicepresidente fu designato il consigliere eletto, ed anch'egli ex giocatore, Salvatore Perugini, che il 15 aprile 2019 ha rimesso l'incarico.\nNelle elezioni per il quadriennio 2020-24, rinviate per via della pandemia di COVID-19 al , Marzio Innocenti sconfisse Gavazzi al secondo tentativo, aggiudicandosi la presidenza con il 56% dei voti dei delegati e divenendo cos\u00ec il ventunesimo presidente della F.I.R..\nAl 2021 la Federazione figura, come membro a pieno titolo, nel consiglio di World Rugby con tre rappresentanti con diritto di voto.\nOrganigramma.\nOrganigramma del consiglio federale eletto il ; i consiglieri sono elencati in ordine di preferenze ricevute:"}
{"id": "50164", "revid": "729019", "url": "https://it.wikipedia.org/wiki?curid=50164", "title": "Shareware", "text": "In informatica lo shareware \u00e8 un tipo di licenza software molto popolare sin dai primi anni novanta. Vengono distribuiti sotto tale licenza in genere programmi facilmente scaricabili via Internet o contenuti in CD e DVD quasi sempre allegati alle riviste di informatica in vendita in edicola.\nIl software sotto tale licenza pu\u00f2 essere liberamente ridistribuito, e pu\u00f2 essere utilizzato per un periodo di tempo di prova variabile (generalmente 30 o 60 giorni). Scaduti questi termini, per continuare ad utilizzare il software \u00e8 necessario registrarlo presso la casa produttrice, pagandone l'importo. All'avvio dell'applicazione shareware, generalmente un \"Nag Screen\" informa l'utente su come effettuare la registrazione e sulle condizioni di utilizzo.\nLa versione di prova pu\u00f2 avere, in aggiunta o in alternativa alla durata limitata, rispetto alla versione completa, limitazioni quali l'impossibilit\u00e0 di stampare o salvare i file o simili, numero di utilizzi limitato, contenere al suo interno meccanismi di protezione tali da impedire di utilizzare il software dopo la scadenza, mancanza di supporto del produttore, watermarks audio o video sovraimposti ai file multimediali prodotti e altro, tuttavia queste limitazioni possono esser aggirate da alcuni programmi specializzati, quali crack o keygen.\nUna volta acquistata la versione completa viene generalmente fornito un codice seriale da inserire nell'applicativo per sbloccarne le funzioni senza dover effettuare una nuova installazione.\nStoria.\nNel 1982 Andrew Fluegelman ha creato un programma per IBM chiamato PC-Talk, un programma di telecomunicazioni, per il quale ha usato il termine \"freeware\". All'incirca nello stesso periodo, Jim \"Button\" Knopf ha distribuito PC-File, un programma di database, definendolo \"user-supported software\".. Non molto tempo dopo, Bob Wallace ha prodotto PC-Write, un elaboratore di testo, da lui definito \"shareware\". Durante un episodio del programma televisivo \"Horizon\" intitolato \"Psychedelic Science\" andato in onda il 5 aprile 1998, Bob Wallace ha dichiarato di aver avuto l'idea di shareware in un certo senso grazie alle sue esperienze psichedeliche..\nNel 1984, sul magazine Softalk-PC compariva la rubrica \"The Public Library\" a proposito di tale software. Se da una parte l'espressione \"Di Pubblico Dominio\" risultava poco appropriata per definire lo shareware, dall'altra quella di \"Freeware\" risultava come marchio registrato da Fluegelman cos\u00ec da non poter essere utilizzata legalmente da altri, mentre la designazione \"User-supported\" appariva troppo ingombrante. Cos\u00ec l'editor Nelson Ford band\u00ec un concorso per trovare un nome migliore.\nIl nome che risult\u00f2 pi\u00f9 popolare fu \"Shareware\", poi utilizzato da Bob Wallace. Tuttavia, Wallace ha ammesso di aver preso in prestito il termine dal nome di una rubrica della rivista InfoWorld nel 1970, e ritenuto che il nome fosse comune, il suo uso si afferm\u00f2 per i software \"freeware\" e \"user-supported\".\nFluegelman, Knopf, e Wallace elessero lo shareware a metodo di commercializzazione del software, ed \u00e8 grazie a questo modello che diventarono milionari.\nDurante la fine degli anni ottanta e l'inizio dei novanta, il software shareware \u00e8 stato ampiamente distribuito a livello globale su bulletin board system e dischetti (in seguito CD-ROM) attraverso cataloghi commerciali. Un distributore, \"Public Software Library\" (PSL), ha poi dato il via ad un servizio di presa in carico degli ordini per i programmatori che, altrimenti, non avrebbero potuto accettare pagamenti con carta di credito.\nCon il diffondersi sempre maggiore dell'utilizzo di Internet, gli utenti iniziarono a scaricare programmi shareware da FTP o da siti web senza oneri. In un primo momento, era difficile reperire spazio sui server, cos\u00ec furono sviluppate reti mirror come Info-Mac, contenenti biblioteche shareware di grandi dimensioni, accessibili via web o ftp. Pi\u00f9 tardi, gli autori di programmi svilupparono siti propri dai quali il pubblico poteva accedere alle informazioni sui loro programmi e scaricare le ultime versioni, e anche pagare per il software online. Cos\u00ec \u00e8 venuta meno una tra le principali peculiarit\u00e0 dello shareware, dal momento in cui si \u00e8 prediletto scaricare da una posizione centrale \"ufficiale\", al posto della condivisione in stile \"samizdat\" direttamente tra utenti.\nL'utilizzo di Internet ha anche reso pi\u00f9 facile individuare i software di nicchia, cos\u00ec come quelli pi\u00f9 popolari. Durante i primi anni duemila, e con la crescente popolarit\u00e0 del Web 2.0, sono stati resi disponibili nuovi modi per filtrare i software. I principali siti di download cominciarono a classificare i titoli basandosi su qualit\u00e0, feedback e download ponendo in cima alle liste i software pi\u00f9 popolari; inoltre i Blog e i forum online consentivano ai singoli utenti di condividere le loro preferenze. In questo modo i consumatori acquisirono uno strumento per trovare pi\u00f9 facilmente i software di miglior qualit\u00e0, pur mantenendo la capacit\u00e0 di scoprire prodotti di nicchia.\nImplementazioni.\nIl software libero e l'open source sono simili allo shareware nella misura in cui possono essere ottenuti senza il pagamento di un onere. Lo shareware si differenzia da software libero e open source per il fatto che, spesso, all'interno del programma stesso sono inserite richieste di donazioni volontarie e in pi\u00f9 per il fatto che il codice sorgente dei programmi shareware in genere non \u00e8 disponibile in una forma che consenta ad altri di estendere il programma. Nonostante la tradizione, anche qualche autore di software libero o open source chiede donazioni volontarie, nonostante non vi sia alcun obbligo di farlo. In genere i software gratuiti e quelli open-source sono compatibili con le rigorose linee guida dello shareware dettate dall'Association of Software Professionals (ASP).\nA volte, il pagamento di oneri per il conseguimento di una password permette di accedere alle funzioni estese, documentazione o supporto. In altri casi, l'uso non retribuito del software \u00e8 limitato nel tempo o nelle sue funzioni \u2013 in qual caso il software \u00e8 volgarmente detto crippleware o trialware. Alcuni software, definiti nagware, mostrano una finestra pop-up con inserzioni pubblicitarie, che possono essere rimosse unicamente attraverso una donazione, di solito progettate per infastidire l'utente ed incoraggiarlo a pagare. Altri shareware invece non richiedono un pagamento, bens\u00ec un indirizzo e-mail ad uso del fornitore.\nLo shareware \u00e8 disponibile su tutte le principali piattaforme, tra cui Microsoft Windows, Macintosh, Linux e Unix. I titoli coprono un'ampia gamma di categorie tra cui: business, sviluppo software, istruzione, casa, multimedia, design, drivers, giochi e programmi di utilit\u00e0. Grazie al suo basso costo, il modello shareware \u00e8 spesso l'unica pratica per la distribuzione di software non libero per piattaforme orfane o abbandonate, come l'Atari ST e Amiga.\nLogistica.\nAttraverso lo shareware, uno sviluppatore riesce ad aggirare la distribuzione al dettaglio eliminando l'intermediazione, commerciando direttamente con l'utente finale. I risultati sono: un prezzo ridotto per l'utente finale e il contatto diretto con l'autore del software. Gli utenti shareware sono incoraggiati a copiare e distribuire versioni non registrate del software ad amici, colleghi e conoscenti. La speranza \u00e8 che il programma risulti utile o divertente cos\u00ec che gli utenti paghino per poter accedere a tutte le funzioni.\nNella prima met\u00e0 degli anni novanta, fecero la loro comparsa online alcuni canali di distribuzione come Download.com, Tucows, Yahoo! e RealArcade. Questi portali agivano come canali di distribuzione per gli sviluppatori di shareware, raggiungendo un pubblico molto pi\u00f9 ampio di prima.\nMolti sviluppatori di shareware sono programmatori individuali che lavorano ai propri prodotti. Le comunit\u00e0 online per gli sviluppatori, come \"alt.comp.shareware.authors\" su newsgroup, sono spesso utilizzate dagli utenti con lo scopo di inviare suggerimenti per potenziali implementazioni.\nVideogiochi.\nI videogiochi shareware, piuttosto popolari fra la fine degli anni ottanta e la met\u00e0 degli novanta nel mercato dei compatibili IBM con sistema operativo DOS, erano inizialmente programmi piuttosto semplici e realizzati da una sola persona, distribuiti tramite BBS o floppy disk allegati a riviste. A differenza dei programmi, spesso i giochi erano completi e dotati di un documento o una scritta che pregava di pagare l'autore per il suo lavoro. Questo fino a che Scott Miller, dati gli scarsi guadagni realizzati con questa metodologia, pens\u00f2 di suddividere i propri giochi in \"episodi\", permettendo la distribuzione gratuita del primo e vendendo gli altri tramite corrispondenza. Altre software house che seguirono questo metodo distributivo sono state Softdisk, Epic MegaGames e id Software.\nCritica.\nDurante gli anni ottanta e la prima met\u00e0 degli anni novanta, lo shareware veniva considerato come uno strumento per far s\u00ec che anche i programmatori indipendenti ricevessero un compenso per il loro lavoro. Tuttavia, non molto tempo dopo, il modello shareware ha iniziato ad essere mortificato dal momento che il termine \u00e8 stato usato da imprese startup per software a pagamento, spesso di natura scadente, o per designare versioni demo limitate (definite crippleware). Di conseguenza, nei primi anni del ventunesimo secolo, il termine shareware \u00e8 stato utilizzato meno, sostituito dal termine \u201cdemo\u201d per i software di prova o freeware per le edizioni complete.\nAlcune tipologie di shareware hanno standard liberali, consentendo Nag Screen per ricordare all'utente la possibilit\u00e0 di acquistare il software, oppure la natura \u201cdemo\u201d o trialware della versione in uso. Altri invece hanno rifiutato di accettare qualsiasi software con funzionalit\u00e0 limitate, tra cui demo, uso studio, o software danneggiati. La maggior parte dei gruppi, come l'Association of Software Professionals, il Software Industry Professionals group e PC Shareware dichiarato espressamente la loro posizione e cio\u00e8 che qualsiasi software commercializzato come \"try before you buy\" viene definito shareware.\nUn altro problema \u00e8 l'elevato numero di progetti shareware falliti o abbandonati. Siti come Tucows, download.com, e Handango contano migliaia di programmi shareware, molti dei quali non sono pi\u00f9 in via di sviluppo, anche se gli autori possono ancora riceverne gli oneri. Un'indagine ha trovato che il 76% dei progetti elencati sono stati abbandonati oppure non sono pi\u00f9 in fase di aggiornamento. Per lo pi\u00f9 i progetti attivi vedono meno dello 0,5% dei downloader diventare clienti paganti, e almeno la met\u00e0 degli utenti possono fare uso di versioni pirata del software.\nDerivati.\nAltri tipi di software, prendendo spunto dallo shareware, hanno mantenuto il suffisso \u201c-ware\u201d senza per\u00f2 richiedere all'utente il pagamento di oneri destinati all'autore. Come ad esempio:\nUn altro tipo di distribuzione shareware molto popolare nel settore della telefonia mobile \u00e8 rappresentata dagli App Store, dove gli utenti possono spesso ottenere applicazioni gratuite ma affiancate da banner pubblicitari, oppure versioni a pagamento ma senza pubblicit\u00e0 e con caratteristiche aggiuntive.\nUtilizzi.\nIl software trial ha principalmente due impieghi:\nStandard Industriali e Tecnologie.\nEsistono diversi standard ampiamente accettati e le tecnologie in uso per lo sviluppo e la promozione di shareware."}
{"id": "50166", "revid": "529641", "url": "https://it.wikipedia.org/wiki?curid=50166", "title": "Hexley", "text": "Hexley \u00e8 la mascotte del sistema operativo open source Darwin, che a sua volta \u00e8 il cuore del sistema operativo macOS di Apple. Hexley rappresenta un ornitorinco con in mano un forcone, la mascotte \u00e8 disegnata con dei tratti da fumetto. \u00c8 stato disegnato e registrato da Jon Hooper e non \u00e8 affiliato con la Apple Inc. Il nome deriverebbe da un gioco di parole tra \"hex\" (abbreviazione per esadecimale in inglese) e \"Huxley\": Thomas Henry Huxley era un biologo inglese che difese strenuamente le teorie sull'evoluzione di Charles Darwin. Pur essendo un nome non semplicissimo da ricordare e soggetto a errori di scrittura, il nome si era diffuso e oramai \u00e8 diventato il nome ufficiale."}
{"id": "50167", "revid": "30610", "url": "https://it.wikipedia.org/wiki?curid=50167", "title": "Lancio del disco", "text": "Il lancio del disco \u00e8 una specialit\u00e0 sia maschile che femminile dell'atletica leggera in cui l'atleta cerca di scagliare il pi\u00f9 lontano possibile un attrezzo di forma lenticolare fatto di legno, con un'anima in metallo (il disco).\nIl lancio del disco \u00e8 uno sport antico. Il \"Discobolo\" di Mirone, la celeberrima scultura che ritrae un atleta che si appresta a scagliare il disco, risale al V secolo a.C. Nelle Olimpiadi moderne il lancio del disco maschile \u00e8 presente sin dalla prima edizione, mentre la gara femminile fu introdotta ai Giochi di Amsterdam 1928.\nCaratteristiche.\nPer svolgere questa disciplina l'atleta deve avere una certa fisicit\u00e0 che gli permetta di vincere la forza del disco senza farsi trasportare, rimanendo stabile fino alla fase finale, quando deve effettivamente lanciare. In genere i lanciatori del disco hanno una buona forza esplosiva e anche molto equilibrio per il movimento di preparazione.\nIl lancio del disco si svolge sempre all'aperto, su una pedana circolare con diametro interno di 2,50 m, circondata da una gabbia per proteggere gli spettatori, i giudici e gli altri concorrenti da un eventuale lancio in direzione sbagliata.\nAttrezzatura.\n\u00c8 una disciplina di precisione, quindi il risultato dipende da quanto \u00e8 corretta la tecnica di lancio, ma possono influire anche il tempo atmosferico e il disco che si usa. Per le donne il disco pesa 1 kg e ha un diametro di 180 mm e uno spessore di 37 mm, per gli uomini pesa 2 kg e ha un diametro di 219 mm e uno spessore di 44 mm.\nIl disco \u00e8 solitamente composto da un corpo di legno rivestito da metallo e da una corona di metallo. L'atleta pu\u00f2 essere squalificato se il disco non rispetta le misure o il peso regolamentari e se ha tacche, sporgenze o qualunque cosa possa aiutare a tenerlo meglio in mano; a questo scopo \u00e8 consentito solo del gesso che deve essere facilmente rimovibile per non influenzare gli altri atleti.\nOltre al disco, come attrezzature ci sono le scarpe da lancio, rigide con la suola piatta in modo da aiutare l'atleta a compiere le rotazioni; se non si hanno le scarpe da lancio, si possono usare quelle normali, a patto che abbiano la suola sempre piatta.\nTecnica.\nLa tecnica ha l'obbiettivo di mettere il disco in posizione ideale per essere lanciato, creare una torsione per aiutarci nella fase finale a dare pi\u00f9 spinta al disco e per avere una buona base di appoggio e di equilibrio per la rotazione.\nIl lancio pu\u00f2 essere diviso in 6 fasi:\nRegolamento.\nLe regole sono simili a quelle delle altre prove di lancio: i concorrenti hanno a disposizione un certo numero di lanci e vengono valutati in base al loro miglior lancio valido. Vince chi ha effettuato il lancio pi\u00f9 lungo.\nL'attrezzo utilizzato per essere accettato in gara e per l'omologazione di un record deve essere conforme alle specifiche della World Athletics. Per le donne il disco pesa 1\u00a0kg e ha un diametro tra i 180 e i 182\u00a0mm e uno spessore tra 37 e 39\u00a0mm, mentre per gli uomini il peso \u00e8 di 2\u00a0kg, il diametro tra i 219 e i 221\u00a0mm e lo spessore tra 44 e 46\u00a0mm. La pedana entro la quale l'atleta esegue la prova \u00e8 circolare, con un diametro interno di 2,50 m, dotata di una robusta gabbia a forma di U, che assicura l'incolumit\u00e0 degli spettatori, degli ufficiali di gara e degli altri concorrenti. Il settore di lancio \u00e8 di 34,92\u00b0 con il vertice coincidente con il centro della pedana.\nPer effettuare un lancio, il concorrente si posiziona all'interno della pedana, esegue una o pi\u00f9 torsioni da fermo, inizia la fase rotatoria e dopo uno o un giro e mezzo rilascia il disco. Il lancio \u00e8 valido se l'intero attrezzo cade entro i margini interni delle linee bianche delimitanti il settore di caduta. Inoltre, perch\u00e9 il lancio sia valido, il concorrente non pu\u00f2 lasciare la pedana fino a quando il disco non ha toccato terra e deve uscire dal semicerchio posteriore. Altro motivo di lancio non valido \u00e8 se durante la fase rotatoria l'atleta tocca il bordo superiore o esterno della pedana.\nLa distanza percorsa dal disco dipende non solo dalla spinta ma anche dalla traiettoria che l'atleta riesce a imprimergli e dal comportamento aerodinamico dell'attrezzo.\nRecord.\nIl record mondiale del lancio del disco \u00e8 di 74,08 m per gli uomini, stabilito dal tedesco orientale J\u00fcrgen Schult il 6 giugno 1986 a Neubrandenburg, e di 76,80 m per le donne, stabilito dalla connazionale Gabriele Reinsch il 9 luglio 1988 a Neubrandenburg.\nMaschili.\n\"Statistiche aggiornate al 5 marzo 2021.\"\nFemminili.\n\"Statistiche aggiornate al 12 settembre 2021.\"\nLegenda:\nMigliori atleti.\nMaschili.\n\"Statistiche aggiornate al 5 marzo 2021.\"\nFemminili.\n\"Statistiche aggiornate al 5 marzo 2021.\""}
{"id": "50169", "revid": "47767", "url": "https://it.wikipedia.org/wiki?curid=50169", "title": "Manuele", "text": ""}
{"id": "50175", "revid": "6923", "url": "https://it.wikipedia.org/wiki?curid=50175", "title": "Accessori da scrivania", "text": "Nel sistema operativo Mac OS sviluppato per computer Macintosh, gli accessori da scrivania (in inglese Desk Accessories, acronimo DA) erano dei piccoli programmi progettati seguendo un particolare modello di programmazione. Il modello di programmazione implementato permetteva di sviluppare piccole applicazioni che funzionavano in contemporanea con il programma in esecuzione. Erano nati quando il sistema operativo non forniva il supporto per nessun tipo di multitasking e permettevano all'utente di poter utilizzare applicazioni di uso comune come l'orologio, la calcolatrice, ecc. senza dover chiudere l'applicazione principale.\nPer il sistema operativo le DA non erano altro che una classe speciale di driver che veniva periodicamente mandata in esecuzione. I DA potevano avere un'interfaccia grafica limitata a una sola finestra al massimo e per permettere all'utente di distinguere i DA dal programma la grafica della loro finestra era diversa da quella degli altri programmi.\nTipiche applicazioni del DA erano la calcolatrice, l'orologio con allarme, e sviluppatori esterni realizzarono programmi come un correttore ortografico e altro. Era difficile scrivere i DA all'inizio quando non esistevano programmi dedicati per gli sviluppatori ma comunque visto che i DA non erano molto diversi da un qualsiasi programma per Mac OS con l'esperienza ci si abituava e la maggior parte delle difficolt\u00e0 sparivano.\nCon l'arrivo del System 6 il Mac OS inizi\u00f2 a permettere il multitasking cooperativo e quindi l'utilit\u00e0 dei DA diminu\u00ec notevolmente. In pi\u00f9 Apple sconsigliava lo sviluppo e l'utilizzo dei DA dato che in un ambiente multitasking potevano rendere il sistema instabile e portare a errori del sistema operativo. Nonostante le controindicazioni i DA sono stati mantenuti fino al Mac OS 9 per questioni di compatibilit\u00e0."}
{"id": "50181", "revid": "198277", "url": "https://it.wikipedia.org/wiki?curid=50181", "title": "Stadio delle Alpi", "text": "Lo stadio delle Alpi fu un impianto sportivo polivalente di Torino inaugurato nel 1990 e demolito nel 2009.\nSi trovava nei quartieri Vallette e Lucento in prossimit\u00e0 dell'area Continassa, nella circoscrizione 5 nell'area nord-occidentale della citt\u00e0, al confine con Venaria Reale.\nProgettato dallo studio Hutter al fine di accogliere alcune partite del , contava posti a sedere (pi\u00f9 254 di tribuna stampa, per un totale di posti), disposti su 3 anelli sovrapposti, con un'altezza massima dal terreno di gioco pari a 33 metri. I lavori di costruzione iniziarono nel 1988 e terminarono in poco pi\u00f9 di due anni, grazie al largo uso di elementi strutturali prefabbricati in cemento.\nNei sedici anni successivi alla Coppa del Mondo l'impianto costitu\u00ec il terreno casalingo dei due principali club calcistici cittadini, la e il . Nel 2002 la societ\u00e0 juventina rilev\u00f2 dal Comune di Torino il diritto di superficie per una durata di novantanove anni sull'area dello stadio, che nel 2006 venne chiuso alle attivit\u00e0 sportive.\nTra il 2008 e il 2009 la Juventus port\u00f2 a termine l'abbattimento della struttura, cui segu\u00ec la costruzione sulla medesima area di un nuovo impianto di sua propriet\u00e0, lo Juventus Stadium, sorto nel 2011.\nStoria.\nProgetto.\nNel 1984, la FIFA assegn\u00f2, ufficialmente, all'Italia l'organizzazione del : ci\u00f2 comport\u00f2 anche un adeguamento a livello di impianti sportivi sul territorio nazionale. Nella citt\u00e0 di Torino era presente lo stadio Comunale, costruito nel 1933 e adottato da tempo come terreno casalingo sia dalla sia dal , che, tuttavia, era ormai divenuto un impianto obsolescente, piccolo e scarsamente flessibile. Ci\u00f2 fece ben presto sorgere discussioni sul futuro della struttura: da una parte, l'opportunit\u00e0 di effettuarvi dei lavori di adeguamento (come sosteneva, tra l'altro, l'allora assessore allo sport della giunta torinese, Elda Tessore, la quale afferm\u00f2 che sarebbe bastato ristrutturarlo e migliorare i servizi) dall'altra, di abbandonarlo in favore di un nuovo stadio cittadino. \nAlla fine, fu adottata quest'ultima soluzione perch\u00e9 la ristrutturazione del Comunale fu ritenuta insufficiente per renderlo meno desueto sia dal comitato organizzatore dei Mondiali che dalle due societ\u00e0 torinesi.\nTra le varie proposte, si annoverava quella della Juventus, che tramite l'allora presidente Giampiero Boniperti present\u00f2 al consiglio regionale del Piemonte il progetto per la costruzione di un nuovo impianto da posti (tutti a sedere e al coperto), proponendo come sito il cosiddetto \"Campo Volo\" di Collegno, un comune della prima cintura ovest di Torino.\nCon il passare del tempo, i potenziali siti di costruzione si moltiplicarono: dall'iniziale proposta di Collegno, che venne giudicata troppo onerosa per le ingenti opere di urbanizzazione che avrebbe richiesto, si pass\u00f2 a esaminare nuove localit\u00e0 nell'area comunale torinese, tra le quali il sito dello stesso stadio Comunale (che sarebbe stato demolito e l'adiacente area di Piazza d'Armi adibita a parco), una zona non antropizzata a ovest del parco della Pellerina, l'area dell'ex aeroporto denominata allora \"Campo Lisa\", nel quartiere di Mirafiori Sud, o la zona della Continassa nel quartiere delle Vallette.\nNel marzo 1986, dopo vari confronti, il comune di Torino opt\u00f2 per quest'ultima ipotesi, che venne ufficializzata il 22 maggio seguente. Il 13 dicembre dello stesso anno la stessa giunta scelse il progetto del gruppo Acqua Marcia, redatto dagli architetti Sergio Hutter, Toni Cordero e Francesco Ossola, che prevedeva due varianti (con o senza pista di atletica leggera) e una capienza di posti a sedere: l'investimento complessivo per la realizzazione del nuovo impianto fu stimato in 226 miliardi di lire.\nIl 9 marzo 1988 incominciarono gli scavi nella zona della Continassa, che diedero il via ai lavori di costruzione dello stadio, terminati poi tra l'aprile e il maggio del 1990.\nNel periodo pre e post-mondiale, furono proposti dei progetti anche per l'adiacente area della Continassa: inizialmente, si pens\u00f2 a una \"citt\u00e0 dello sport\" che avrebbe dovuto accompagnare lo stadio dei mondiali, con la creazione di campi da tennis, piscine, palarock, parchi giochi e impianti base, con la settecentesca cascina Continassa che sarebbe dovuta diventare una sede di \"terziario sportivo\" (composta da uffici, sale riunioni, biblioteca, foresteria, bar e ristoranti) a uso della Federcalcio; dopo il mondiale, invece, il Comune valut\u00f2 l'idea di insediare, all'interno della cascina, un hotel a quattro stelle. Ambedue i progetti fallirono sicch\u00e9 l'area, che versava ormai da anni in stato di abbandono, cadde in preda al degrado, con la cascina ridotta a rifugio per gruppi rom.\nLa scelta del nome.\nLa scelta del nome fu caratterizzata da un acceso dibattito che si protrasse sino a pochi mesi dall'inaugurazione. Vi furono svariate proposte per quello che, durante gli anni di costruzione, venne colloquialmente appellato dalla stampa come lo stadio \"della Continassa\" o \"delle Vallette\". Si pass\u00f2 presto da un'ipotesi semplice e decisamente neutra (\"Nuovo\") all'idea di dedicare l'impianto a una nota personalit\u00e0 legata alla citt\u00e0, sportiva e non \u2014 come la squadra del Grande Torino, Umberto Caligaris, Guglielmo Gabetto, Valentino Mazzola, Gigi Meroni, Virginio Rosetta, Gaetano Scirea, Vittorio Pozzo (cui gi\u00e0 era intitolato il Comunale) o anche Sandro Pertini.\nLa convenzione fra il Comune e l'Acqua Marcia prevedeva tuttavia la decisione circa il nome da assegnare all'impianto fosse avocata al consiglio comunale. Il 12 marzo 1990 venne poi presentata una rosa di cinque proposte: \"Agor\u00e0\", \"Des Alpes\", \"Eracles\", \"Summit\" e \"Zeus\", che vennero sottoposte al giudizio della cittadinanza. In realt\u00e0, gi\u00e0 il 6 febbraio precedente la municipalit\u00e0 torinese aveva ufficialmente scelto per il nuovo stadio la denominazione di \"Delle Alpi\" \u2014 di fatto, l'italianizzazione della proposta \"Des Alpes\" dell'Acqua Marcia \u2014; una decisione unilaterale che, \"a posteriori\", cre\u00f2 qualche polemica circa i modi con cui fu portata avanti dalla giunta. Questa, nell'occasione, non aveva comunque escluso \u00abuna successiva dedica dell'impianto [...] a un personaggio illustre torinese\u00bb da affiancare al nome prescelto, ipotesi che, tuttavia, non si concretizzer\u00e0 mai.\nInaugurazione.\nLo stadio fu inaugurato il 31 maggio 1990 con un incontro tra una selezione mista di calciatori della e del (scesa in campo in uniforme giallobl\u00f9, in omaggio dei colori civici di Torino) e il , freschi campioni nazionali portoghesi.\nPrima del fischio d'inizio, fu osservato un minuto di silenzio in memoria dei caduti del Grande Torino, delle vittime della strage dell'Heysel e di Gaetano Scirea. Il torinista Haris \u0160koro fu il primo marcatore in assoluto al Delle Alpi.\nIl primo incontro ufficiale ivi tenutosi fu invece -, il 10 giugno successivo, durante la fase a gironi del .\nLa prima rete ufficiale nello stadio fu marcata dal brasiliano Careca.\nLa prima partita della Juventus all'interno del nuovo impianto fu una partita di Coppa Italia contro il , vinta dai bianconeri per 2-0. Mentre, la prima gara in campionato nel nuovo stadio fu appannaggio del Torino, un pareggio a reti bianche contro la .\n\"Prima partita Juventus (Coppa Italia 1990-1991)\"\n\"Prima partita Torino (Serie A 1990-1991)\"\nI problemi.\nFin dai suoi primi mesi di vita, il Delle Alpi inizi\u00f2 ad evidenziare svariati problemi che negli anni seguenti ne resero estremamente complicati l'utilizzo e la gestione. Anzitutto, i costi d'affitto dell'impianto e di manutenzione della copertura e del terreno di gioco si rivelarono molto superiori alle previsioni antecedenti la costruzione.\nIl secondo e forse pi\u00f9 grande difetto risiedeva nella scarsa confortevolezza degli spalti, che per la loro conformazione ellittica e la presenza della pista di atletica leggera attorno al prato offrivano al pubblico (soprattutto dai lati delle curve e negli anelli pi\u00f9 alti) una pessima visibilit\u00e0.\nPeraltro la pista, inserita nel progetto essenzialmente per poter usufruire dei finanziamenti del CONI in fase di costruzione, ben presto si rivel\u00f2 di fatto inutile ai fini dell'utilizzo prettamente calcistico dello stadio, venendo impiegata solo sporadicamente, come per gli Assoluti del 1991 o la IAAF Grand Prix Final del 1992; l'assenza di una pista accessoria per il riscaldamento degli atleti precluse poi l'organizzazione di ulteriori \"meeting\" internazionali.\nIl terreno erboso pales\u00f2, inoltre, frequenti difetti di tenuta ed attecchimento, causati in parte dall'impianto d'irrigazione, che tendeva ad allagare il rettangolo di gioco e \"annegava\" le zolle.\nL'insieme di questi problemi, oltre a renderlo obsoleto anche di fronte alla sopraggiunta rivoluzione televisiva, sfociarono in una palese disaffezione nei confronti del pur moderno stadio sia da parte dei tifosi che raramente riempirono i suoi sovradimensionati spalti, sia dei due club cittadini che, nel triennio 1991-1994, minacciarono pi\u00f9 volte il Comune di lasciare il Delle Alpi o addirittura la stessa Torino per alcune partite, oppure, definitivamente. In aperta polemica anche per i costi di gestione, nel 1995 la concretizz\u00f2 per la prima volta l'idea di lasciare il Delle Alpi, emigrando allo stadio Giuseppe Meazza di Milano per le partite interne di semifinale e finale di Coppa UEFA 1994-1995; simili traslochi si ripeteranno per la finale di ritorno della Supercoppa UEFA 1996, giocata alla Favorita di Palermo, per le gare interne della Coppa Intertoto UEFA 1999, disputate al Dino Manuzzi di Cesena, e per vari incontri interni di alcuni turni preliminari della Coppa UEFA 1999-2000, disputati nuovamente alla Favorita di Palermo.\nNel frattempo, vista la scomodit\u00e0 dell'impianto, nel 1994 la Juventus inizi\u00f2 a coltivare l'idea di costruire uno stadio di sua propriet\u00e0: in quell'annata il piano reso noto dalla societ\u00e0 bianconera prevedeva la trasformazione della zona della Continassa in una superficie riservata al club, edificandovi un impianto di propriet\u00e0 accompagnato da altre strutture: nella fase iniziale del progetto furono ipotizzati un centro d'allenamento per la squadra e il collocamento della nuova sede sociale all'interno della settecentesca cascina Continassa. Nel 1996 tuttavia prese quota l'idea di acquistare e ristrutturare il vecchio stadio Comunale, situato nel quartiere Santa Rita, riservando all'area della Continassa la funzione di centro sportivo e designando il Delle Alpi solo ai grandi eventi sportivi; il progetto del nuovo impianto nell'area della Continassa, avanzato due anni prima, rimase come alternativa.\nNel 1998 la Juventus abbandon\u00f2 l'idea del Comunale per evitare problemi di ordine pubblico nella zona dell'impianto dovuti alla vicinanza dello stadio Filadelfia, storicamente legato al e a sua volta interessato da un progetto di restauro; dunque, la societ\u00e0 bianconera riprese in mano il progetto Continassa, che prevedeva la profonda ristrutturazione del Delle Alpi e la realizzazione di nuove strutture riservate al club, unite ad attivit\u00e0 commerciali correlate.\nLa Juventus voleva abbattere il Delle Alpi e costruirvi al suo posto un nuovo impianto da posti, a uso esclusivamente calcistico; il club, tuttavia, faticava a trovare un'intesa con il Comune, proprietario dello stadio. Cos\u00ec, negli anni che seguirono, a pi\u00f9 riprese la societ\u00e0 bianconera rispolver\u00f2 l'intento di lasciare la citt\u00e0 nel caso in cui non si fosse risolta la situazione. Nel 2001, tra le varie soluzioni al problema degli stadi, si pens\u00f2 di vendere il Delle Alpi in compropriet\u00e0 alla Juventus e al Torino (questa proposta fu avanzata gi\u00e0 nel 1996, ma rifiutata dalle due squadre per i costi troppo onerosi); nonostante l'interesse da parte del Comune e delle due societ\u00e0 torinesi, quest'ipotesi tramont\u00f2 alla fine dello stesso anno, complice il disaccordo tra i due club per la gestione dello stadio. Ragion per cui, rimasero immutate le intenzioni della Juventus riguardo alla questione stadio e all'eventuale abbandono della citt\u00e0.\nIntanto, nel 1997, l'altra squadra cittadina, il Torino, intendeva abbandonare il Delle Alpi per tornare a disputare gli incontri casalinghi nel vecchio stadio Filadelfia: ipotesi che, tuttavia, non si concretizz\u00f2, poich\u00e9 la societ\u00e0 granata abbandon\u00f2 il progetto nel 2002. Pertanto, nello stesso anno, al Torino fu suggerito di acquistare lo stadio Comunale.\nParallelamente ai progetti calcistici, durante il biennio 2001-2002, in vista dei XX Giochi olimpici invernali, si pens\u00f2 di ospitare le cerimonie di apertura e di chiusura al Delle Alpi, salvo poi cambiare i piani: infatti, si prefer\u00ec destinare a questa finalit\u00e0 il Comunale che, nel 2001, era gi\u00e0 stato designato come impianto da utilizzare durante le Olimpiadi invernali, ma come sede per gli incontri di hockey su ghiaccio (progetto bocciato dopo poche settimane), dopo essere stato proposto come alternativa al Filadelfia per un periodo che andava dalla fine dell'anno precedente.\nUltimi anni.\nL'impianto della Continassa rimase di propriet\u00e0 del Comune di Torino fino al 18 giugno 2002, quando al termine di un travagliato percorso di dialogo tra le parti \u2014 \u00abotto anni di sofferenze e polemiche\u00bb, come ebbe a dire l'allora presidente bianconero Vittorio Chiusano \u2014 la acquist\u00f2 il diritto di superficie sull'area dello stadio delle Alpi per la durata di 99 anni, al prezzo di 25 milioni di euro; contemporaneamente la municipalit\u00e0 torinese cedette al l'area del vecchio stadio Comunale, per la cifra di 6 milioni di euro; la societ\u00e0 granata nel frattempo continu\u00f2 a giocare al Delle Alpi fino al 2006, pagando l'affitto al club bianconero.\nLa Juventus, in seguito al patto, oltre che edificare un nuovo impianto adatto al calcio, sicuro e redditizio, aveva intenzione di riqualificare l'area della Continassa, rendendola una cittadella juventina, con museo, centro medico, centro d'allenamento, sede sociale, vari esercizi commerciali e altre iniziative rivolte ai tifosi.\nL'ultima partita della Juventus nello stadio fu la vittoria 2-1 sul del 7 maggio 2006, valevole per il campionato di Serie A; l'ultima assoluta fu appannaggio del Torino, una vittoria 3-1 contro il il successivo 11 giugno e valevole per la finale play-off del campionato di Serie B.\nPochi mesi dopo l'abbandono del Delle Alpi e in attesa del suo rifacimento, la Juventus fece momentaneamente ritorno nell'ex stadio Comunale, nel frattempo restaurato e ribattezzato in Olimpico, in vista dei XX Giochi olimpici invernali, mentre il Torino vi si stabil\u00ec definitivamente (seppur avendolo restituito al Comune nel 2005, complici i problemi finanziari che portarono poi al fallimento della societ\u00e0). Inizialmente intenzionata a giocare nell'impianto di Santa Rita per la sola stagione 2006-2007, in modo da attuare un veloce rinnovo del Delle Alpi, il successivo coinvolgimento juventino in Calciopoli nell'estate 2006 spinse la societ\u00e0 a rivedere i suoi piani edilizi, ragion per cui la squadra protrasse fino al 2011 la convivenza all'Olimpico con il club torinista.\nUna volta chiuso alle attivit\u00e0 sportive, tra il 2006 e il 2008 il Delle Alpi continu\u00f2 a ospitare alcuni concerti. L'11 novembre 2008 inizi\u00f2 la demolizione dello stadio, che venne conclusa il 25 giugno 2009. Sullo stesso terreno lasciato libero, a partire dal successivo 30 giugno \u00e8 stato costruito il nuovo \"Juventus Stadium\", poi Allianz Stadium, completato e inaugurato nel settembre 2011.\n\"Ultima partita Juventus (Serie A 2005-2006)\"\n\"Ultima partita Torino (Serie B 2005-2006)\"\nStruttura.\nIl Delle Alpi si presentava come un ampio invaso parzialmente interrato. La struttura si ergeva dalla collinetta in cui era sita grazie ai pennoni d'acciaio (che sostenevano la copertura delinenando il perimetro ellittico dello stadio) e al profilo del terzo anello, l'unico visibile esternamente. Sull'impianto, caratterizzato quindi da un'altezza contenuta, spiccavano i due grandi pennoni a \"V capovolta\" dietro le due curve nonch\u00e9 le due grandi vele in Teflon che interrompevano le curve stesse in prossimit\u00e0 del terzo anello.\nAll'interno, attraverso le rampe e le gradinate di accesso ci si ritrovava immersi nel catino capace di contenere poco meno di spettatori, il che lo rese il quarto stadio d'Italia per capienza dopo il Meazza di Milano, l'Olimpico di Roma e il San Paolo di Napoli. I tre anelli del Delle Alpi seguivano con continuit\u00e0 il profilo ellittico della pista di atletica leggera e venivano interrotti, solo nel livello pi\u00f9 alto, dai succitati teli in Teflon.\nLa copertura era costituita da una serie di elementi in lamiera di alluminio appesi a una tensostruttura d'acciaio a forma di \"8\", collegata da funi lungo l'asse mediano del campo. Cinquantasei pennoni rossi e i due grandi cavalletti dello stesso colore, alti 76 metri, facevano da tiranti per i cavi d'acciaio che terminavano la loro corsa fuori dall'impianto, nella collinetta lungo il perimetro dello stadio.\nQuesti erano i quattro settori in cui era suddiviso il pubblico:\nLo stadio era inoltre dotato di un impianto audio centralizzato, costituito da un grosso \"cluster\" sospeso (tramite tiranti d'acciaio attaccati alla copertura) a un'altezza di 40 metri dal suolo, al di sopra del centro del campo. Tale \"cluster\" centrale conteneva 12 amplificatori che pilotavano 96 altoparlanti, per un peso complessivo di e una dimensione di 3 metri di altezza, 6,45 metri di base e 8 metri di copertura. I dodici amplificatori avevano una potenza totale di RMS e generavano una pressione sonora massima di 100 dB a una distanza di oltre 100 metri.\nLe partite.\n- (2-2) del 29 aprile 1992, finale d'andata della Coppa UEFA, \u00e8 stata la partita in cui il Delle Alpi ha fatto registrare il primato di pubblico con spettatori, mentre - (2-0 d.t.s.) del 9 marzo 2005, ottavo di finale della Champions League, \u00e8 stata la sfida in cui si \u00e8 stabilito il record d'incasso con . L'impianto inoltre ha ospitato anche cinque partite del :\nAttivit\u00e0 extracalcistiche.\nRelativamente l'atletica leggera, il Delle Alpi \u00e8 stato sede dei campionati italiani assoluti del 1991 e l'anno seguente dell'ottava IAAF Grand Prix Final. Ha inoltre ospitato numerosi concerti di artisti di fama internazionale.\nConcerti.\nSovente si \u00e8 trattato dell'unica data italiana di molti tour internazionali, dai concerti dei Guns N' Roses all'apice del loro successo, ai Metallica che scelsero Torino come sede del loro pi\u00f9 grande fan club italiano, senza dimenticare i Pink Floyd con il \"Division Bell Tour\" o ancora l\"Elevation Tour\" degli U2. Il 2 ottobre 2007 \u00e8 stata l'unica data italiana anche per la storica reunion dei The Police con il loro \"Live in Concert Tour\" di fronte a fan. Tappe al Delle Alpi anche per Madonna e per gli AC/DC (alla loro seconda presenza in uno stadio torinese, dopo i concerti degli anni 1980 al vecchio Comunale). Anche i Rolling Stones tornarono a Torino suonando qui il 28 luglio 1990. Tra gli italiani, Vasco Rossi ha qui tenuto otto concerti (l'ultimo il 5 ottobre 2008), ma si sono fermati al Delle Alpi anche Ligabue, Eros Ramazzotti, Claudio Baglioni e Renato Zero."}
{"id": "50182", "revid": "799521", "url": "https://it.wikipedia.org/wiki?curid=50182", "title": "Eurovelo", "text": ""}
{"id": "50184", "revid": "2069609", "url": "https://it.wikipedia.org/wiki?curid=50184", "title": "Lunghezza focale", "text": "La lunghezza focale \u00e8 una misura assoluta per catalogare alcuni sistemi ottici. Come rappresentato nella figura, la distanza focale (o lunghezza focale) \"f\" coincide con lo spazio misurato tra il centro ottico di una lente sottile ed il punto di focalizzazione dei raggi paralleli entranti, emessi da un punto luce posto all'infinito.\nLente sottile.\nPer una lente sottile immersa in aria, la lunghezza focale \u00e8 la distanza dal centro della lente ai suoi punti focali. Per una lente convergente, per esempio una lente convessa, la lunghezza focale \u00e8 positiva ed \u00e8 la distanza alla quale un fascio di luce collimata viene focalizzato su un singolo punto. Per una lente divergente, ad esempio una lente concava, la lunghezza focale \u00e8 negativa ed \u00e8 la distanza dal punto da cui un fascio di luce collimata diverge dopo il passaggio attraverso la lente.\nQuando una lente viene utilizzata per ottenere l'immagine di un oggetto, la distanza \"u\" tra l'oggetto e la lente, la distanza \"v\" tra la lente e l'immagine e la lunghezza focale \"f\" sono correlate dalla formula:\nSi pu\u00f2 facilmente misurare la lunghezza focale di una sottile lente convessa utilizzandola per ottenere su uno schermo l'immagine di una sorgente di luce posta a una certa distanza. Occorre spostare la lente fino a formare un'immagine nitida sullo schermo. In questo caso \u00e8 trascurabile e la lunghezza focale \u00e8 quindi data da: \nLa lunghezza focale di una lente concava \u00e8 un po' pi\u00f9 complessa da determinare. \u00c8 considerata quel punto in cui i fasci di luce che si diffondono si incontrerebbero prima della lente se questa non fosse presente. Durante tale prova non si forma alcuna immagine e la lunghezza focale deve essere determinata facendo passare la luce (per esempio la luce di un raggio laser) attraverso la lente, esaminando quanto quella luce si disperde/piega e seguendo il raggio di luce a ritroso fino al punto focale della lente.\nSistemi ottici.\nPer una lente spessa, che ha uno spessore non trascurabile, o un sistema di immagine costituito da pi\u00f9 lenti o specchi (ad esempio, un obiettivo fotografico o un telescopio) la lunghezza focale \u00e8 spesso chiamata lunghezza focale effettiva o EFL, dall'inglese \"Effective Focal Length\", per distinguerla da altri parametri comunemente usati:\nPer un sistema ottico immerso in aria, la lunghezza focale effettiva (\"f\" e \"f\u2032\") fornisce la distanza dai piani principali anteriore e posteriore (H e H\u2032) ai corrispondenti punti focali (F e F\u2032). Se il mezzo di propagazione della luce non \u00e8 l'aria, allora la distanza viene moltiplicata per l'indice di rifrazione del mezzo (\"n\" \u00e8 l'indice di rifrazione del materiale di cui \u00e8 fatta la lente stessa; \"n\"1 \u00e8 l'indice di rifrazione di qualsiasi mezzo davanti alla lente; \"n\"2 \u00e8 quello di qualsiasi mezzo dietro di essa). Alcuni autori chiamano queste distanze rispettivamente focale anteriore (\"f\" ) e posteriore (\"f\" '), distinguendole da distanza focale anteriore e posteriore definite in precedenza.\nIn generale, la lunghezza focale o EFL \u00e8 il valore che descrive la capacit\u00e0 del sistema ottico di mettere a fuoco la luce ed \u00e8 il valore utilizzato per calcolare l'ingrandimento del sistema. Gli altri parametri si utilizzano per determinare dove si former\u00e0 un'immagine, data una posizione dell'oggetto.\nNel caso di una lente di spessore \"d\" immersa in aria () e con raggi di curvatura delle superfici pari a \"R\"1 e \"R\"2, la lunghezza focale effettiva \"f\" \u00e8 data dall'equazione del Lensmaker:\ndove \"n\" \u00e8 l'indice di rifrazione del materiale con cui \u00e8 costruita la lente. La grandezza \u00e8 anche nota come potere diottrico o potere convergente della lente.\nLa lunghezza focale anteriore corrispondente \u00e8:\ne la lunghezza focale posteriore:\nCon la convenzione dei segni qui utilizzata, il valore di \"R\"1 sar\u00e0 positivo se la prima superficie della lente \u00e8 convessa, e negativo se \u00e8 concava. Il valore di \"R\"2 invece \u00e8 negativo se la seconda superficie \u00e8 convessa e positivo se concava. La convenzione dei segni pu\u00f2 variare tra i diversi autori, il che si traduce in forme diverse di queste equazioni a seconda della convenzione utilizzata.\nPer uno specchio sferico in aria, la lunghezza focale \u00e8 pari al raggio di curvatura dello specchio diviso due. La lunghezza focale \u00e8 positiva per uno specchio concavo e negativa per uno specchio convesso. Nella convenzione dei segni usata per la progettazione ottica, uno specchio concavo ha un raggio di curvatura negativo, quindi:\ndove \"R\" \u00e8 il raggio di curvatura della superficie dello specchio.\nFotografia.\nIn fotografia rappresenta la distanza tra il centro ottico dell'obiettivo ed il piano della messa a fuoco (sensore, pellicola, ecc) misurandola generalmente in millimetri (raramente \u00e8 espressa in centimetri o in pollici). La lunghezza focale \u00e8 anche l'inverso del potere diottrico, misurato in metri (focale = 1/diottrie) ed \u00e8 in relazione con l'ingrandimento lineare. Siccome il dato della lunghezza focale \u00e8 convenzionalmente misurato con la messa a fuoco all'infinito, durante le varie regolazioni tra l'infinito e la minima distanza di messa fuoco, il valore reale della lunghezza focale aumenta in proporzione: per mettere a fuoco un oggetto vicino alla lente, questa dovr\u00e0 allontanarsi dalla fotocamera, aumentando la lunghezza focale. Il \"centro ottico\" non sempre coincide con il centro dell'obiettivo, che \u00e8 composto da pi\u00f9 lenti, ma si pu\u00f2 comparare ad una singola lente, la cui lunghezza focale pu\u00f2 essere considerevolmente diversa dalla lunghezza fisica. Molti obiettivi con lunghezza focale maggiore del \"normale\" vengono progettati con determinati schemi ottici, al fine di ridurre gli ingombri, ad esempio, i teleobiettivi. Normalmente si dovrebbe considerare \"normale\" un obiettivo la cui lunghezza focale \u00e8 uguale alla diagonale del formato (su pellicola fotografica o sensore). Gli obiettivi a corta focale (grandangolari) saranno progettati per avere una lunghezza effettiva maggiore, utilizzando il tipico schema del teleobiettivo invertito.\nAstronomia osservativa.\nLo stesso concetto \u00e8 applicato alle lenti dei telescopi, la cui lunghezza determina importanti effetti nella visione degli oggetti astronomici. In generale, infatti, una maggiore lunghezza focale determina un maggior ingrandimento dell'immagine, a parit\u00e0 di oculare utilizzato. Tuttavia, una maggiore lunghezza focale, a parit\u00e0 di diametro dell'ottica, va a scapito della luminosit\u00e0 dell'immagine. La lunghezza focale \u00e8 utilizzata per calcolare il rapporto focale dello strumento."}
{"id": "50186", "revid": "6923", "url": "https://it.wikipedia.org/wiki?curid=50186", "title": "MultiFinder", "text": "MultiFinder \u00e8 un'estensione del software disponibile per il sistema operativo System 6 sviluppato per i computer Macintosh. Aggiungeva la possibilit\u00e0 al sistema operativo di implementare il multitasking cooperativo. Quindi consentiva a pi\u00f9 applicazioni contemporaneamente di funzionare. Senza il MultiFinder il System 6 era in grado di eseguire al massimo una applicazione per volta. Con la versione 7 del System il MultiFinder venne incluso nel sistema operativo.\nIl MultiFinder nasce ovviamente per rispondere a una delle principali richieste degli utenti. Ma la sua storia merita una piccola digressione. Durante lo sviluppo del Macintosh i progettisti Apple decisero di abbandonare il multitasking sviluppato per il sistema operativo del Lisa per via della scarsa memoria del computer (il primo macintosh era dotato di 128 KByte di RAM). Per consentire comunque una qualche forma di multitasking inventarono gli accessori da scrivania, programmini che utilizzando poca memoria consentivano di simulare un multitasking molto basico. Col passare del tempo i modelli Macintosh vennero dotati sempre di pi\u00f9 memoria e quindi la limitazione tecnica iniziale venne a cadere. Per esempio il Macintosh Plus era dotato di 1 Mbyte di memoria, una quantit\u00e0 pi\u00f9 che sufficiente (per l'epoca) per far funzionare due programmi contemporaneamente.\nAndy Hertzfeld decise di scrivere il programma \"Switcher\". Questo programma forniva degli \"scomparti\" dove venivano caricate le applicazioni e poi a seconda dei comandi dell'utente provvedeva a scambiare gli scomparti in esecuzione. L'utente vedeva sulla barra superiore dello schermo delle icone che rappresentavano i programmi caricati e a seconda dell'icona che premeva lo Switcher provvedeva a commutare lo scomparto in uso. Questo programma non implementava il multitasking dato che mentre una applicazione era in esecuzione le altre erano congelate e non potevano seguire nessun tipo di elaborazione. Questa tecnica aveva vantaggi e svantaggi: era compatibile con le applicazioni Macintosh ma richiedeva modifiche radicali del sistema operativo. Dal lavoro di Hertzfeld Apple \u00e8 partita per realizzare il MultiFinder.\nMultiFinder ha esteso il System permettendo un vero multitasking (sebbene cooperativo). Quando una applicazione era in esecuzione le altre venivano riposte dietro la finestra dell'applicazione in esecuzione. Questo era necessario per permettere la compatibilit\u00e0 con le applicazioni precedenti al System 6 ed era anche utile perch\u00e9 permetteva all'utente di avere una visione intuitiva delle applicazioni avviate ma non attive in quell'istante. Il MultiFinder si preoccupava di gestire l'allocazione della memoria per le singole applicazioni dato che la gestione della memoria implementata dal System era peculiare e creava molte limitazioni all'utente.\nIl MultiFinder era un'entit\u00e0 separata col System 6 ma vista la sua utilit\u00e0 venne integrato nel System 7 e successivi. Venne eliminato solo con l'arrivo del macOS che essendo un sistema operativo Unix era basato su un preemptive multitasking e su una gestione della memoria molto pi\u00f9 efficiente e moderna."}
{"id": "50187", "revid": "115848801", "url": "https://it.wikipedia.org/wiki?curid=50187", "title": "QuickDraw", "text": "QuickDraw \u00e8 il motore grafico bidimensionale del sistema operativo macOS prodotto da Apple. \u00c8 stato progettato e realizzato da Andy Hertzfeld e Bill Atkinson. Con l'arrivo del macOS Apple svilupp\u00f2 un nuovo motore grafico chiamato Quartz. QuickDraw \u00e8 incluso in Mac OS X per poter mantenere la compatibilit\u00e0 con le applicazioni precedenti, l'emulatore Classic necessit\u00e0 del supporto di QuickDraw per funzionare.\nPrincipi di QuickDraw.\nQuickDraw venne progettato dal team di sviluppo come un'estensione dell'originale motore grafico integrato nel sistema operativo del computer Lisa. \u00c8 strutturato come un insieme di algoritmi e di strutture dati unite per formare un insieme di librerie deposte alla gestione dell'interfaccia grafica. Questo metodo di costruzione del motore grafico \u00e8 in netta opposizione rispetto alle moderne tecniche di programmazione orientata agli oggetti. Ma allora la programmazione a oggetti non era il paradigma imperante e quel tipo di libreria ben si adattava al linguaggio Pascal, linguaggio che Apple ha utilizzato per sviluppare buona parte dell'interfaccia grafica.\nQuickDraw definisce una struttura dati chiave chiamata \"port\" o \"GrafPort\". Questa struttura definisce l'area dove si pu\u00f2 disegnare. La maggior parte delle finestre presenti sullo schermo sono delle GrafPort.\nLe GrafPort sono definite da un sistema di coordinate. Nel QuickDraw sono definite come numeri a 16 bit e quindi una GrafPort pu\u00f2 essere grande al massimo 65535 punti in orizzontale e un egual numero in verticale. I numeri sono elencati col segno quindi vanno da -32.767 a +32.768 in orizzontale e similmente in verticale. Le finestre normalmente sono posizionate a partire dalla posizione (0,0).\nLe linee definite da QuickDraw sono delle linee ideali infinitamente sottili. Quando vengono tracciate il sistema traccia la linea \"colorando\" i punti alla destra e sotto delle coordinate attraversate dalle linee. Questa convenzione di disegno evita errori di parallasse e riduce i problemi dovuti ad un allineamento non corretto delle linee che generano le figure geometriche base.\nNel sistema Macintosh tutti i punti (pixel) vengono considerati quadrati e con una risoluzione di 72 punti per pollice. Questa convenzione \u00e8 comoda, dato che nell'industria editoriale una risoluzione standard di stampa \u00e8 quella di 72 punti per pollice e quindi \u00e8 facile avere una corrispondenza tra ci\u00f2 che si vede e ci\u00f2 che si stampa.\nQuickDraw include diverse funzioni per scalare e mappare le immagini.\nQuickDraw mantiene molte variabili globali per ogni programma legate alle GrafPort. Questo ha semplificato la realizzazione delle API dato che ogni operazione normalmente veniva indirizzata verso la \"porta\" corrente. Quando Apple decise di introdurre il multitasking nel Mac OS comprese che la soluzione adottata dal QuickDraw era molto limitata e che aggiornarla senza perdere la compatibilit\u00e0 con le precedenti applicazioni sarebbe stata un'impresa ardua. Infatti molte delle limitazioni del multitasking del Mac OS dipendevano da QuickDraw.\nIl 20 luglio 2010 Apple ne ha donato il codice sorgente al Computer History Museum di Mountain View."}
{"id": "50200", "revid": "438678", "url": "https://it.wikipedia.org/wiki?curid=50200", "title": "Premi Nobel per l'economia", "text": ""}
{"id": "50203", "revid": "2231812", "url": "https://it.wikipedia.org/wiki?curid=50203", "title": "Locomotiva", "text": "La locomotiva \u00e8 il rotabile ferroviario munito di motore che viene usato, nel trasporto ferroviario, per il traino di un convoglio (treno o manovra) su un binario ferroviario.\nStoria.\nLe origini.\n\u00c8 opinione diffusa che i primi tentativi di applicazione della forza del vapore a dispositivi in grado di trainare veicoli e sostituire la forza dell'uomo e degli animali si ebbe nelle miniere di carbone in seguito alla cosiddetta rivoluzione industriale. Questi tentativi segnano l'atto di nascita della locomotiva a vapore e il momento in cui la forza meccanica cominci\u00f2 a sostituire quella degli animali nei lavori pesanti.\nAlla fine del XVIII secolo il motore a vapore cominciava a diffondersi in ambito industriale e vi furono i primi tentativi di applicazione delle caldaie a mezzi di trasporto.\nIl primo che riusc\u00ec a far muovere un veicolo su rotaia grazie alla forza del vapore fu l'inventore inglese Richard Trevithick, che nel febbraio 1804 costru\u00ec la prima locomotiva a vapore funzionante per la miniera di Penydarren nel Galles. La macchina di Trevithick era semplice e spartana, una semplice caldaia in ferro con un camino posto presso la bocca di caricamento del carbone. Il vapore prodotto veniva convogliato ad un cilindro orizzontale al lato opposto del camino, che trasmetteva il movimento ad un asse motore tramite un semplice biellismo. La caldaia raggiungeva la pressione di circa 2,8 bar, ed era dotata di una valvola di sfogo per le sovrappressioni. Nel 1808 Trevithick costru\u00ec una seconda macchina, simile, chiamata ironicamente \"Catch me who can\" (\"Mi acchiappi chi pu\u00f2\"); questa era a cilindro verticale.\nNel 1812 l'ingegnere Matthew Murray e l'industriale John Blenkinsop costruirono la prima macchina a due cilindri, da 203\u00a0mm di diametro ciascuno. Anche in questo caso i cilindri erano verticali e collegati con un meccanismo simile a quello di Trevithick. L'asse motore era dotato di rudimentali ruote dentate che agivano su una cremagliera per far presa sul binario e muovere il veicolo. Questa macchina, a tre assi, denominata \"Salamanca\", aveva dimensioni maggiori rispetto a quella di Trevithick e si dimostr\u00f2 adatta a trasportare il carbone della miniera di Middleton (di propriet\u00e0 di Blenkinsop). Ne vennero prodotti altri tre esemplari che servirono ininterrottamente fino agli anni trenta del XIX secolo nonostante gli alti costi di mantenimento e i frequenti guasti della ruota dentata.\nNel 1813 l'ingegnere William Hedley, il motorista Jonathan Forster e il fabbro Timothy Hackworth costruirono una nuova locomotiva per Christopher Blackett, proprietario della miniera di Wylam Colliery presso Newcastle upon Tyne. Questa macchina, denominata \"Puffing Billy\", condivideva la struttura a tre assi con la \"Salamanca\", ma era priva di assi dentati; la trazione veniva data dal semplice attrito ruota-rotaia, come per la \"locomotiva Pennydarren\" di Trevithick. La trasmissione in compenso era molto pi\u00f9 complessa, con una coppia di bilancieri collegati ai cilindri che muovevano un ingranaggio che metteva in rotazione le ruote.\nGeorge Stephenson costru\u00ec nel 1814 la sua prima locomotiva: ingegnere motorista presso la miniera di Killingworth costru\u00ec una macchina ispirata alle precedenti, chiamata \"Blucher\". La caldaia, lunga 2430\u00a0mm e di 863\u00a0mm di diametro esterno (507 interno) alimentava due cilindri da 203\u00a0mm di diametro per 609\u00a0mm di corsa. La \"Blucher\" pur essendo di meccanica tradizionale, aveva alcune significative innovazioni: per la prima volta le ruote erano dotate di bordini interni per tenere la macchina sul binario (invece di usare il binario stesso come guida), e per la prima volta i cilindri (ancora verticali) erano collegati direttamente alle ruote motrici.\nNel 1821 Stephenson costru\u00ec la Locomotion per la Stockton and Darlington Railway: era in grado di percorrere 15\u00a0km a 39\u00a0km/h, portando 80 tonnellate di carico. Fino ad allora tuttavia il problema principale era costituito dalla scarsa produzione di vapore della caldaia.\nNascita della caldaia tubolare.\nLa prima locomotiva che pu\u00f2 definirsi moderna fu, nel 1829 la Rocket ideata da George Stephenson in collaborazione con il figlio Robert. Per la prima volta veniva usata una caldaia a struttura multitubolare che aumentava fortemente la superficie di riscaldamento mantenendo una superficie di graticola abbastanza ridotta. L'invenzione di incorporare molti tubi di fiamma in una caldaia, (detta multi-tubolare), fu brevettata da Marc Seguin, nel 1827, inventore francese che collaborava con Stephenson e fu il primo costruttore di locomotive a vapore in Francia. Inoltre per la prima volta lo scarico dei fumi veniva \"forzato\" mediante un eiettore alimentato dai vapori esausti dei cilindri che migliorava la prestazione complessiva della macchina. La locomotiva vinse i Rainhill Trials nell'ottobre del 1829, entrando poi in servizio sulla Liverpool-Manchester.\nSempre nel 1829 la Compagnia del Canale del Delaware &amp; Hudson acquist\u00f2 dall'Inghilterra la \"Stourbridge Lemon\", che fu la prima locomotiva in servizio sul continente americano, destinata a trasportare carbone tra Carbondale e Hones (Pennsylvania). L'esperimento tuttavia fall\u00ec a causa delle rotaie troppo deboli.\nEsperimenti negli Stati Uniti d'America.\nAnche negli Stati Uniti d'America alcuni inventori si cimentarono nell'impresa di costruire locomotive a vapore: Peter Cooper costru\u00ec una rudimentale locomotiva che avrebbe dovuto servire tra Baltimora e l'Ohio la cui caldaia era costruita con tubazioni ricavate da canne di fucile ma la macchina sviluppava soltanto 1,43 cavalli vapore. Dal 1830 gli esperimenti cominciarono a dare qualche risultato con la costruzione della \"Best Friend\", che aveva una rudimentale caldaia verticale, e della \"West Point\" del (1831), pi\u00f9 tradizionale e caratterizzata dalla lunga caldaia e dai cilindri inclinati. Nel 1831 venne presentata la \"South Carolina\", una strana e lunghissima macchina simmetrica con due corpi caldaia contrapposti, due grandi ruote motrici centrali e due camini alle estremit\u00e0; la postazione di guida stava al centro, con il guidatore arrampicato sopra le due caldaie. Nel 1832 fu costruita la \"Atlantic\", Phineas Davis, altra macchina dalla sagoma peculiare per via della caldaia e dei camini ritti al centro dell'ampio pianale.\nNel 1832 Matthias W. Baldwin present\u00f2 la sua prima macchina, la \"Old Ironsides\"; in seguito avrebbe fondato la Baldwin Locomotive Works il colosso del settore delle costruzioni ferroviarie.\nLe macchine statunitensi tuttavia anche se innovative ed insolite erano ancora poco efficienti. Gli inglesi invece continuarono lo sviluppo su una linea pi\u00f9 tradizionale in cerca di maggiore efficienza e potenza.\nEvoluzione e sviluppo.\nLa costruzione delle locomotive a vapore \u00e8 proseguita senza interruzione fino alla seconda met\u00e0 del XX secolo, con una continua evoluzione nelle dimensioni, nelle potenza e nel numero di assi fino ad arrivare a delle prestazioni invidiabili anche ai giorni odierni. Nel 1938 venne stabilito il record di velocit\u00e0 di 202\u00a0km/ora per le locomotive a vapore, mentre gi\u00e0 nel 1908 venne tentata l'applicazione del motore a turbina ad una macchina a vapore. Tuttavia si evidenziava sempre pi\u00f9 la necessit\u00e0 di sostituire il motore a vapore con uno di altro genere che permettesse una sostanziale riduzione dei costi di esercizio, sempre pi\u00f9 crescenti con il costo del carbone e a causa della necessit\u00e0, intrinseca nel \"sistema a vapore\", di accudienza costante e lunghi tempi di preparazione al servizio.\nLa soluzione venne trovata nell'utilizzo di motori elettrici gi\u00e0 verso la fine del secolo XIX mentre per l'utilizzo dei motori termici si dovette attendere il raggiungimento di affidabilit\u00e0 e di prestazioni migliori e al contempo meno onerose in termini di gestione e quindi oltre il primo decennio del XX secolo. Nel 1912 si ebbe la prima locomotiva diesel e, nel 1914, la prima diesel a trasmissione elettrica.\nNasce la locomotiva elettrica.\nLa prima locomotiva elettrica vera e propria, atta cio\u00e8 al traino di veicoli, risale al 1879. Questa, costruita da Ernst Werner von Siemens, utilizzava energia elettrica a corrente continua a tensione piuttosto bassa, quindi sviluppava una potenza piuttosto modesta. Il limite massimo di tensione raggiungibile era, a quel tempo, limitato dai materiali di isolamento disponibili, per cui il sistema si svilupp\u00f2 soprattutto per il settore tranviario e per le ferrovie di limitata estensione.\nLa locomotiva ferroviaria vera e propria, in grado di sostituire pienamente quella a vapore, fu quella a corrente alternata trifase, a 3600 volt e a 15\u00a0Hz, e vide la nascita in Italia sulla linea della Valtellina la cui locomotiva FS E.430 rappresenta il primo vero e proprio esempio di motrice da treno a livello mondiale. Venne costruita, per conto della societ\u00e0 italiana esercente la Rete Adriatica, dalle Officine di costruzioni ferroviarie ungheresi Ganz (per la parte elettrica) e dalla Reale Fabbrica di Macchine di Stato Ungherese (per la parte meccanica), allora tra le poche e pi\u00f9 avanzate fabbriche del mondo nel settore elettrico ferroviario.\nLe locomotive elettriche furono costruite qualche anno dopo anche a corrente continua a tensioni tra 1500 e 4000 volt e progressivamente soppiantarono quelle a trazione trifase grazie alla minore complicazione delle linee elettriche di alimentazione e alla maggiore versatilit\u00e0 del motore a corrente continua.\nNel 1955 una locomotiva elettrica francese, a corrente continua, raggiunse il record di 315\u00a0km/ora.\nI moderni orientamenti nella scelta dell'uso delle locomotive danno in genere la preferenza, per i treni passeggeri, alle locomotive elettriche mentre la scelta di quelle diesel \u00e8 per le linee in cui non \u00e8 presente o conveniente l'elettrificazione. Tale regola non \u00e8 univoca in quanto legata anche ai costi e alle disponibilit\u00e0 locali dell'energia. Le linee ordinarie a trazione a vapore sono ormai poche nel mondo e in molti casi solo a scopo turistico e amatoriale. Quasi tutte le linee ad alta velocit\u00e0 usano locomotive elettriche.\nCaratteristiche generali.\nLocomotiva a vapore.\nLa locomotiva a vapore \u00e8 quella macchina che serve a trainare veicoli per trasporto di merci o di viaggiatori sulle strade ferrate che utilizza, per la propulsione, un motore a vapore.\nLa base teorica del funzionamento del motore a vapore \u00e8 la termodinamica che ha avuto come primo oggetto di studio proprio il motore a vapore nelle sue diverse applicazioni; per molti decenni questo motore fu il motore di trazione per antonomasia.\nLa struttura di massima \u00e8 formata da un telaio rigido o articolato su cui \u00e8 montata una caldaia, un forno e le apparecchiature connesse. Il telaio \u00e8 posto su un certo numero di assali le cui ruote sono azionate da un motore a vapore a 2 o pi\u00f9 cilindri i cui stantuffi azionano delle bielle motrici che mettono in azione le ruote motrici con meccanismo biella-manovella. Un accessorio importante \u00e8 il tender che pu\u00f2 tuttavia essere integrato nel corpo stesso della locomotiva, che in tal caso assume il nome di locotender.\nLocomotiva con turbina a vapore.\nUna locomotiva con turbina a vapore \u00e8 una locomotiva a vapore dotata di caldaia analoga a quella della locomotiva normale, ma in cui il vapore aziona le ruote tramite una turbina. Dal primo prototipo del 1908 si sono susseguiti vari tentativi, nessuno dei quali coronato da successo. Negli anni trenta e seguenti questo tipo di locomotiva fu considerato quale possibile alternativa alla locomotiva Diesel, che allora si stava diffondendo.\nLocomotiva elettrica.\nLa locomotiva elettrica (detta anche \"locomotore elettrico\") \u00e8 di massima composta da un telaio rigido o articolato che poggia su un certo numero di assali o carrelli e da una cassa nella quale si trovano le apparecchiature elettriche, i sistemi di regolazione e controllo di potenza e velocit\u00e0, i sistemi accessori per il raffreddamento delle apparecchiature e dei motori, per il pompaggio dell'aria compressa per i freni, nonch\u00e9 i mezzi di captazione della corrente elettrica (pantografo, trolley a stanga, pattini striscianti). I motori di trazione possono essere montati all'interno della cassa o sui carrelli; oggi si trovano quasi esclusivamente sui carrelli.\nLa locomotiva elettrica ha parecchi vantaggi rispetto alla sua antenata a vapore:\nLocomotiva diesel.\nQuesto tipo di locomotiva \u00e8 dotato di uno o pi\u00f9 motori diesel di grossa cilindrata e di elevata potenza montato in genere nel comparto centrale della cassa o in un avancorpo della macchina; la trasmissione del moto alle ruote pu\u00f2 essere meccanica, elettrica o idraulica.\nLocomotiva diesel a trasmissione meccanica.\nLa trasmissione del moto alle ruote avviene mediante cambio a ingranaggi e riduttori, alberi cardanici, o bielle motrici o catene di trasmissione; \u00e8 in uso soprattutto per locomotive di potenza non molto elevata.\nLocomotiva diesel-elettrica.\nIl motore Diesel non \u00e8 collegato alle ruote per mezzo di trasmissione meccanica bens\u00ec ad un generatore di corrente che a sua volta fornisce elettricit\u00e0 ai motori elettrici montati sulle ruote o sui carrelli motori. Il sistema presenta il vantaggio di una semplificazione della trasmissione di potenza alle ruote. Questo tipo di locomotiva ha avuto un grande sviluppo soprattutto negli USA e ha caratterizzato la quasi totalit\u00e0 del parco mezzi delle Ferrovie dello Stato italiane.\nIn qualche caso sono stati costruiti dei sistemi bivalenti in cui quando \u00e8 disponibile una alimentazione elettrica esterna (da linea aerea di contatto), l'alimentazione Diesel viene disinserita.\nLocomotiva diesel-idraulica.\nLa locomotiva diesel-idraulica \u00e8 una macchina essenzialmente uguale, nella parte motoristica, agli altri tipi di locomotive diesel ma ne differisce nella trasmissione che \u00e8 affidata a convertitori di coppia e giunti di trasmissione a fluido. Questi sono essenzialmente costituiti da un sistema di giranti alettate \"secondarie\" che vengono trascinate dal fluido messo in movimento da quelle \"primarie\" che invece sono mosse dai motori. La trasmissione idraulica \u00e8 tipica soprattutto della \"scuola nord-europea\", in particolare tedesca.\nLocomotiva a turbina.\nSi tratta di un sistema di trazione rimasto a livello sperimentale e che non ha avuto un grande successo. La prima locomotiva a turbina a gas venne costruita nel 1933 dalle officine svedesi Gotaverken-Nohab. Il motore di questo tipo di treno \u00e8 costituito da una turbina azionata da un gas, del tipo di quelle aeronautiche.\nNel 1972 una locomotiva a turbina raggiunse i 318\u00a0km/ora.\nAlimentazioni alternative.\nNel 2005 \u00e8 entrata in funzione sulla linea Link\u00f6ping-V\u00e4stervik (Svezia) la prima automotrice alimentata a biogas. Ha un'autonomia di 600\u00a0km e raggiunge una velocit\u00e0 massima di 130\u00a0km/h. La prima automotrice \u00e8 del tipo Y1, derivata dal tipo ALn 668 prodotta da Fiat Ferroviaria a Savigliano e rimotorizzata con motore Volvo; la seconda \u00e8 del tipo Kustpilen dalla ditta Scania AB.\nLe due automotrici sulla linea consumano biogas prodotto dalla decomposizione di sostanze organiche ed emettono una minor quantit\u00e0 di anidride carbonica rispetto a quella emessa da altri tipi di motori.\nNel maggio 2006 \u00e8 stata sperimentata con successo sulla linea Mestre-Adria l'alimentazione di un'automotrice Diesel tradizionale (la 663 906 ST) con olio di girasole. Il motore non ha subito alcuna modifica, \u00e8 stato aggiunto un serbatoio supplementare per l'olio di girasole ed una serpentina di riscaldamento per portarlo alla viscosit\u00e0 ottimale.\nUsi della locomotiva.\nNell'esercizio corrente alcune locomotive sono state studiate con funzione anche di carrozza passeggeri; dette \"automotrici\", esse sfruttano la tecnica della \"potenza distribuita\" (motori dislocati sui carrelli), e sono in uso anche nelle metropolitane e in molti tipi di elettrotreni.\nTra i motivi che spingono a scegliere la locomotiva trainante di tipo tradizionale si possono includere:\nLa locomotiva ha tra le sue particolarit\u00e0 quella di poter non solo trainare un convoglio ma anche quella di poterlo spingere. Se esso \u00e8 particolarmente lungo e pesante \u00e8 possibile raddoppiarne o triplicarne le locomotive disponendole in testa, intercalate o una situata in testa al convoglio e una alla fine.\nNel campo dei trasporti passeggeri non \u00e8 raro imbattersi nel cosiddetto \"push-pull\", cio\u00e8 in una locomotiva che spinge il convoglio, ma \u00e8 controllata da una carrozza specifica di guida, priva di motore, in testa al treno, detta vettura semipilota."}
{"id": "50208", "revid": "536103", "url": "https://it.wikipedia.org/wiki?curid=50208", "title": "Protestantesimo", "text": "Il protestantesimo \u00e8 una branca del cristianesimo moderno. Sorta nel XVI secolo in Germania e in Svizzera in contrasto con l'insegnamento della Chiesa cattolica, considerata non solo nella prassi, ma anche nella dottrina non pi\u00f9 conforme alla Parola di Dio, a seguito del movimento politico e religioso, noto come riforma protestante, derivato dalla predicazione dei riformatori, fra i quali i pi\u00f9 importanti sono Martin Lutero, Ulrico Zwingli, Giovanni Calvino e John Knox, il tutto circa un secolo dopo il tentativo riformatore da parte di Jan Hus nella vicina Boemia e quasi due dopo quello di John Wyclif in Inghilterra, e circa pi\u00f9 di tre dopo la fondazione del valdismo (poi confluito nel protestantesimo) ad opera di Pietro Valdo nell'Italia del Nord e in Francia del Sud.\nIl Protestantesimo prende origine inizialmente dalla protesta del frate agostiniano Martin Lutero, docente di teologia all'universit\u00e0 di Wittenberg. Questi il 31 ottobre 1517, irritato dalla predicazione del frate domenicano Johann Tetzel, pubblic\u00f2 95 tesi, elenco di \"quaestiones\" da sottoporre a pubblico dibattito su simonia, dottrina delle indulgenze e suffragio dei defunti nel purgatorio, intercessione e culto dei santi e delle loro immagini, che perci\u00f2 andavano a toccare punti nodali dell'ecclesiologia medievale. La protesta di Lutero, seguita da aspre polemiche tra domenicani e agostiniani, si tramutava in rivolta dopo la minaccia di provvedimenti del 1520, fino alla scomunica papale ed al bando imperiale del 1521, da cui lo salv\u00f2 il suo principe, Federico III di Sassonia.\nCol Luteranesimo le varie confessioni protestanti condividono un rifiuto dell'autorit\u00e0 del Papa (considerato ai tempi della Riforma come una sorta di anticristo), del culto di angeli, santi e della Madonna, ma anche un rifiuto del concilio ecumenico, e riconoscono solo alla Bibbia l'autorit\u00e0 suprema in materia di fede (\"sola scriptura\"). Dei sacramenti mantengono solo Battesimo ed Eucaristia, anche se coesistono diverse opinioni circa la presenza reale di Cristo nell'eucaristia (si afferma che i Luterani sostengano la consustanziazione in luogo della transustanziazione cattolica). Enfatizzano il sacerdozio di tutti i credenti, mentre viene negato un valore sacerdotale al ministero ordinato. Sostengono che la giustificazione dal peccato originale e la salvezza eterna siano ottenute solo per fede in Ges\u00f9 e non tramite le opere umane (principi della \"sola fide e sola gratia)\".\nIl termine \"Protestante\" nacque in seguito alla lettera di protesta dei principi elettori luterani contro la proclamazione della Dieta di Spira del 1529, in cui l'imperatore cattolico Carlo V del Sacro Romano Impero ribad\u00ec l'editto della Dieta di Worms del 1521, che aveva condannato Martin Lutero pervicace come eretico, ingiungendo la restituzione dei beni ecclesiastici da quelli subito incamerati. Tuttavia, il termine \u00e8 stato usato in molti sensi diversi, spesso come un termine generale per riferirsi al Cristianesimo occidentale riformato e non pi\u00f9 soggetto all'autorit\u00e0 papale o patriarcale, comprese varie chiese o congregazioni vecchie e nuove che non fanno parte del movimento protestante originale.\nA partire dal XVI secolo i Luterani fondarono le loro chiese in Germania e nella Scandinavia, mentre le Chiese calviniste furono costruite principalmente da Zwingli e Calvino in Svizzera e in Francia (Ugonotti), e in Scozia esse lo furono da Knox, promotore del Presbiterianesimo; cos\u00ec come anche in Ungheria e in Polonia vi furono denominazioni locali aderenti alla Riforma. La Chiesa d'Inghilterra, a sua volta, dichiar\u00f2 l'indipendenza dall'autorit\u00e0 papale nel 1534, dando vita all'Anglicanesimo, senza mutamenti dottrinali o liturgici; ma successivamente, durante il regno di Edoardo VI, veniva influenzata dai valori della Riforma calvinista, che gener\u00f2 in seguito i Puritani. Dopo la breve restaurazione cattolica della regina Maria I d'Inghilterra, chiamata proprio per questo \"Maria la sanguinaria\", la nazione tornava all'anglicanesimo, ma riformato, con la regina Elisabetta I d'Inghilterra. Importante poi fu l'Anabattismo, predicato dal gi\u00e0 luterano Thomas M\u00fcntzer ed altri, ma subito combattuto e stroncato dai principi e a cui si rifece il Battismo, il cui primo predicatore fu John Smyth nei primi anni del XVII secolo e che concepiva il loro sacramento solo in et\u00e0 adulta.\nAltri movimenti di riforma, conosciuti come \"Riforma radicale\", ebbero luogo anche nell'Europa orientale, come il movimento antitrinitario di Fausto Sozzini e altri, chiamato appunto Socinianesimo, dopo esser stato respinto dai calvinisti svizzeri. Infine, anche il moravianesimo ader\u00ec alla Riforma, dalla quale deriver\u00e0 anche il Pietismo, quest'ultimo nato in seno al Luteranesimo.\nOrigine del termine.\nLa diffusione in Germania delle famose 95 tesi di Lutero del 1517 caus\u00f2 l'apertura a Roma di un processo di eresia contro il monaco Agostiniano gi\u00e0 nei primi mesi del 1518. Dopo una battuta d'arresto, coincisa con i negoziati per l'elezione del successore di Massimiliano I al trono dell'impero, alla quale il papa era maggiormente interessato, il processo giunse al termine con la riprovazione papale sancita dalla bolla \"Exsurge Domine\", che ingiungeva la ritrattazione di 41 tesi. Ma la rivolta del frate del 10 dicembre 1520 portava alla bolla \"Decet romanum pontificem\", nella quale Lutero venne scomunicato. La sentenza fu eseguita dalla Dieta imperiale riunita a Worms nel 1521 alla presenza dell'imperatore Carlo V, che lo bandiva dall'impero.\nL'idea imperiale di un'unit\u00e0 religiosa dell'impero, magari mediante un concilio, non aveva nessuna possibilit\u00e0 di concretizzarsi; al contrario, il movimento luterano, subito protetto dal Duca di Sassonia, si estendeva con l'appoggio di numerosi principi territoriali, che nella prima Dieta di Spira (1526) riuscirono ad introdurre una tacita tolleranza religiosa.\nNella seconda Dieta di Spira (1529), il partito cattolico sanc\u00ec il ripristino del bando del 1521 e la restituzione dei beni ecclesiastici incamerati dai principi filoluterani.In quell'occasione, i principi che si erano schierati a fianco di Lutero ed erano favorevoli alla riforma, redassero un documento comune che dichiarava come inviolabili i diritti della coscienza e della parola di Dio, di cui i principi avrebbero garantito la libera predicazione nel Sacro Romano Impero. Tale documento iniziava con la parola \"protestamur\", ovvero \"dichiariamo solennemente\", e questo termine venne a indicare per estensione le chiese cosiddette \"evangeliche\" che ebbero fondamento ed origine dalla riforma protestante, e il cui diritto di esistenza veniva riconosciuto proprio grazie a quel \"protestamur\". In realt\u00e0 si passava alle armi, e solo nel 1555, con la pace di Augusta venne sancito il principio del \"cuius regio, eius religio\", secondo il quale luteranesimo e cattolicesimo diventavano religioni di Stato in base alla confessione del principe e soggette al principe se luterane.\nDescrizione.\nTeologia.\nDal punto di vista teologico, il protestantesimo, come l'ortodossia, sia cattolica sia orientale, accetta le confessioni di fede della chiesa antica, la definizione di Calcedonia, il simbolo niceno-costantinopolitano e il simbolo apostolico. Le divergenze si sviluppano sulla cristologia, circa questioni non esplicitamente trattate nelle antiche confessioni di fede, in particolare: il ruolo della grazia, la relazione che intercorre tra la fede e le opere (cio\u00e8 l'azione, la vita pratica), e quella tra la Parola e il magistero della Chiesa. Infatti, sono comuni alle varie chiese appartenenti alla famiglia protestante i princ\u00ecpi qui elencati:\nRelativamente alla Sacra Scrittura, uno degli aspetti che favorirono enormemente la diffusione del Protestantesimo in ambienti sia colti che popolari, fu il fatto che affermava il diritto di tutti sia a leggere che interpretare la Bibbia, mentre la Chiesa tradizionale, come ribadito dal Concilio di Trento, riservava l'interpretazione alla gerarchia e permetteva solo Bibbie tradotte in greco o latino, vietando ai laici di possedere e leggere Bibbie in lingua volgare o testi che trattassero dell'interpretazione delle Scritture senza permesso.\nEtica protestante.\nL'etica protestante deriva dal concetto teologico della salvezza per sola grazia, che i riformatori Lutero e Calvino desumono dalle lettere di Paolo di Tarso (specialmente la lettera ai Romani) e dagli scritti dei padri della Chiesa, in particolare sant'Agostino.\nIl credente, che sa di essere nella condizione di peccatore, conosce la salvezza per la sola grazia di Dio, mediante gli esclusivi meriti di Ges\u00f9 Cristo; non sono le opere umane che determinano la salvezza; tuttavia, in forza di questa certezza che il credente percepisce per fede, egli si sente chiamato a rispondere all'amore gratuito di Dio mediante un comportamento che cerca di porsi alla sequela del Cristo, pur nella consapevolezza della continua fallibilit\u00e0 umana.\nLe esperienze fondamentali della vita etica del credente sono la conversione, la rigenerazione e la santificazione: quest'ultima \u00e8 una condizione possibile per ogni essere umano, non solo per alcuni, nel momento in cui riesca a volgere il proprio comportamento in senso etico. Si evidenzia anche un prevalere di regole comportamentali non dogmatizzate ma lasciate alla coscienza del singolo. \nLa predestinazione, nell'ambito di questa dottrina della salvezza per grazia, \u00e8 il riconoscimento della libert\u00e0 assoluta di Dio riguardo al destino degli esseri umani: perci\u00f2 non compete all'uomo la capacit\u00e0 di giudicare il destino degli altri esseri umani. Piuttosto, la certezza di essere salvato conduce l'uomo ad un personale impegno nel mondo, vissuto nella libert\u00e0 e nella responsabilit\u00e0; questo impegno si traduce anche nella scoperta di una vocazione che non deve essere vissuta esclusivamente nell'ambito religioso, ma piuttosto si deve esprimere pienamente, sia per i religiosi che per i laici, nella quotidianit\u00e0 della vita e nel lavoro. \nNell'epoca contemporanea alcune grandi personalit\u00e0 hanno dato esempi di testimonianza dell'etica protestante vissuta come impegno nel mondo: il medico e teologo riformato Albert Schweitzer, fondatore di un ospedale nel Gabon, premio Nobel per la pace nel 1953; il teologo luterano Dietrich Bonhoeffer, che con la fondazione della Chiesa confessante si oppose al nazismo e perci\u00f2 fu incarcerato e giustiziato; il pastore battista Martin Luther King, premio Nobel per la pace nel 1964, che combatt\u00e9 con metodi nonviolenti la segregazione razziale e mor\u00ec assassinato; il presidente Nelson Mandela (metodista), premio Nobel per la pace nel 1993, e il vescovo anglicano Desmond Tutu, premio Nobel per la pace nel 1984, che hanno combattuto l'apartheid in Sudafrica.\nRelazioni con lo Stato.\nUna caratteristica delle chiese sia cattoliche che protestanti dal periodo dalla Riforma alle guerre di religione \u00e8 stato lo stretto legame con lo Stato, secondo il principio del \"cuius regio eius religio\". Queste forme anacronistiche sopravvivono ancora oggi nel protestantesimo nelle chiese di Stato dei paesi scandinavi, nei Paesi Bassi, in qualche cantone svizzero, nella \"Landeskirche\" tedesca e in Inghilterra, dove il sovrano \u00e8 ancora supremo governatore della Chiesa anglicana (seppure si tratti ormai di un ruolo puramente formale). Tuttavia, nella pratica di fede, l'ecclesiologia tipica delle chiese riformate, come gi\u00e0 indicato da Calvino nel quarto libro dell\"Istituzione della religione cristiana\", prescrive ai credenti una netta separazione tra vita spirituale e potere secolare.\nLa relazione fra potere politico e religione \u00e8 stata, al contrario, violentemente conflittuale per la cosiddetta \"ala radicale\" del protestantesimo (anabattisti, quaccheri). Inoltre, fu conflittuale in quei Paesi, come la Francia e gran parte dell'Italia nel XVI e XVII secolo, dove la convenienza politica spingeva i sovrani al potere a schierarsi dalla parte del papato. Quindi, persecuzioni, sterm\u00ecni e carcerazioni di massa furono occasionalmente o permanentemente attuate contro gruppi aderenti alla Riforma: \u00e8 questo per esempio il caso dei valdesi (che avevano aderito alla Riforma nel 1532) nelle Alpi occidentali, in Calabria e in Linguadoca, dei gruppi luterani, calvinisti o anabattisti in tutte le principali citt\u00e0 italiane, o degli ugonotti in Francia.\nUn principio accomuna tanto le chiese che collaborano con il contesto socio-politico che quelle che vi si oppongono: il protestantesimo non ha mai come obiettivo quello di \"cristianizzare\" la societ\u00e0 civile, al contrario auspica l'autonomia della sfera religiosa da quella politica, in una forma ben sintetizzata dal motto del teologo e filosofo svizzero Alexandre Vinet, ripreso da Cavour, \"Libera chiesa in libero Stato\".\nDenominazioni protestanti.\nSotto il termine \"protestantesimo\" si riunisce un variegato universo di chiese ed organizzazioni ecclesiastiche, alcune delle quali molto diverse tra loro; inoltre, una stessa chiesa pu\u00f2 presentare notevoli differenze nell'organizzazione delle comunit\u00e0 e nella liturgia a seconda delle diverse zone geografiche.\nChiese storiche.\nNel protestantesimo contemporaneo, tre famiglie di chiese si pongono in continuit\u00e0 con la Riforma del '500: luterani, riformati e anglicani. Queste sono anche dette \"chiese storiche\". I loro princ\u00ecpi confessionali ed organizzativi si fondano sul pensiero dei principali riformatori europei: Martin Lutero, Ulrico Zwingli, Giovanni Calvino, Thomas Cranmer, John Knox.\nQueste chiese sono caratterizzate da alcuni aspetti comuni: innanzitutto, presentano solidi fondamenti dottrinali, che affondano le loro radici negli scritti dei riformatori del XVI e XVII secolo; tali fondamenti sono tuttavia affiancati da uno spiccato interesse per l'elaborazione teologica. Alcuni tra i maggiori teologi moderni, il cui pensiero travalica i confini di carattere confessionale, provengono da queste chiese: si pensi ad esempio al riformato Karl Barth o ai luterani Dietrich Bonhoeffer e Paul Tillich. Inoltre, vi si ritrova un forte interesse per le questioni sociali, che si manifesta sia nell'elaborazione teorica che nell'impegno politico. Infine, le chiese storiche sono caratterizzate da una particolare sensibilit\u00e0 ecumenica: infatti, nell'ambito di queste chiese \u00e8 stato istituito il Consiglio Ecumenico delle Chiese e la \"Comunione delle Chiese Protestanti in Europa\" (Concordia di Leuenberg).\nNel protestantesimo conflu\u00ec anche il valdismo, nato nel XII secolo e sopravvissuto nonostante la durissima persecuzione. Vivendo nella clandestinit\u00e0, e spesso riuscendo a nascondersi in zone eccentriche, il movimento valdese riuscir\u00e0 ad arrivare al XVI secolo e ad aderire alla Riforma protestante calvinista nel 1532 col sinodo di Chanforan, segnando una svolta decisiva per il futuro della comunit\u00e0.\nChiesa luterana.\nLe chiese appartenenti a questa famiglia preferiscono essere chiamate semplicemente \"evangeliche\", o \"chiese della Confessione di Augusta\", tanto pi\u00f9 che Lutero stesso aveva vietato di dare il suo nome alle comunit\u00e0 ispirate dal suo pensiero, tuttavia la dizione \"Chiesa luterana\" \u00e8 ormai entrata nell'uso comune.\nTale articolo della Confessione definisce molto chiaramente che l'unit\u00e0 della chiesa \u00e8 un elemento fondante della testimonianza cristiana. La sostanza della chiesa secondo la visione luterana consiste nella predicazione del Vangelo (consistente strettamente nella spiegazione di brani biblici) e nell'amministrazione dei sacramenti, che sono due, come in tutte le altre chiese evangeliche: battesimo e Santa Cena. Non \u00e8 contemplata, invece, alcuna forma di sottomissione ad un'autorit\u00e0 religiosa. Inoltre, tale impostazione consente una grande variet\u00e0 e libert\u00e0 di espressioni liturgiche ed organizzative.La quasi totalit\u00e0 delle chiese luterane fa parte della Federazione Mondiale Luterana (\"Lutherischer Weltbund\"), fondata nel 1947, con sede a Ginevra. La Federazione ha funzioni di collegamento e si occupa in particolare di elaborazione teologica e di rappresentare il mondo luterano a livello mondiale nei confronti di altre organizzazioni religiose.\nChiese riformate.\nLe chiese riformate, diversamente da quelle luterane e anglicane, sono composte oggi da un mosaico composito di realt\u00e0 diverse tra loro. Tutte affondano le loro radici nell'attivit\u00e0 riformatrice di Giovanni Calvino e Huldrych Zwingli.\nSono presenti in 108 paesi del mondo e contano 80 milioni di aderenti, distribuiti tra chiese Presbiteriane, Riformate, Congregazionaliste, Unite o Unificate, aderenti alla \"World Communion of Reformed Churches\". La diffusione maggiore si ha fuori dell'Europa, in particolare in Africa (25 milioni), ed Asia (20 milioni, concentrati soprattutto in Corea del Sud ed Indonesia); in Europa i riformati sono 18 milioni, la maggior parte dei quali in Germania, Paesi Bassi e Svizzera, mentre in America del Nord sono 14 milioni.\nDal punto di vista dell'organizzazione ecclesiastica, un forte accento \u00e8 posto sulla comunit\u00e0 locale (che si considera \"chiesa\" a tutti gli effetti), retta da un \"concistoro\" o consiglio di chiesa. In ciascuna chiesa vi \u00e8 una larga pluralit\u00e0 di ministeri non gerarchici: pastore, anziano o presbitero, diacono. Le chiese pi\u00f9 antiche o di formazione missionaria sono rette da sinodi, mentre quelle pi\u00f9 recenti, soprattutto in Africa, prediligono il modello congregazionalista.\nI riformati condividono le principali affermazioni dottrinali di luterani ed anglicani.\nIl culto, incentrato sull'annuncio della parola di Dio, d\u00e0 anche ampio spazio al canto, come espressione dell'assemblea dei fedeli, seppure in forma particolarmente austera. La Cena del Signore \u00e8 generalmente celebrata a scadenza mensile o addirittura solo nelle principali festivit\u00e0; in essa, la presenza reale di Cristo \u00e8 intesa in senso spirituale e non materiale.\nPer quel che riguarda il battesimo, sono praticati correntemente sia il pedobattismo che il battesimo dei credenti adulti; tuttavia, non \u00e8 condizione sufficiente per essere considerati membri di chiesa: occorre una dichiarazione pubblica e consapevole di fede.\nIn Italia, la principale chiesa riformata \u00e8 la Chiesa valdese, che tuttavia nel 1975 si \u00e8 unita attraverso un Patto d'integrazione con la Chiesa metodista d'Italia, creando l'Unione delle chiese metodiste e valdesi.\nComunione Anglicana.\nL'appartenenza delle chiese della Comunione Anglicana al protestantesimo \u00e8 ancora oggi oggetto di dibattito. Se le radici dell'autonomia della chiesa d'Inghilterra si ritrovano nella Magna Carta (1215), che sanciva l'indipendenza della sede arcivescovile di Canterbury sia dal papa che dal re, questa venne affermata con l'Atto di Supremazia (1534), nel quale il Parlamento dichiarava il re Enrico VIII (e dopo di lui i suoi eredi e successori) \"capo supremo della Chiesa d'Inghilterra\". Solo successivamente, gradualmente ed in forma parziale, penetrarono nella sua teologia alcuni principi del protestantesimo. Dopo il 1688, una grande parte degli anglicani inglesi partirono, formando altri gruppi (presbiteriani, congrezionalisti, battisti, quaccheri e successivamente metodisti); all'interno dell'anglicanesimo rimasero solo le parti pi\u00f9 moderate e conservatrici.\nLa formalizzazione della Comunione Anglicana (\"Anglican Communion\"), sotto la presidenza dell'arcivescovo di Canterbury, avvenne nel 1811.\nLa sua diffusione si pu\u00f2 dividere in due fasi: la prima, nel XVII secolo, fu caratterizzata dalla diffusione in Gran Bretagna e nelle colonie (America del Nord, Australia, Nuova Zelanda); la seconda, risultato dell'opera missionaria, nel resto del mondo (America del Sud, Africa, Asia).\nOggi, la chiesa anglicana \u00e8 presente in 160 paesi e conta pi\u00f9 di 70 milioni di membri; solo 26 milioni vivono in Gran Bretagna e Irlanda, mentre ben 42 milioni sono africani. Afferma ancora Gajewski: \"il vero centro della Comunione anglicana non si trova pi\u00f9 in Inghilterra. Non \u00e8 casuale che oggi l'anglicano pi\u00f9 celebre nel mondo sia l'arcivescovo sudafricano Desmond Tutu.\"\nIn Italia, vi sono una ventina di comunit\u00e0 appartenenti alla Diocesi Anglicana in Europa, pi\u00f9 alcune comunit\u00e0 episcopali (Episcopaliane), frequentate in gran parte da cittadini inglesi\nChiese battiste.\nIl Battismo nasce nel puritanesimo inglese del XVII secolo, sebbene si colleghi idealmente all'Anabattismo, un movimento di riforma radicale della chiesa che, nato a Zurigo nel 1525, si era diffuso in Svizzera, Germania centro-meridionale, Tirolo, Paesi bassi, Moravia, ed aveva avuto varie diramazioni, tra cui in Veneto.\nDal punto di vista dottrinale, i battisti mantengono un legame con le loro origini puritane attraverso il biblicismo, la moralit\u00e0, l'anticlericalismo. Vi \u00e8 inoltre un aspetto caratteristico: la chiesa dev'essere composta da credenti convinti e consapevoli; questo elemento di base si esplicita nella pratica del \"battesimo dei credenti\" (ovviamente adulti), che \u00e8 al tempo stesso testimonianza della fede personale e segno della grazia di Dio.\nLe chiese battiste sono congregazionaliste: le comunit\u00e0 locali sono tutte uguali fra loro e, in linea di principio, indipendenti. Esistono \"unioni\" o \"convenzioni\" di varie chiese, che esprimono \"assemblee generali\" con potere decisionale e comitati direttivi che le amministrano, ma si tratta appunto di libere unioni di soggetti indipendenti, e non di una chiesa unitaria divisa in \"parrocchie\". La chiesa battista si regge sulle offerte volontarie dei credenti, ed ha sempre affermato la necessit\u00e0 di una separazione tra Chiesa e stato per poter conservare la libert\u00e0 religiosa.\nMolte chiese aderiscono all'Alleanza mondiale battista (\"Baptist World Alliance\", BWA), che contava, al dicembre 2012, chiese aderenti in 121 paesi di tutti i continenti, per un totale di membri. A questi numeri, tuttavia, vanno aggiunte le cifre delle chiese che non aderiscono all'Alleanza, che per Bouchard (2006) compongono un totale di circa 110 milioni di credenti.\nChiese dissidenti, deviate o revivaliste.\nMovimento metodista.\nIl metodismo \u00e8 un'espressione del protestantesimo e ha dato vita ad una delle chiese evangeliche pi\u00f9 diffuse nel mondo (circa 70 milioni di fedeli), caratterizzandosi ovunque per profonda spiritualit\u00e0, dinamismo evangelico e marcata sensibilit\u00e0 verso i problemi etici, sociali e politici; questo movimento venne iniziato dal pastore anglicano John Wesley nel XVIII secolo.\nChiesa Avventista del settimo giorno.\nHa le sue origini nel millerismo, uno dei vari movimenti della rinascita spirituale statunitense del XIX secolo, formatosi a partire dagli anni '30 intorno a William Miller, un predicatore battista che aveva fissato la data del ritorno di Ges\u00f9 nel periodo 1843-44; in seguito al mancato avveramento della predizione, i milleriti di dispersero ma uno dei gruppi form\u00f2 la Chiesa Avventista del 7\u00ba giorno, istituita formalmente a Battle Creek (Michigan) nel 1863. Fra i suoi fondatori c'era Ellen Gould White, (1827-1915), una donna cui \u00e8 riconosciuto un particolare dono di profezia, che svolse un ruolo fondamentale nella formazione della chiesa avventista e nello sviluppo della sua azione evangelistica negli Stati Uniti e in Europa e i cui scritti sono tenuti ancora oggi in grande considerazione.\nLa Chiesa avventista non \u00e8 riconosciuta come \"evangelica\" o \"protestante\" dall'Alleanza Evangelica Mondiale, a causa di alcuni aspetti teologici divergenti dagli altri membri dell'Alleanza: il \"giudizio investigativo\", l'autorit\u00e0 data agli scritti di Ellen G. White e il fatto di considerare il sabato come giorno del riposo per i cristiani. Tuttavia, in Italia \u00e8 considerata una chiesa evangelica dallo stato italiano e nonostante le divergenze teologiche, dialoga e collabora in progetti comuni con le chiese appartenenti alla Federazione delle Chiese evangeliche in Italia (FCEI).\nOggi \u00e8 una chiesa diffusa in quasi tutto il mondo; conta (secondo stime interne risalenti all'anno 2010) membri, \u00e8 presente in oltre 200 paesi ed i dati confermano una crescita costante. L'Africa \u00e8 il continente con il maggior numero di avventisti, anche se la crescita maggiore si riscontra in America Latina.\nMolti avventisti, tra i quali numerosi pastori, specie negli Stati Uniti d'America provengono dall'Ebraismo.\nMovimento pentecostale.\nMovimento nato negli Stati Uniti d'America, il cui ramo italiano si chiama Chiesa apostolica. Sono Evangelici invece le Assemblee dei fratelli.\nQuadro storico e ramificazioni.\nAd oggi esistono denominazioni protestanti e i fedeli sono 700 milioni. Il protestantesimo, essendo un movimento eterogeneo e variegato, soprattutto per ci\u00f2 che riguarda le questioni teologiche e dottrinali, pu\u00f2 essere suddiviso in tre gruppi fondamentali:\nProtestantesimo storico.\nLe chiese che ne fanno parte vengono appunto dette \"storiche\", in quanto sono caratterizzate da radici dirette nella Riforma protestante.\nProtestantesimo radicale.\nRiforma radicale, diffusa nell'Europa dell'Est; si differenzia dalla Riforma protestante vera e propria perch\u00e9 si concentra sul battesimo degli adulti."}
{"id": "50209", "revid": "1442080", "url": "https://it.wikipedia.org/wiki?curid=50209", "title": "Luteranesimo", "text": "Con il termine luteranesimo si indica la prima confessione religiosa cristiana protestante nata in ordine di tempo dalla riforma iniziata da Martin Lutero, che si ispira a lui e ai teologi che ne raccolsero l'eredit\u00e0, primo fra tutti il suo assistente Filippo Melantone, redattore degli articoli della fede luterana nella Confessione augustana. \nLa teologia luterana si sostiene su alcuni cardini (le \"cinque sola\" della Riforma) e afferma la non necessariet\u00e0 dell'intercessione della Chiesa ai fini della salvezza dell'anima, considerata \u00abun libero dono di Dio\u00bb (giustificazione) accordata all'uomo per sola fede nell'unico mediatore e redentore Ges\u00f9 Cristo, senza l'ausilio delle opere della legge, in una particolare interpretazione del pensiero dell'apostolo Paolo e di Agostino, in quanto l'essere umano \u00e8 assolutamente incapace di non peccare (teoria della depravazione totale) e non pu\u00f2 sentirsi in colpa di ci\u00f2, ma pu\u00f2 essere salvato solo da Dio se ha fede nella rivelazione di Cristo. Questa posizione \u00e8 riassunta nel versetto latino \"iustus ex fide vivit\", fondamento di base dell'intero protestantesimo; la confessione luterana sostiene inoltre che la fede cristiana si fonda sulla sola Bibbia, letta da ogni credente sotto l'ausilio dello Spirito Santo (\"sola scriptura\"), predicata anche da Ministri scelti dalla comunit\u00e0, ma senza alcun ausilio di sacerdoti custodi della tradizione e soli interpreti autorizzati (sacerdozio universale dei credenti). \nDei sacramenti ne vengono conservati solo due: battesimo e Santa Cena, questa secondo un'interpretazione moderata della teoria della consustanziazione che ammette la presenza reale. Esistono inoltre alcune differenze riguardo l'escatologia mentre l'etica sociale \u00e8 differente a seconda che la Chiesa luterana in oggetto sia tradizionale (confessionale) o \"liberale\".\nSi stima che nel mondo vi siano circa 75 milioni di fedeli luterani, perlopi\u00f9 in Germania e Scandinavia.\nGeneralit\u00e0.\nIl luteranesimo inteso come teologia delle chiese evangelico-luterane \u00e8 esposto in diversi scritti sistematici o confessioni di fede. Il primo testo (e di maggior impatto politico-religioso) fu quello redatto nel 1530 dal teologo e amico di Lutero Filippo Melantone, la Confessio Augustana, una esposizione moderata e priva di polemica (che caratterizzava invece gli scritti di Martin Lutero) delle dottrine riformate indirizzata all'imperatore cattolico Carlo V in cui si rivendicava la continuit\u00e0 delle dottrine riformate con la Chiesa antica e la coerenza con le Sacre Scritture. Questa confessione, insieme ad altri scritti, venne presentata durante la Dieta di Augusta, nel 1530, e divenne la base teologica e dogmatica delle chiese luterane. Lutero, relegava in un'apposita appendice, in quanto non facenti parte del Canone ebraico, i Libri deuterocanonici (Baruch, Tobia, Giuditta, Sapienza, Ecclesiastico, Maccabei I e II).\nIl luteranesimo venne riconosciuto come religione \"istituzionalizzata\" nel Sacro Romano Impero con la pace di Augusta, che sanc\u00ec il principio del \"cuius regio, eius religio\", cio\u00e8 la possibilit\u00e0 per i sudditi dell'Impero di praticare la religione cattolica o quella della Confessio Augustana (ad esclusione di ogni altra), nel caso dovesse coincidere con quella del principe cui erano sottoposti. In caso contrario era riconosciuto il diritto di emigrazione.\nIl luteranesimo si diffuse in quasi tutti gli stati germanici, in Danimarca (1536), in Svezia (1527-1540), in Norvegia (1537), in Islanda (1540-1552), Finlandia e in Estonia (1686). In Scandinavia ebbe un carattere pi\u00f9 tradizionalista, favorito dalle monarchie, mantenendo molte delle strutture ecclesiastiche cattoliche, in particolare l'episcopato.\nNella seconda met\u00e0 del secolo la sua diffusione ebbe un rallentamento, mentre appariva pi\u00f9 dinamico, fra le religioni riformate, il calvinismo, diffusosi nelle Fiandre, nei Paesi Bassi, in Ungheria, in Boemia, in Polonia e Moravia. Anche il cattolicesimo, dopo il concilio di Trento, ebbe una ripresa in Germania.\nTeologia della chiesa luterana.\nDopo la morte di Lutero si ebbero numerose dispute all'interno dello stesso luteranesimo che portarono ad aspri dibattiti. La prima disputa fu tra i seguaci dell'ortodossia rigida, tra cui Flacio Illirico, ed i melantoniani, a causa dell'adesione all'Interim di Augusta. I principi, dignitari e teologi fedeli alle originali confessioni e dottrine luterane, da loro sottoscritte, hanno raggruppato e pubblicato in 1580 i loro vari documenti confessionali sotto il titolo Liber Concordiae, in cui espongono la loro dottrina e condannano le dottrine divergenti. I luterani che sottoscrivono al Libro di Concordia \"perch\u00e9 \u00e8 completamente fedele alle dottrine delle Sacre Scritture\" (sottoscrizione \"quia\") solitamente si identificano oggi come \"luterani confessionali\". Altri sviluppi alternativi al luteranesimo rigido furono rappresentati dal pietismo (XVII secolo) e dal protestantesimo liberale (XIX secolo).\nA fondamento del luteranesimo stanno i \"cinque sola (della Riforma)\", cinque formule sintetiche in lingua latina, emerse durante la Riforma protestante, che riassumono, in modo espressivo e facile da rammentare, i punti fondamentali del suo pensiero teologico. Si pu\u00f2 dire che esse rappresentino il cuore stesso del protestantesimo, i criteri che ne definiscono l'identit\u00e0, le sue colonne portanti.\nInizialmente proposti in contrapposizione al pensiero ed alla prassi del cattolicesimo romano del tempo, i cinque \"sola\" della Riforma ancora sono utilizzati per riaffermare l'esclusivismo fondamentale della fede protestante rispetto a posizioni diverse del panorama religioso.\nI cinque \"sola\" della Riforma sono composti da: \nQueste espressioni possono essere raggruppate in questo modo: \"Fondati sulla sola Scrittura, affermiamo che la giustificazione \u00e8 per sola grazia, attraverso la sola fede, a causa di Cristo soltanto, e tutto alla sola gloria di Dio\".\nRifiutando il valore delle opere senza fede, i luterani respingono l'ascetismo (ad eccezione dei pietisti), il celibato ecclesiastico, il monachesimo, e come gli ortodossi pongono l'accento sulla Risurrezione di Ges\u00f9 dalla morte pi\u00f9 che sulla Passione, a differenza di parte della tradizione cattolica; respingono la dottrina della comunione dei santi e dell'intercessione, il culto in questo senso dei santi (visti solo come modelli), la venerazione della Vergine Maria, la mediazione della Chiesa, la venerazione di statue e icone, i miracoli in senso cattolico (per intercessione) e il culto delle reliquie, come attivit\u00e0 non utili a ottenere la salvezza, superstizioni \"papiste\" o forme di religiosit\u00e0 popolare di tipo pagano e non evangelico. A differenza dell'iconoclastia della chiesa riformata calvinista, i luterani non vietano l'esposizione di immagini nei luoghi di culto. \nMartin Lutero non abol\u00ec mai formalmente la venerazione delle immagini; Lutero riteneva che era impossibile per gli esseri umani evitare d'immaginare nella propria mente l'aspetto fisico di Ges\u00f9, per ci\u00f2 non vedeva nessuna differenza tra i pensieri e le opere d'arte a soggetto religioso. L'unica cosa a cui si opponeva era la sostituzione delle immagini con Dio, cio\u00e8 l'adorazione vera e propria degli oggetti, che \u00e8 assolutamente vietata nelle chiese luterane.\nAttualmente i luterani hanno ripreso in buona considerazione il ruolo di Maria in quanto madre di Ges\u00f9, sebbene non la venerino e non la ritengano partecipe dell'opera salvifica di Dio (rifiuto della corredenzione), dal momento che Maria \u00e8 solo un essere umano. Inoltre non credono al dogma della verginit\u00e0 di Maria perpetua, sostenendo, a volte, che abbia in seguito avuto dei figli da Giuseppe (i cosiddetti fratelli di Ges\u00f9 che compaiono sporadicamente nei Vangeli). \nI luterani non adorano santi o immagini riguardanti i soggetti religiosi, nonostante il fatto che nel calendario luterano vengano ricordati come \"santi\" i nazareni del Nuovo Testamento, i padri della Chiesa con i martiri e le personalit\u00e0 pi\u00f9 importanti della Riforma protestante storica, e nelle loro chiese possono esserci varie decorazioni, pitture, statue o croci.\nIl servo arbitrio.\nSecondo Lutero l'uomo \u00e8 completamente immerso nel peccato e non ha alcuna possibilit\u00e0 di redimersi con le sue sole forze. Soltanto la giustificazione mediante la sola fede lo pu\u00f2 salvare. Poich\u00e9 Dio ordina tutto, l'essere e l'agire umano compresi, non vi \u00e8 posto per il libero arbitrio che comprometterebbe la meritoriet\u00e0 del credente.\nL'arbitrio umano o \u00e8 servo del demonio o \u00e8 servo di Dio. Non sfugg\u00ec a Lutero, pessimista a causa del pensiero del peccato originale, il profondo e radicale scetticismo nei confronti dell'uomo e l'inconciliabilit\u00e0 della predestinazione con la bont\u00e0 del Creatore. La sua risposta fu la proclamazione del Mistero della volont\u00e0 di Dio.\nLa Sacra Scrittura come unica fonte.\nIn materia di fede l'unico riferimento per il cristiano \u00e8 costituito dalla Bibbia (il principio della sola scrittura), e nessuno ha il diritto di proclamarsi esclusivo interprete del sacro testo.\nTra la Bibbia ed i singoli fedeli non deve esistere alcuna mediazione. Ogni singolo fedele \u00e8 chiamato a rafforzare la propria fede studiando direttamente la Scrittura sotto la guida dello Spirito Santo. Oltre alle conseguenze di carattere teologico, questo principio mette in discussione il primato del papa sulla Chiesa, che viene considerato di diritto umano e non divino, e che all'epoca di Lutero era considerato totalmente corrotto.\nIl sacerdozio universale.\nOgni credente \u00e8 sacerdote per se stesso - il principio del sacerdozio universale dei credenti - e pu\u00f2 accedere direttamente alla scrittura. Le comunit\u00e0 luterane sono guidate da pastori (che possono sposarsi) e vescovi - uomini o, in alcuni gruppi liberali, donne (le donne a partire dal XX secolo), eletti dalla comunit\u00e0 (ossia dai membri ufficiali della chiesa locale che contribuiscono anche finanziariamente alle spese) - aventi il compito di istruire i fedeli, predicare e celebrare i sacramenti, e cio\u00e8 battesimo e Santa Cena (cio\u00e8 l'Eucaristia), da Lutero chiamata \"Sacramento dell'altare\". \nIl matrimonio non \u00e8 considerato un sacramento, quindi i luterani ammettono il divorzio civile.\nNondimeno il ministero ecclesiastico riveste grande importanza, in quanto ad esso \u00e8 affidato il compito di predicare la parola di Dio e di amministrare i sacramenti, nettamente distinto dall'autorit\u00e0 civile.\n Mentre alla chiesa veniva riconosciuto il \"potere delle chiavi\", si elabor\u00f2 la dottrina secondo la quale il principe era il \"custos utriusque tabulae\", cio\u00e8 il custode di entrambe le tavole (del Decalogo), quella relativa ai doveri verso Dio e quella con i doveri verso gli uomini.\nLa confessione.\nLa confessione e l'assoluzione dei peccati sono richieste per la comunione, ma non \u00e8 richiesta l'enumerazione di tutti i peccati commessi. Nel \"Piccolo catechismo\" Lutero scrive che \u00abla Confessione \u00e8 composta da due parti: la prima, che noi confessiamo i nostri peccati; l'altra, che noi riceviamo l'assoluzione, o il perdono, dal confessore, come da Dio stesso, e che in nessun modo noi dubitiamo, ma crediamo fermamente, che i nostri peccati sono pertanto perdonati davanti a Dio in cielo\u00bb.\nSolitamente i luterani formulano un Rito Penitenziale durante la celebrazione eucaristica, cos\u00ec come i cattolici. La confessione privata non viene praticata dai luterani in modo cos\u00ec frequente rispetto ai cattolici, ma \u00e8 incentivata come pratica volontaria. Di solito si usa confessarsi in privato prima di fare la prima comunione. Alcune chiese concedono anche l'assoluzione individuale il sabato prima della Santa Messa. I luterani non enfatizzano la \"penitenza\" come la retribuzione dei propri peccati ma come la proclamazione del perdono di Dio dal ministero \"chiamato e ordinato\" del Vangelo.\nLa giustificazione.\nLa teoria della giustificazione per Fede in Cristo e nella sua missione redentrice, e non per opere, \u00e8 la base e il fondamento del protestantesimo luterano. Per Lutero esso \u00e8 \"articulus stantis vel cadentis ecclesiae\" (\"articolo di fede per cui la Chiesa sta in piedi o cade\"), e una Chiesa che non lo accoglie \u00e8 a malapena cristiana.\nLutero e riformatori.\nQuando il Rinascimento fa riscoprire agli studiosi ed ai teologi il testo originale greco del Nuovo Testamento e mette nuovamente in risalto il significato dell'individuo, si apre cos\u00ec la strada al contributo pi\u00f9 vitale di Martin Lutero alla teologia della Riforma protestante, la sua riscoperta, dopo un drammatico travaglio interiore, dell'enfasi posta dall'apostolo Paolo sul fatto che la giustificazione \u00e8 un dono della misericordia di Dio, il quale mette a nostro carico, ci accredita, ci imputa, la giustizia di Cristo attraverso la fede, altrimenti impossibile da meritare a causa della natura umana rovinata dal peccato originale (teoria della depravazione totale), in quanto il trasgressore di un piccolo punto della legge, pur in possesso di un libero arbitrio mutilato (servo arbitrio), sarebbe trattato, senza fede, come il trasgressore maggiore. \n\"Iustus ex fide vivit\".\nLe opere sono possibili e utili solo se c'\u00e8 la fede (e possono esserne il segno esteriore), che comunque basta alla giustificazione. In questo caso, il riformatore elogia chi le compie:\nLa dottrina, dichiarata eretica, e l'opposizione tramite le 95 tesi alla vendita delle indulgenze promossa dal papato, che ag\u00ec condannando e scomunicando i luterani, furono la causa della rottura dei protestanti con la Chiesa cattolica, e la nascita della riforma protestante tra il 1517 e il 1521.\nLutero, come ex monaco agostianiano, \u00e8 anche molto attento alla dottrina della grazia di Agostino, mentre \u00e8 avverso alla concezione di Tommaso d'Aquino. I passi paolini da cui Lutero trasse inizialmente la sua teoria della giustificazione per sola fede, base del luteranesimo, sono i seguenti:\nLo colpirono particolarmente anche i passi che affermavano la stessa dottrina in altre lettere:\nTutti questi passi del Nuovo Testamento avevano origine in un versetto dell'Antico Testamento:\nLa frase latina della Vulgata che traduceva il passo citato da Romani ed Ebrei \"\u00abiustus autem meus ex fide vivit\u00bb\" (\"il mio giusto vivr\u00e0 per fede\"), abbreviata in \"\u00abiustus ex fide vivit\u00bb\" (\"il giusto per fede vivr\u00e0\"), divenne il pilastro delle professioni di fede riformate e dell'intero luteranesimo.\nAltri passi sulla giustificazione.\nAltri passi biblici, anche se apparentemente contraddetti da altri (ad esempio la Lettera di Giacomo, per Lutero una \"lettera di paglia\" poich\u00e9 breve e priva di cristologia secondo lui, pur non escludendola infine dal canone della Bibbia protestante; o certi passi della Lettera agli Efesini, o del discorso della montagna: si noti che per Lutero essi sono modelli di perfezione ma che l'uomo non pu\u00f2 raggiungere senza grazia e fede a lui concessi, ossia trattasi di un modello ideale non conseguibile dalle sole forze umane), che riguardano secondo Lutero la giustificazione per sola fede sono diverse lettere paoline e passi evangelici, e Lutero studi\u00f2 e ricerc\u00f2 questi versetti e altri, per provare la teoria dedotta dai passi precedenti, per cui le opere sono solo complementari e non fondamentali come la fede, credendo di trovare nell'intera Bibbia la conferma della sua idea sulla giustificazione per \"sola fide\":\nPassi specifici del Vangelo.\nI passi evangelici sono diretti discorsi di Ges\u00f9 nei Vangeli:\nCi sono poi passi evangelici come quelli dove Ges\u00f9 promette la salvezza o effettua miracoli verso persone che hanno come solo merito l'avere fede, che mostrano secondo i riformati la giustezza dell'enfasi paolina sulla virt\u00f9 della fede come superiore alle opere, ad esempio:\nE sul ruolo, di derivazione teologica agostiniana, della fede come dono gratuito e libero (predestinazione) e non merito umano (alcuni dei passi utilizzati poi nel calvinismo per sostenere la doppia predestinazione):\nLa giustificazione nella Confessione augustana.\nL'articolo fondamentale dei Riformatori sulla giustificazione per fede conosciuto come \"sola fide\" (secondo dei cosiddetti \"cinque sola\" della Riforma), enunciato prima da Lutero, reiterato poi da Filippo Melantone, e pi\u00f9 tardi da altri predicatori e riformatori protestanti come Giovanni Calvino, Ulrico Zwingli, John Wesley e Charles H. Spurgeon, venne sottoposto ad anatema, come eresia, dalla Chiesa cattolica durante il Concilio di Trento, in favore della concezione medievale di ispirazione tomista in cui fede e opere vengono messe sullo stesso piano, e la sola fede non \u00e8 ritenuta sufficiente senza adeguate opere, tramite i sacramenti e i sacerdoti come intermediari.\nEssa fu sancita tra i fondamenti della Riforma nel documento della \"Confessione augustana\", preparato da Melantone: \nL'equivoco del \"pecca fortiter\".\nPer rassicurare il timoroso e preoccupato Melantone, Lutero gli avrebbe suggerito un paradosso che insiste sul valore della fede sulle opere: \"pecca con vigore, e credi ancora pi\u00f9 fortemente\" (\"pecca fortiter et crede fortius\"), sullo stile del motto agostiniano \"ama e fa' ci\u00f2 che vuoi\". Il senso fu distorto spesso dagli antiluterani cattolici in \"pecca pi\u00f9 che puoi\", accusando Lutero di cripto-libertinismo ma si tratta in realt\u00e0 di un'iperbole estrapolata: \"pecca pur fortemente (perch\u00e9 essendo uomo non puoi non peccare) ma ogni volta credi sempre di pi\u00f9\" \u00e8 il senso che si inquadra bene nella teoria luterana di servo arbitrio e depravazione totale. La frase si trova in una lettera:\nLuterani moderni.\nLa Chiesa evangelica luterana in Italia (di lingua tedesca e minoritariamente bilingue), assieme alla Chiesa Protestante Unita (di lingua italiana e inglese) la principale Chiesa luterana italiana, riassume la posizione sulla giustificazione cos\u00ec: \nNella teologia protestante posteriore alla Riforma, il tema della giustificazione \u00e8 trattato in modo vario. L'enfasi di base del Protestantesimo non \u00e8 mai del tutto oscurata ma i calvinisti particolarmente sotto l'influenza della Teologia federale, insistono sulla contesa dottrina della giustificazione eterna, altri minimizzano la fede a spese della grazia o viceversa. Altri ancora la includono nella categoria pi\u00f9 vasta della riconciliazione. Albrecht Ritschl insegna che \u00e8 la comunit\u00e0 dei credenti ad essere oggetto della giustificazione, sollevando cos\u00ec la questione dell'interdipendenza di giustificazione, battesimo e Spirito Santo.\nEscatologia.\nI luterani credono generalmente nel Paradiso, nell'Inferno, nel giudizio universale e nella resurrezione dei corpi, tuttavia con differenze significative e diverse interpretazioni teologiche a secondo delle epoche e dei teologi. Lo stesso Lutero diede insegnamenti a volte contrastanti, anche come evoluzione della dottrina, sicch\u00e9 in alcuni passi utilizza la parola Inferno come luogo reale, altre volte lo descrive come luogo demoniaco, ma per gli esseri umani solo una metafora di sonno eterno e quindi \"mancata risurrezione dai morti\" in corpo e anima, (e non luogo reale) a causa di mancata fede. \nLa dottrina del Purgatorio \u00e8 invece respinta dalla Confessione Augustana bench\u00e9 inizialmente Lutero vi credesse. Le credenze sono state assai discusse dai protestanti di diverse confessioni.\nLo stesso Martin Lutero afferm\u00f2 appunto, inizialmente, di credere nel purgatorio e perfino nel fuoco purgatoriale (e nella sopravvivenza immediata dell'anima: \u00abl'anima non dorme ma \u00e8 sveglia e vede e ascolta le parole degli angeli e di Dio\u00bb), visioni della Tradizione della Chiesa cattolica ma che non fanno parte della sua dottrina definita. Anche in tempi pi\u00f9 recenti alcuni teologi protestanti sostengono dottrine simili a quella cattolica del purgatorio. Altri protestanti escludono il Purgatorio e addirittura l'aldil\u00e0 in favore della sola resurrezione, la cosiddetta \"visione beatifica differita\" (dai pi\u00f9 ritenuta un'eresia e tipica ad esempio degli Avventisti del Settimo Giorno e dai Testimoni di Geova) ma in una forma attenuata, basandosi su altri passi dello stesso Lutero, in cui il riformatore contraddice quanto scritto in precedenza definendo il Purgatorio \"una pura fantasmagoria\", in questo convergendo con Giovanni Calvino, in quanto sminuirebbe i meriti del sacrificio di Cristo.\nSulla base di questi scritti luterani e valdesi (i quali hanno accolto molte tesi del luteranesimo e del calvinismo) preferiscono non esprimersi sull'esistenza attuale delle anime, preferendo dire che vivono nell'eternit\u00e0, dimensione diversa dal nostro presente e dal tempo umano, propria di Dio. In questi scritti Lutero riprende la dottrina della visione differita traendola dall'espressione paolina secondo cui i morti \"dormono in Cristo\" (teoria del \"sonno in Cristo\", nell'eternit\u00e0 di Dio):\nLutero, riferendo della morte di Abramo, e della parabola lucana di Lazzaro e del ricco Epulone, afferma che il \u00abseno di Abramo\u00bb \u00e8 stato sostituito dal \u00abseno di Cristo\u00bb, dove le anime dormono in pace, come \u00e8 detto, fino al giorno del giudizio. Non ci \u00e8 dato sapere altro se non che \"\u00able anime non soffrono delle pene dell'inferno, ma \u00e8 a loro preparato un cubicolo nel quale dormano in pace\u00bb\", mentre la \u00abstoltezza dei papisti\u00bb ha inventato addirittura cinque diversi luoghi \"presenti\" per le anime dei morti, ossia l'inferno, il limbo dei bambini, il purgatorio, il limbo dei patriarchi, il paradiso e l'aperto cielo. Dopodich\u00e9 saranno giudicati e giustificati (oppure no) secondo la Fede. Mentre i corpi dormono nel loro sepolcro, l'anima va in un particolare luogo, che contiene tutte le anime, quasi un sepolcro fuori dal nostro mondo materiale, cos\u00ec come la terra \u00e8 invece la tomba del corpo. \nNel frattempo anche \u00abi santi dormono e non sanno quello che succede\u00bb, quindi una posizione contraria alla comunione dei Santi. In realt\u00e0 poi Lutero e Melantone approvarono alcune preghiere per i defunti e non proibirono il culto dei morti.\nAnche il teologo anglicano Francis Blackburne (1705-1787) ritiene che Lutero considerasse l'immortalit\u00e0 dell'anima una \"\u00abfola basata soltanto sui decreti del papa\u00bb\", come risulta nella \"Assertio\" in risposta alla condanna delle 95 tesi da parte di Leone X (nel 1520 con la bolla \"Exsurge Domine\", pubblicamente data alle fiamme dal riformatore assieme al \"Corpus Iuris Canonici\"), in cui Lutero definisce letteralmente l'immortalit\u00e0 dell'anima \"\u00abuna delle infinite fole del letamaio dei decreti romani\u00bb\". Commentando l\"'Ecclesiaste\" (IX, 10) - \"\u00abnel soggiorno dei morti dove vai, non c'\u00e8 lavoro, pensiero, conoscenza o sapienza\u00bb\" - Lutero deduce che i morti dormano e nulla sentano ma giacciano finch\u00e9, risvegliati, crederanno di aver dormito un solo istante. In ogni caso, sul problema del sonno delle anime Lutero si era espresso in modo specifico in una lettera inviata al teologo Nicolaus Amsdorf il 13 gennaio 1522: in essa dichiarava \"\u00abdi non saperne abbastanza per poter rispondere\u00bb\" e nella letteratura biblica si potevano trovare esempi contrastanti sulla questione, cos\u00ec che \"\u00abnessuno sa che cosa Dio faccia delle anime separate\u00bb\". Alla fine della sua vita, secondo la testimonianza di Johann Sleidan, Lutero avrebbe sostenuto che, nell'altra vita, riconosceremo i nostri parenti \u00abquando saremo rinnovati per Cristo\u00bb, espressione che rimanda la coscienza delle anime al giorno della resurrezione.\nAlcuni critici pensarono che questa posizione luterana a volte contraddittoria ma anche secca sull'immortalit\u00e0 dell'anima senza corpo o meglio l'autocoscienza dell'anima distaccata (la quale viene messa in dubbio, cosiddetta tanatopsichia, cio\u00e8 morte temporanea o sonno dell'anima assieme al corpo) e sul Purgatorio sia stata istituzionalizzata da Lutero in sola funzione di vietare il culto dei santi e soprattutto eliminare la detestata vendita delle indulgenze.\nProtestantesimo liberale moderno.\nIl liberalismo teologico, infine, diffonde l'idea che l'atteggiamento che Dio oggi manifesta verso l'umanit\u00e0 \u00e8 quello di affetto paterno generalizzato e che questo non sia condizionato da ci\u00f2 che esigeva la Sua legge. Per questo l'interesse nella giustificazione dei peccatori da parte del Giudice divino \u00e8 sostituito dal pensiero del perdono generoso e della riabilitazione che Dio accorderebbe come Padre a tutte le Sue creature (ripresa della teoria dell'apocatastasi, una visione eretica per i cattolici ma non per la Chiesa ortodossa). Questa visione \"liberale\" (che relega alla situazione politica contingente e al retaggio teologico medievale alcuni eccessi del riformatore e condanna anche l'antisemitismo espresso da Lutero in vecchiaia) \u00e8 molto viva tra i protestanti europei e in particolari nei luterani e in chi segue la \"Confessio augustana\", sebbene politicamente i singoli fedeli sono schierati ovviamente in posizioni diverse nell'arco partitico tedesco e nordico.\nEcumenismo e sintesi luterano-cattoliche.\nTra i primi tentativi ecumenici vi fu il dialogo tra protestanti (luterani compresi) e cattolici francescani nel XIX secolo, che port\u00f2 a forme di spiritualit\u00e0 francescana nel Protestantesimo.\nNel XX secolo il teologo cattolico \"progressista\" Hans K\u00fcng, vicino a posizioni filo-protestanti e critico dell'infallibilit\u00e0 papale, che fu uno dei sostenitori delle interpretazioni pi\u00f9 radicali nel Concilio Vaticano II, ha sostenuto che le differenze fra la concezione cattolica e quella protestante sono largamente immaginarie e quindi \u00e8 possibile una loro riconciliazione grazie all'ecumenismo. La maggioranza delle Chiese Luterane (riunite nella Federazione Luterana Mondiale) e la Chiesa Cattolica nel 1999 hanno come detto redatto una \"Dichiarazione congiunta\" durante il pontificato di Giovanni Paolo II. \nPur senza rimuovere l'anatema lanciato sulla Riforma dal Concilio di Trento, vi \u00e8 stato un significativo avvicinamento tra i due antichi nemici, la Chiesa Romana e la Chiesa Luterana in seguito al Concilio Vaticano II (1962-65) sotto i pontificati di Giovanni XXIII e Paolo VI, i primi pontefici a promuovere un ampio ecumenismo e dialogo interreligioso. \nNel XXI secolo, sia papa Benedetto XVI (teologo e oppositore di K\u00fcng) nel 2008 e papa Francesco nel 2016 hanno sostenuto la validit\u00e0 teorica della dottrina della giustificazione per fede, e le poste vaticane hanno emesso un francobollo commemorativo di Lutero e Melantone per i 500 anni della Riforma nel 2017; queste aperture sono state accolte dalla maggioranza della Chiesa, appoggiate apertamente dai cattolici progressisti ma sono state oggetto di polemiche da parte dei cattolici tradizionalisti anti-conciliari, una piccola minoranza molto attiva in alcuni ambienti di estrema destra e sul web. \nFrancesco ha definito, durante un viaggio in Svezia per il suddetto anniversario (31 ottobre 1517, a 500 anni dall'affissione delle 95 tesi), a suo avviso un \"errore\" il mancato dialogo con i critici protestanti sulle indulgenze, dialogo rotto con l'ultimatum dell\"'Exsurge Domine\" (1520), e anche la scomunica comminata a Lutero con la bolla \"Decet Romanum Pontificem\" (1521), affermando la volont\u00e0 di dover riconciliare lo scisma per cui entrambe le Chiesa si considerano eretiche, come gi\u00e0 avvenuto con gli ortodossi in seguito all'annullamento delle reciproche scomuniche tra Chiesa Cattolica Romana e Patriarcato di Costantinopoli. Papa Bergoglio e gli esponenti luterani tra cui il vescovo Munib Younan e il pastore Martin Junge presidente e segretario generale della Federazione luterana mondiale (FLM), e l'arcivescova Antje Jackel\u00e9n, Primate di Svezia, hanno sottoscritto un documento ecumenico intitolato \"Dal conflitto alla comunione\" a margine della commemorazione e celebrazione. Secondo il pontefice \"oggi protestanti e cattolici siamo d\u2019accordo sulla dottrina della giustificazione: su questo punto cos\u00ec importante Lutero non si era sbagliato\". \nMolti tradizionalisti o semplici conservatori come il Prefetto emerito della Congregazione per la Dottrina della Fede, il cardinale Gerhard Ludwig M\u00fcller, hanno criticato quello che definiscono modernismo, \"protestantizzazione\" della Chiesa (specialmente sotto il pontificato di Francesco), criptoprotestantesimo o filoprotestantesimo, per cui molti cattolici, sia laici che sacerdoti e prelati, avrebbero di fatto accettato le tesi della riforma e specialmente del luteranesimo \"liberale moderno\" come: l'apertura al mondo, l'enfasi sulla fede pi\u00f9 che sulle opere (il \"sola fide\" dichiarato eretico a Trento) e la salvezza pi\u00f9 \"facile\" (tra l'altro teoria derivata da teologi e mistici cattolici moderni e non da protestanti, ad esempio l'idea chiamata comunemente \"inferno vuoto\", basata sulle visioni di Adrienne von Speyr e le idee di Hans Urs von Balthasar) considerata un lassismo morale, nonch\u00e9 implicazioni etiche come l'accettazione di temi ostici per la dottrina (ad esempio il divorzio e il secondo matrimonio, gli omosessuali, la sessualit\u00e0 non procreativa e un maggior ruolo delle donne), diffusa tra i fedeli, ma con alcune aperture in questo senso anche di vescovi e dello stesso papa. Molti rappresentanti e membri delle Chiese luterane vedono invece in ci\u00f2 un'implicita ammissione della verit\u00e0 delle tesi della Riforma o comunque un segno di rispetto verso i luterani e i riformati di oggi.\nLa validit\u00e0 delle categorie forensi riguardo alla giustificazione, in senso processuale, per esprimere il rapporto salvifico fra Dio e le creature umane \u00e8 stata invece negata ampiamente dai teologi ecumenici progressisti, sostenendo che esse neghino la qualit\u00e0 personale di questo rapporto. La giustificazione \u00e8 stata accantonata impazientemente da John Macquarrie come \"un termine arcaico\" e, a suo dire, il suo significato sarebbe stato nel passato \"largamente esagerato\".\nLa liturgia.\nIl nucleo del servizio divino \u00e8 costituito dall'eucaristia (Santa Cena), distribuita nelle due specie di pane e vino, e dalla predicazione della parola di Dio.\nSulla messa (il termine \"messa\" \u00e8 attualmente mantenuto solo nel luteranesimo scandinavo) la confessio Augustana afferma: In realt\u00e0 l'uso del latino, testimoniato fino al XVIII secolo, scomparve nel XIX secolo. Vengono inoltre abolite le messe private, e la comunione \u00e8 considerata presenza reale ma non fisica (consustanziazione).\nNella liturgia luterana particolare importanza riveste la musica. Lutero stesso compose diversi inni in tedesco, traducendo o parafrasando salmi e inni latini. Tra questi il pi\u00f9 famoso, considerato quasi come l'inno ufficiale del luteranesimo, \u00e8 la parafrasi del salmo LXI \"Ein feste Burg ist unser Gott\" (Una salda rocca \u00e8 il nostro Dio).\nAnche la musica d'organo ebbe notevole sviluppo, specialmente nel XVIII secolo. La musica sacra sia corale che organistica ebbe in Johann Sebastian Bach il maggior esponente, che scrisse anche numerose cantate sacre per ciascuna domenica dell'anno liturgico della chiesa di Lipsia.\nA differenza della Messa cattolica, che esclude dalla piena partecipazione i non battezzati o chi non \u00e8 \"in grazia di Dio\" (ad esempio chi non ha ottenuto l'assoluzione non pu\u00f2 accedere alla comunione sacramentale cio\u00e8 fisica ma solo alla comunione spirituale), secondo gli evangelici luterani tutti i battezzati da chiese cristiane possono partecipare pienamente alla Santa Cena, che siano evangelici, cattolici od ortodossi, sicuri nella fede o con dubbi.\nDiffusione.\nMolti luterani si riuniscono dal 1947 nella Federazione luterana mondiale. Altri, per divergenze a livello dottrinale, hanno scelto di riunirsi in altre associazioni, come il Concilio Luterano Internazionale e la Conferenza Evangelica Luterana Confessionale. Sono diffusi soprattutto in Germania e Scandinavia, ma anche in Finlandia, Estonia, Lettonia, Stati Uniti d'America e infine Etiopia.\nIn Italia sono presenti in diverse citt\u00e0. Le comunit\u00e0 luterane in Italia sono riunite nella CELI (Chiesa evangelica luterana in Italia), con comunit\u00e0 principalmente in lingua tedesca (in alcuni casi bilingue italo-tedesca) e una comunit\u00e0 di sola lingua italiana (come Torre Annunziata) e nella Chiesa Protestante Unita, fortemente liberale e che si concepisce come la chiesa luterana di lingua italiana (con talvolta Servizi Divini in inglese e francese per gli stranieri non germanofoni). Esistono inoltre una sezione italiana della Chiesa di Svezia e altre chiese luterane minori (come la Chiesa Luterana Confessionale Italiana, fondata da luterani cechi) e a diffusione limitata. Ci sono circa 7000 luterani ufficiali in Italia, un numero molto minore rispetto ad altre chiese protestanti (evangelicali pentecostali, valdesi, metodisti e riformati).\nIn Germania sono presenti nella Chiesa evangelica in Germania e nella Chiesa evangelico-luterana indipendente e i luterani sono la confessione cristiana maggioritaria. \nNegli Stati Uniti d'America ci sono molteplici gruppi di chiese luterane, tra cui la Chiesa evangelica luterana in America, la Lutheran Church\u2013Missouri Synod, American Association of Lutheran Churches, Wisconsin Evangelical Lutheran Synod.\nIn Etiopia esiste la Chiesa evangelica etiope Mekane Yesus.\nLuterani socialmente impegnati.\nIn ambito luterano, il teologo e pastore Albert Schweitzer (premio Nobel per la pace), missionario in Africa, inseriva spesso delle riflessioni sul rispetto per gli animali nelle proprie prediche; ha scritto tra l'altro: \nTuttavia, in un resoconto scritto dal Dr. Edgar Berman, si suggerisce che Schweitzer abbia consumato fegato fritto durante una cena domenicale a Lambar\u00e9n\u00e9.\nUno dei protagonisti della resistenza al Nazismo, Dietrich Bonhoeffer, \u00e8 stato un teologo luterano tedesco, cos\u00ec come la Chiesa confessante nacque da una scissione della Chiesa luterana tedesca in funzione originariamente antinazista. Anche i due principali fondatori del gruppo cristiano interconfessionale antinazista della Rosa Bianca, Hans e Sophie Scholl, erano di famiglia luterana."}
{"id": "50210", "revid": "107390681", "url": "https://it.wikipedia.org/wiki?curid=50210", "title": "Provincia di Qom", "text": "La provincia di Qom (in persiano: \u0627\u0633\u062a\u0627\u0646 \u0642\u0645) \u00e8 una delle trentuno province dell'Iran. Si trova nel nord del Paese ed il centro amministrativo \u00e8 Qom.\n\u00c8 stata creata con una scissione della provincia di Teheran nel 1995. La regione ha un solo \"shahrest\u0101n\", lo shahrest\u0101n di Qom."}
{"id": "50212", "revid": "7", "url": "https://it.wikipedia.org/wiki?curid=50212", "title": "Pier Iacopo Martello", "text": ""}
{"id": "50213", "revid": "228587", "url": "https://it.wikipedia.org/wiki?curid=50213", "title": "Qom", "text": "Qom o Qum (), ma anche Qomm, \u00e8 una citt\u00e0 dell'Iran. \u00c8 il centro amministrativo della provincia di Qom, e aveva, nel 2006, 957.496 abitanti. \u00c8 attraversata dall'omonimo fiume. Qum \u00e8 la seconda citt\u00e0 santa dell'Iran dopo Mashhad e ospita il santuario di Ha\u017crat-\u00e9 Ma\u02bfs\u016bmeh, dove possono entrare solo musulmani. La citt\u00e0 fu il cuore della Rivoluzione iraniana e rimane tuttora uno dei luoghi pi\u00f9 conservatori del paese. \nQom \u00e8 stata la residenza di Khomeini che per un periodo, dopo la rivoluzione del 1979, ha guidato l'Iran proprio da questa citt\u00e0. Inoltre \u00e8 stata la citt\u00e0 natale di \u1e24asan-i \u1e62abb\u0101\u1e25, fondatore dell'ordine ismailita dei Nizariti. Qom attira studiosi e studenti sciiti da tutto il mondo, oltre a migliaia di pellegrini.\nGeografia fisica.\nIl \"fiume\" principale che attraversa Qom era tanto in secca che \u00e8 stato coperto di cemento e oggi serve come parcheggio, mercato e parco giochi. La maggior parte degli alberghi e dei ristoranti si trovano lungo le rive dell'ormai ex fiume, nei quartieri intorno al santuario.\nIl santuario di Ha\u017crat-e Mas\u016bmeh.\nLa citt\u00e0 deve la sua importanza al fatto di ospitare il sepolcro di F\u0101\u1e6dem\u00e9 (sorella dell'Emam Re\u017c\u0101), che mor\u00ec e fu seppellita qui nel IX secolo. Il vasto complesso monumentale fu costruito durante il regno dello sci\u00e0 \u02bfAbb\u0101s I e degli altri sci\u00e0 safavidi, desiderosi di acquistare credito come buoni sciiti e di creare un contraltare ai santuari di Karbala e Najaf, a quel tempo occupati dagli Ottomani sunniti.\nLa cupola dorata del santuario fu aggiunta in seguito dallo sci\u00e0 Fat\u1e25 \u02bfAl\u012b. Come l'enorme cupola rivestita di maioliche e i suoi eleganti minareti, pu\u00f2 essere ammirata dai non-musulmani soltanto dall'esterno."}
{"id": "50215", "revid": "124418212", "url": "https://it.wikipedia.org/wiki?curid=50215", "title": "Libro di Mormon", "text": "Il Libro di Mormon \u00e8 uno dei testi sacri del mormonismo, considerato dai membri della Chiesa di Ges\u00f9 Cristo dei santi degli ultimi giorni un libro rivelato. Il nome del libro deriva da Mormon, un profeta che, secondo il testo stesso, avrebbe compendiato la storia del suo popolo incidendola su delle tavole d'oro. \nIl libro fu pubblicato per la prima volta dal fondatore della Chiesa di Ges\u00f9 Cristo dei Santi degli Ultimi Giorni, Joseph Smith, a Palmyra, New York, il 26 marzo del 1830.\nOltre alla Chiesa di Ges\u00f9 Cristo dei santi degli ultimi giorni, anche altre confessioni minoritarie che si rifanno al mormonismo considerano il \"libro di Mormon\" un testo sacro. Il sottotitolo, \"Un altro Testamento di Ges\u00f9 Cristo\", fu aggiunto nel 1982 nelle edizioni del libro pubblicate dalla Chiesa di Ges\u00f9 Cristo dei Santi degli Ultimi Giorni allo scopo di sottolineare la testimonianza sulla divinit\u00e0 di Ges\u00f9 Cristo resa dagli scritti degli antichi profeti del \"libro di Mormon\".\nTraduzione dalle \"tavole d'oro\".\nJoseph Smith disse che il \"libro di Mormon\" sarebbe la traduzione di un antico testo, inciso su delle tavole d'oro, che avrebbe rinvenuto in seguito all'apparizione di un angelo nel 1823. Egli, Moroni, avrebbe poi informato il giovane Joseph Smith che degli antichi annali di una civilt\u00e0 lontana millenni e migliaia di chilometri si trovavano sotterrati in una collina, in seguito denominata Cumora, sita nelle vicinanze della fattoria della famiglia Smith, territorio di Palmyra, New York. Le tavole erano state scritte in \"egiziano riformato\", lingua di cui non si ha traccia storica. Joseph Smith, e altre persone sostennero di aver tradotto il testo in meno di novanta giorni. Sostennero di averlo fatto grazie ad alcuni oggetti sacri, noti come Urim e Tummim (citati nel \"libro di Mormon\"). Furono tradotte pi\u00f9 di 500 pagine, che descrivono la storia di due civilt\u00e0 sconosciute e di cui non si hanno tracce storiche, per un periodo complessivo di 2.600 anni. Un totale di undici testimoni dichiararono, in due distinte premesse al libro, di aver visto e toccato le tavole d'oro. Alcuni di essi vennero poi scomunicati. Nel 1838 le tavole sarebbero state riconsegnate all'angelo Moroni dallo stesso Joseph Smith, con il risultato che al di fuori dei presunti 11 testimoni di queste tavole, uniche testimonianze dell'esistenza del libro di Mormon e delle civilt\u00e0 di cui parla, non ci sono tracce della loro esistenza.\nImportanza teologica del \"libro di Mormon\".\nL'intento del libro, come indicato nel frontespizio dello stesso, sarebbe stato quello di:\nJoseph Smith si espresse sull'importanza che il \"libro di Mormon\" riveste nella teologia mormone con le parole sotto citate che, in successive edizioni, furono riportante nell'introduzione del libro stesso:\nIl libro \u00e8 anche detto legno di Giuseppe, in contrapposizione al \"legno di Giuda\" che sarebbe la Bibbia: questo perch\u00e9 i mormoni suppongono che una parte degli israeliti, e pi\u00f9 precisamente le trib\u00f9 discendenti da Giuseppe, nel 600 a.C. fuggirono in America, dove vennero scritti diversi libri che oggi conosciamo sotto il nome, appunto, di \"Libro di Mormon\". E questo pone la fede mormone in netto contrasto con le scoperte dell'archeologia e della storia.\nContenuto.\nIl \"libro di Mormon\" \u00e8 una raccolta di 15 libri, denominati secondo il loro autore principale, il profeta Mormon, padre di Moroni (lo stesso che apparve a Joseph Smith), che nel V secolo avrebbe riassunto gli scritti di questi profeti incidendoli su dei fogli o tavole d'oro.\nBench\u00e9 i mormoni dicano che il libro di Mormon sia stato scritto molti secoli fa, i mormoni stessi ritengono che sia venuto alla luce in tempi odierni per gli abitanti di questi giorni.\nNel \"libro di Mormon\" sono narrate le vicende di civilt\u00e0 che si sarebbero sviluppate nel continente americano da migrazioni provenienti dal Medio Oriente. Non esistono per\u00f2 tracce storiche di quello che viene raccontato.\nGes\u00f9 Cristo poco dopo la sua resurrezione (34 d.C.) avrebbe fatto visita per tre giorni ai Nefiti e Lamaniti. Dopo questa esperienza essi vissero in pace per quattro generazioni, ma in seguito divennero nuovamente malvagi. Interessante notare il sorgere di societ\u00e0 segrete per l'ottenimento del potere in quel periodo. Alcuni profeti di quel periodo andarono a predicare ai Lamaniti ottenendo un discreto successo e alcuni Lamaniti in quel periodo divennero pi\u00f9 zelanti dei Nefiti stessi. Infine si riaccese la guerra e i Nefiti furono distrutti intorno al 421 d.C. Il profeta Mormon lasci\u00f2 le tavole a suo figlio Moroni, che dopo aver scritto qualcosa di suo pugno le avrebbe sotterrate secondo gli ordini ricevuti da Dio affinch\u00e9 le tavole non venissero distrutte e la memoria delle vicende del suo popolo potesse tornare a luce in un tempo opportuno.\nAnnali citati.\nSecondo il \"libro di Mormon\" stesso, Mormon e suo figlio Moroni trascrissero nelle tavole d'oro la storia del loro popolo riassumendola da quattro diversi annali incise in altrettante tavole di metallo:\nSuddivisioni principali.\nLe parti o suddivisioni principali del \"libro di Mormon\" sono 15, denominate libri, eccezion fatta per le \"Parole di Mormon\". Ognuna di questa parti \u00e8 designata con il nome del loro principale autore.\nNella versione ufficiale della Chiesa di Ges\u00f9 Cristo dei Santi degli Ultimi Giorni i quindici libri sono preceduti da:\nStoricit\u00e0.\nCritiche al \"libro di Mormon\".\nI critici ritengono che il libro sia stato scritto dallo stesso Joseph Smith, probabilmente ispirandosi al libro di Ethan Smith, \"View of the Hebrews: or the Tribes of Israel in America\", edito nel 1823 e con una seconda edizione nel 1825.\nLa stessa localizzazione geografica degli avvenimenti narrati \u00e8 incerta. Le popolazioni ebraiche sarebbero sbarcate nell'ovest del continente americano dopo aver attraversato l'oceano Pacifico, mentre le tavole sarebbero state invece seppellite nell'attuale stato di New York, verso la parte orientale del paese e dunque le vicende narrate nel libro potrebbero riguardare l'intera estensione degli attuali Stati Uniti e i Lamaniti sarebbero tra gli antenati degli Indiani d'America. Le vicende narrate, tuttavia, sembrerebbero essersi svolte su un'estensione minore di 500\u00a0km, che \u00e8 stata identificata da alcuni studiosi mormoni con la zona dell'odierno Guatemala e degli stati meridionali del Messico.\nVi sono poi altri errori storici, quali l'asserita presenza dei cavalli nei periodi in cui in realt\u00e0 la specie si era gi\u00e0 estinta nel continente americano (dove \u00e8 stata riportata solo a seguito dell'arrivo di Cristoforo Colombo). A tali critiche, i Mormoni generalmente rispondono che alcuni vocaboli contenuti nel libro (tra cui, appunto, \"cavallo\") andrebbero interpretati in senso lato (ad esempio per indicare quadrupedi in genere) e non necessariamente in senso letterale. In particolare, alcuni studenti dell'universit\u00e0 BYU ritengono che per i \"cavalli\" si debbano intendere, invece, i tapiri.\nSecondo alcuni studiosi mormoni i Giarediti potrebbero essere identificati con gli Olmechi e i Lamaniti con i Maya, mentre non \u00e8 chiaro con quale popolazione dovrebbero essere identificati i Nefiti, che avrebbero costituito una cultura cristiana separata nel quadro della cultura maya. In quest'ambito la leggenda di Quetzalcoatl sarebbe stata interpretata da alcuni come un ricordo della venuta di Cristo in America, narrata nel libro di Mormon, sebbene il quadro cronologico della leggenda non concordi con il racconto del libro.\nLe analisi del DNA hanno infine dimostrato che non esiste alcuna relazione genetica tra le popolazioni israelitiche e gli Indiani d'America, che secondo il libro di Mormon discenderebbero invece da un gruppo di Ebrei.\nUn'analisi linguistica del Libro di Mormon condotta dall'universit\u00e0 mormone di Brigham Young University con il metodo della stilometria, avrebbe dimostrato le diversit\u00e0 stilistiche esistenti tra il libro di Mormon e i suoi possibili autori del XIX secolo. Tuttavia l'analisi non sembra essere stata condotta sul testo originale, stampato nel 1830, ma sulle versioni successive ed \u00e8 stata contestata da altri studi.\nI nomi propri (circa 300) citati nel Libro di Mormon, dovrebbero essere legati al linguaggio parlato dai Nefiti (forse ebraico con influssi dell'antico egiziano) e per la maggior parte sono infatti nomi che si ritrovano anche nella Bibbia.\nI nomi riportati nel libro di Ether, che narrerebbe la storia dei Giarediti, dovrebbero essere invece diversi, legati all'antichissima lingua di questo popolo che secondo il libro di Mormon sarebbe l'adamitico, il linguaggio parlato dall'umanit\u00e0 prima dell'episodio biblico della confusione delle lingue presso la torre di Babele. Invece anche nel libro di Ether si riportano nomi biblici.\nOpinione dei mormoni.\nSecondo i membri della Chiesa di Ges\u00f9 Cristo dei santi degli ultimi giorni, le tesi affermate da Joseph Smith sono sostenute da una serie di scoperte linguistiche, filologiche, archeologiche e geografiche sia in Medio Oriente dal quale Lehi e la sua famiglia provenivano che in Mesoamerica dove i Nefiti e i Lamaniti svilupparono le proprie civilt\u00e0.\nI massimi studiosi della questione della storicit\u00e0 del Libro di Mormon si trovano negli Stati Uniti e in America Latina. Alcuni nomi di studiosi di riferimento in questo campo sono John Welch, professore di legge alla J.R. Clark Law School di Brigham Young University e il deceduto dr. Hugh Nibley.\nInoltre, secondo i mormoni un altro elemento a sostegno della storicit\u00e0 del libro sarebbero le dichiarazioni dei testimoni del Libro di Mormon, ossia coloro che videro e toccarono le tavole d'oro delle quali il Libro di Mormon sarebbe la traduzione. Queste testimonianze sono rese pi\u00f9 credibili, secondo i Mormoni, dal fatto che anche quando alcuni di questi testimoni abbandonarono la chiesa non ritrattarono mai la loro testimonianza in merito al Libro di Mormon.\nLa promessa di Moroni.\nLa prova sull'autenticit\u00e0 del \"libro di Mormon\", secondo i seguaci del mormonismo, risiede in una esperienza spirituale ottenibile dopo sincera preghiera e ricerca grazie allo Spirito Santo.\nIl \"libro di Mormon\" contiene nelle sue pagine finali la \"promessa di Moroni\", rivolta a coloro che leggendo il libro vogliono onestamente ricevere una conferma spirituale della veridicit\u00e0 del libro stesso:\n Secondo questo passo le condizioni per ricevere la testimonianza della veridicit\u00e0 del libro di Mormon sono:\nEdizioni del libro in inglese.\nAl 2011, Il Libro di Mormon pubblicato dalla Chiesa di Ges\u00f9 Cristo dei santi degli ultimi giorni, \u00e8 stato tradotto interamente in 82 lingue, e parzialmente in altre 25, con un totale di oltre 150 milioni di esemplari distribuiti a partire dal 1830, anno della prima stampa.\nTraduzioni del libro in italiano.\nLa prima traduzione del 1852.\nLa prima edizione italiana del Libro di Mormon fu pubblicata a Londra nella prima met\u00e0 del 1852, ad opera dell'Apostolo Lorenzo Snow, capo del primo gruppo di missionari della Chiesa di Ges\u00f9 Cristo dei santi degli ultimi giorni che si recarono in Italia. Dopo diversi mesi di lavoro missionario in Italia, nel gennaio del 1851, Lorenzo Snow fece rientro a Londra con lo scopo di procedere alla traduzione del Libro di Mormon in lingua italiana. Nel marzo dello stesso anno commission\u00f2 uno studioso, del quale non \u00e8 pervenuto il nome, affinch\u00e9 si dedicasse alla traduzione del libro; questa si concluse nell'ottobre dello stesso anno. Durante il periodo della traduzione, ad agosto, Lorenzo Snow scrisse della sua soddisfazione per come si stava svolgendo la traduzione: \"Sto procedendo molto bene con la traduzione del Libro di Mormon. Fra breve tempo ne comincer\u00f2 la stampa e presto sar\u00f2 in grado di presentarlo al popolo d'Italia nella loro lingua\". Tra il dicembre del 1851 e l'aprile del 1852, il tipografo londinese, William Bowden, stamp\u00f2 1000 copie del Libro di Mormon in italiano e ne rileg\u00f2 192 in due diverse copertine. Nel viaggio di rientro in Italia, Lorenzo Snow visit\u00f2 l'Anziano Stenhouse in Svizzera e gli mostr\u00f2 le segnature delle prime 400 pagine del Libro di Mormon che stava trasportando con s\u00e9. Mentre si trovava in Svizzera, Snow fece esaminare la traduzione del Libro di Mormon in italiano, contenuta nelle segnature, a Costantino Reta, un ex deputato del Parlamento Subalpino che insegnava italiano in Ginevra e Losanna. Questi si trovava in esilio in Svizzera in seguito agli eventi dei moti e dei Moti di Genova del 1849. Costantino Rea riassicur\u00f2 Lorenzo Snow sulla bont\u00e0 della traduzione in italiano del Libro di Mormon, affermando che: \"la traduzione era corretta e ammirevole, con uno stile e linguaggio appropriato\". Dopo la chiusura della missione italiana nel 1867 le restanti segnature furono spedite a Salt Lake City e, agli inizi del Novecento, vennero rilegate con altre copertine. Di questa edizione del Libro di Mormon l'unica copia sopravvissuta in Italia si trova nella biblioteca comunale della Citt\u00e0 di Pinerolo, Provincia di Torino.\nLa traduzione del 1965 e quella attuale del 1995.\nIl Libro di Mormon venne nuovamente tradotto in italiano il 27 febbraio 1965, l'anno precedente a quello della riapertura della Missione italiana.\nLa terza, e attuale traduzione in italiano del Libro di Mormon \u00e8 del 1995. Inoltre contiene: un ampliamento delle note a pi\u00e8 di pagina; un esteso uso di concordanze con le altre opere canoniche della Chiesa mormone; una Guida alle Scritture; mappe e illustrazioni.\nLa traduzione della Chiesa di Ges\u00f9 Cristo (bickertonita).\nLa Chiesa bickertonita, con sede in Pennsylvania, \u00e8 la terza organizzazione religiosa del mormonismo per numero di fedeli (20.000) e possiede una forte presenza di italo-americani. Nel 1929 pubblic\u00f2 una propria edizione del Libro di Mormon in italiano."}
{"id": "50216", "revid": "11959", "url": "https://it.wikipedia.org/wiki?curid=50216", "title": "Anwar Sadat", "text": ""}
{"id": "50217", "revid": "125414718", "url": "https://it.wikipedia.org/wiki?curid=50217", "title": "Phoenix Suns", "text": "I Phoenix Suns sono una delle trenta squadre di pallacanestro che militano nel massimo campionato professionistico statunitense, la National Basketball Association. Dal 1992 la loro casa \u00e8 il Footprint Center, precedentemente nota come America West Arena, nel centro di Phoenix. L'Arena \u00e8 spesso definita come il \"Palazzo Viola\" per i suoi sedili viola.\nI Suns hanno cominciato a giocare come squadra di espansione nel 1968. La franchigia possiede il quarto miglior record percentuale di vittorie della NBA di tutti i tempi avendo vinto il 55 per cento delle sue partite. Hanno disputato i play-off per 29 volte in 50 anni, fatto diciannove stagioni con 50 o pi\u00f9 vittorie, partecipato nove volte alla finale della Western Conference e raggiunto le finali NBA in tre occasioni, nel 1976, nel 1993 e nel 2021. Di conseguenza, in base alla loro percentuale vittorie-sconfitte, i Suns sono la franchigia pi\u00f9 vincente a non aver mai conquistato un titolo NBA.\nStoria della franchigia.\nCreazione.\nI Suns sono una delle due franchigie a debuttare in NBA nella stagione 1968-69 insieme ai Milwaukee Bucks. Sono stati la prima squadra professionistica dell'Arizona, e saranno anche l'unica per i successivi 20 anni fino a quando i Cardinals non si trasferiranno da St. Louis nel 1988. La squadra ha giocato per i primi 24 anni nel Arizona Veterans Memorial Coliseum, situato a nord-ovest del centro di Phoenix. La franchigia venne creata da una cordata guidata dagli imprenditori locali Karl Eller, Don Pitt, Don Diamond, Bhavik Darji, Marvin Meyer, and Richard Bloch; facevano inoltre parte della cordata i conduttori televisivi Andy Williams, Bobbie Gentry e Ed Ames. Ci furono molte critiche, in particolare l'allora commissario NBA J. Walter Kennedy aveva dichiarato che Phoenix era \"troppo calda, troppo piccola e troppo lontana\" per poter essere un buon mercato per l'NBA. L'area metropolitana di Phoenix era tuttavia in rapida crescita e avrebbe ingaggiato rivalit\u00e0 geografiche con le citt\u00e0 di Los Angeles, San Diego, San Francisco e Seattle.\nA seguito delle continue sollecitazioni, il 22 gennaio 1968 il consiglio di amministrazione della NBA ha infine concesso l'autorizzazione ai Suns e ai Bucks di entrare nella NBA previo pagamento di una quota di iscrizione stimabile in 2 milioni di dollari dell'epoca. Il nome \"Suns\" \u00e8 stato scelto tra altri 28.000 proposti in un concorso indetto dallo Stato dell'Arizona. Il vincitore ha vinto 1.000 dollari e un abbonamento per la stagione inaugurale. Suns \u00e8 stato preferito a Scorpions, Rattlers, Thunderbirds, Wranglers, Mavericks, Mustangs e Cougars. Stan Fabe, che possedeva un impianto commerciale di stampa a Tucson, ha disegnato lo stemma della squadra per soli 200 dollari, dopo che la squadra aveva pagato 5.000 dollari a un artista locale, senza ottenere risultati soddisfacenti.\nNel draft di espansione spiccano tra le scelte Gail Goodrich e Dick Van Arsdale.\nInizi e primi successi.\nViene ingaggiato Jerry Colangelo, allora osservatore dei Chicago Bulls (franchigia nata due anni prima), come direttore generale ad appena 28 anni e Red Kerr come allenatore. I Suns debuttano nel campionato NBA nella stagione 1968-69 con una vittoria ai danni dei Seattle SuperSonics nella serata di apertura. A differenza del primo anno dei Bulls, nel quale Colangelo e Kerr avevano portato la squadra a un bilancio di 33 vittorie, riuscendo a guadagnarsi un posto per i play-off (oltre a un Coach of the Year Award per Kerr), i Suns terminano il loro primo anno con un bilancio di 16-66, distante 25 partite dalla zona play-off. Sia Goodrich e Van Arsdale vengono convocati per l'All-Star Game nella loro prima stagione con i Suns. Goodrich avrebbe fatto ritorno dopo due anni con i Suns ai Los Angeles Lakers, mentre Van Arsdale avrebbe giocato con la maglia dei Suns per il resto della sua carriera, diventando in seguito anche allenatore della squadra di Phoenix. L'ultimo posto dei Suns li porta a un sorteggio per la prima scelta al draft con i Milwaukee Bucks. I Bucks vincono il sorteggio, acquisendo i diritti del centro da UCLA Kareem Abdul-Jabbar (allora conosciuto come Lew Alcindor); i Suns selezionano allora il centro Neal Walk dall'Universit\u00e0 della Florida. Mentre i Bucks arriveranno a vincere il titolo nella stagione 1970-71 e alle finali 1974, i Suns non avrebbero raggiunto le finali fino al 1976. La stagione 1969-70 vede un miglioramento di risultati per i Suns, che chiudono con un bilancio di 39-43, ma venendo eliminati dai Los Angeles Lakers futuri campioni di Western Conference al primo turno dei play-off. Nelle due stagioni successive (1970-1971 e 1971-72) i Suns chiudono con un bilancio di 48 e 49 vittorie, ma non si qualificano per i play-off per entrambe le stagioni, non qualificandosi pi\u00f9 fino al 1976.\nNel 1976, accompagnati dall'uscita fortunata del film Rocky, provano ad applicare gli insegnamenti di Sylvester Stallone direttamente sul campo: finiscono la stagione con un record di 40 vinte e 42 perse, ma battono i campioni NBA in carica Golden State Warriors nei play-off e si scontrano con i Boston Celtics nelle finali NBA, finendo sconfitti in 6 gare. La gara 5 continua fino a 3 supplementari, in una delle partite pi\u00f9 emozionanti della storia NBA.\nI successivi anni non sono fortunati per i Suns, tra scandali legati a giri di droga negli anni ottanta e la difficolt\u00e0 di mettere d'accordo uno spogliatoio difficile. Tutto inizia a cambiare nel 1987, con uno scambio con i Cleveland Cavaliers che porta a Phoenix Kevin Johnson e Mark West, a cui faranno seguito l'anno successivo Tom Chambers da Seattle e la matricola Jeff Hornacek: da quell'anno comincer\u00e0 una serie di 13 anni di play-off consecutivi. Nel 1990 fa scalpore la loro vittoria ai danni dei Los Angeles Lakers, prima che la squadra venga sconfitta dai Portland Trail Blazers nella finale di conference.\nEra Barkley.\nNel 1992 arriva nei Suns Charles Barkley, destinato a entrare nella Hall of Fame, e con esso i Suns si classificarono primi nella stagione 1992-93 con 62 vittorie e arriva la seconda finale nella storia, persa in 6 gare contro i Chicago Bulls trainati da Michael Jordan e Scottie Pippen.\nI due anni successivi vedono i Phoenix crollare nei playoffs per due volte contro gli Houston Rockets (che vinceranno il titolo). Nel 1996 Barkley viene scambiato ai Rockets dove finir\u00e0 la carriera (nel 2004 vedr\u00e0 come ringraziamento della squadra il suo numero di maglia ritirato), e per i Suns inizia una spirale discendente, legata anche al ritiro di Kevin Johnson.\nI Suns comunque riescono a raggiungere i playoffs fino alla stagione 2001-02, quando non ci riusciranno dopo 14 anni: questa stagione viene caratterizzata dallo scambio di Jason Kidd che finisce ai New Jersey Nets per Stephon Marbury. Nel 2002 emerge la matricola Amar'e Stoudemire, che arriva direttamente dalla \"high school\" saltando il college, come hanno fatto Kevin Garnett e Kobe Bryant: vince il titolo di Matricola dell'anno e porta i Suns di nuovo nei play-off.\nLa stagione 2003-04, tuttavia, vede ancora una volta i Suns fuori dai playoffs a causa di disastrosi scambi di giocatori e di cambi al vertice della societ\u00e0: nell'aprile del 2004 sono venduti per 401 milioni di dollari a un gruppo di investimenti.\nEra Nash.\nLa stagione 2004-05 \u00e8 stata invece un anno straordinario, dove la squadra, guidata in panchina da Mike D'Antoni, con un gioco spumeggiante tutto votato all'attacco e al tiro da tre punti \u00e8 riuscita addirittura ad avere il miglior record di vittorie di tutta la lega. Nei playoffs \u00e8 stata per\u00f2 sconfitta in finale di conference dai San Antonio Spurs.\nNel 2005 Steve Nash vince l'MVP come miglior giocatore della Lega. La cosa pi\u00f9 straordinaria \u00e8 che lo stesso premio gli viene consegnato anche l'anno successivo (2006), rendendo cos\u00ec a tutti gli effetti immortale la figura del playmaker e fantasista canadese, accostato ormai a personaggi leggendari della storia della NBA.\nNella stagione 2006-07 i Suns hanno disputato una grande stagione secondi in tutta la lega, nei playoffs si sono sbarazzati dei Los Angeles Lakers 4-2 per\u00f2 nel turno successivo vengono eliminati con lo stesso risultato dai San Antonio Spurs in una serie accesissima che ha aperto molte polemiche.\nDopo il draft 2007, i Suns hanno messo sotto contratto il free agent Grant Hill proveniente dagli Orlando Magic.\nI Suns cominciano la stagione 2007-08 con la stessa ossatura della stagione precedente, continuando a ottenere ottimi risultati in Regular Season confermandosi come una squadra di vertice. Il 6 febbraio 2008, il centro dei Miami Heat Shaquille O'Neal \u00e8 approdato alla corte di Mike D'Antoni in cambio di Shawn Marion e Marcus Banks, in uno degli scambi che hanno caratterizzato l'intera annata, ricca di operazioni di mercato importanti. La squadra arriva ai Playoff NBA con il sesto posto nella Western Conference, affrontando al primo turno gli acerrimi rivali: i San Antonio Spurs. La serie \u00e8 caratterizzata da una strepitosa Gara 1, che viene vinta in extremis dagli Spurs e pregiudica pesantamente l'andamento della serie. Phoenix riesce a vincere una sola partita e viene eliminata 4-1. Per il quarto anno consecutivo, la squadra fallisce l'approdo alle Finali NBA e la dirigenza decide di optare per un cambio di rotta licenziando Mike D'Antoni e nominando Terry Porter come nuovo allenatore per la stagione 2008-09.\nNonostante una buona partenza i risultati cominciano a lasciar spazio alle numerose sconfitte e Kerr decide cos\u00ec di tentare il tutto per tutto licenziando in tronco, nel febbraio 2009 - senza nemmeno una stagione sulle spalle - coach Terry Porter, sostituendolo con Alvin Gentry, l'unico superstite dell'entourage di D'Antoni. I Suns ricominciano a correre e a infilare valanghe di punti. Tuttavia, l'infortunio di Amar'e Stoudemire \u00e8 una tegola pesantissima e le agguerrite franchigie dell'Ovest hanno la meglio su Phoenix, che non riesce a qualificarsi per i playoff per la prima volta dopo molti anni.\nL'anno dopo, sempre con coach Gentry, i Suns ottengono il terzo posto finale nella Western Conference: al primo turno dei play-off battono 4-2 i Portland Trail Blazers, sconfiggendo alle semifinali di Conference 4-0 i San Antonio Spurs, ma venendo sconfitti alle finali dai Los Angeles Lakers per 4 a 2.\nAll'inizio della serie con i Los Angeles Lakers, il general manager Steve Kerr si dimette dal precedente ruolo, per occupare il suo vecchio lavoro di commentatore per la TNT.\nLa stagione 2009-2010 terminata alla grande, con una finale di conference inaspettata (persa 4-2 contro i poi campioni NBA Los Angeles Lakers), ha concluso un passo importante della storia di Phoenix, quella del duo Steve Nash - Amar'e Stoudemire; quest'ultimo passato nella pazza estate degli scambi 2010 alla corte del coach Mike D'Antoni ai New York Knicks.\nPer provare a rimanere ai vertici del basket NBA, i Phoenix Suns scambiano la play-guardia brasiliana Leandro Barbosa e l'ala grande Dwayne Jones in cambio del turco Hidayet T\u00fcrko\u011flu; inoltre, per continuare l'ormai noto gioco veloce, i Suns si affidano al free agent Hakim Warrick, uscente dai Chicago Bulls, e all'\"Afro-man\" Josh Childress, di ritorno da una esperienza biennale in Europa.\nDopo le prime 10 gare, i Suns si ritrovano con un record di 6-4 (avendo gi\u00e0 affrontato per ben due volte i campioni in carica Lakers). Aspettando il prosieguo della stagione si pu\u00f2 accennare il secondo record nella storia di tiri da tre messi a segno allo Staples Center di Los Angeles.\nA conferma dell'inizio stagione, le successive 10 gare (20 in totale) si concludono con 11-9. Da sottolineare il cattivo calendario e l'infortunio di Robin Lopez, nonostante ci\u00f2 la squadra, comandata da uno Steve Nash intramontabile, continua a essere sopra il 50% di vittorie, grazie anche ai tiri da 3 di Jason Richardson e a un ritrovato Grant Hill.\nIl 18 dicembre 2010 \u00e8 stata conclusa una trade tra i Phoenix Suns e gli Orlando Magic che ha portato nella citt\u00e0 della Florida Hidayet T\u00fcrko\u011flu, Jason Richardson e Earl Clark. Sono invece approdati in Arizona Vince Carter, Marcin Gortat, Micka\u00ebl Pi\u00e9trus, la prima scelta al draft del 2011 e 3 milioni di dollari.\nEra Post Nash: L'Arrivo di Dragi\u0107 e Bledsoe.\nL'era di Steve Nash finisce il 5 luglio 2012 quando il giocatore canadese, diventato free agent, capisce la volont\u00e0 dei Suns di non rinnovare con lui e decide cos\u00ec di firmare con i Suns un contratto sign-and-trade (allo scopo di far fruttare ai Suns qualcosa dalla sua cessione) venendo poi ceduto ai Los Angeles Lakers in cambio delle prime scelte ai draft 2013 e 2015, a una seconda scelta al draft 2013 e a una somma in denaro. Al draft 2012 viene scelto il playmaker Kendall Marshall da North Carolina. Sul mercato i Suns, dopo aver tentato l'ingaggio del talentuoso Eric Gordon (poi rifirmato dai New Orleans Hornets), ingaggiano il playmaker Goran Dragi\u0107 (che aveva gi\u00e0 militato nei Suns dal 2008 al 2011), l'ala piccola Michael Beasley (seconda scelta al draft 2008) e l'ala grande Luis Scola. I Suns partecipano poi a una trade a tre squadre imbastita dai Minnesota Timberwolves per liberare lo spazio salariale necessario per ingaggiare Andrej Kirilenko, senza per\u00f2 piazzare ingaggi o cessioni di rilievo (ceduti Robin Lopez e Hakim Warrick ai New Orleans Hornets ricevono dai Wolves Wesley Johnson e una futura scelta al draft). Successivamente i Suns ingaggiano anche il centro Jermaine O'Neal (Most Improved Player nel 2002 e 6 volte All-Star). Durante questa stagione i Suns diventano la quarta squadra in NBA a raggiungere 2000 vittorie, grazie ad una vittoria per 97-81 contro i Chicago Bulls fuori casa. Il 18 gennaio 2013, a seguito di una striscia di 24 sconfitte consecutive, l'allenatore Alvin Gentry rassegna le sue dimissioni da capoallenatore; due giorni dopo viene nominato allenatore ad interim l'assistente Lindsey Hunter; qualche giorno dopo rassegnano le loro dimissioni anche gli assistenti allenatori Dan Majerle ed Elston Turner. I Suns chiudono la stagione con un disastroso bilancio di 25-57, che li fa classificare ultimi in Western Conference e quartultimi in NBA.\nIn vista della stagione successiva viene ingaggiato come allenatore Jeff Hornacek, nella stagione precedente assistente allenatore degli Utah Jazz ed ex giocatore dei Suns tra il 1986 e il 1992. Al draft viene selezionato il centro Alex Len'. In seguito vengono acquisiti Eric Bledsoe e Caron Butler in una trade con Los Angeles Clippers e Milwaukee Bucks. Il progetto della squadra \u00e8 quello di \"tankare\" la stagione per puntare a ricevere una delle prime scelte al draft 2014; questa strategia \u00e8 confermata dalla cessione del centro titolare Marcin Gortat ai Washington Wizards in cambio dell'infortunato a lungo termine Emeka Okafor e di una scelta al draft 2014. L'esplosione di Dragi\u0107, Bledsoe e Gerald Green cambia per\u00f2 improvvisamente le strategie della squadra, che si vede proiettata nella lotta per i play-off. Per rafforzarsi in vista play-off, la squadra si mette alla ricerca di un lungo di peso, intavolando trattative per Pau Gasol e Joakim Noah, senza per\u00f2 successo. Proprio l'assenza di un lungo di peso e l'alta competitivit\u00e0 della Western Conference (se fossero stati in Eastern Conference i Suns i sarebbero qualificati ai play-off con la 3\u00aa posizione) fanno gradualmente calare la squadra, che, dopo una lunga lotta con Memphis Grizzlies e Dallas Mavericks, chiude la stagione con un record di 48-34, appena fuori dai play-off.\nLa stagione successiva, 2014-2015, vede un leggero peggioramento del record finale, con i Suns che chiudono 39-43 e sono di nuovo estromessi da un posto nei play-off nella competitiva Western Conference, e perdono anche Goran Dragi\u0107, il quale decide di firmare con i Miami Heat.\nConfermato lo staff tecnico, i Suns entrano con forza nella off-season come una delle squadre favorite per assicurarsi i servigi del free-agent Lamarcus Aldridge, che finir\u00e0 invece ai San Antonio Spurs. A met\u00e0 della stagione 2015-2016, a seguito di un deludente record di 14 vittorie e 35 sconfitte, i Suns nella mattinata del 1\u00ba febbraio 2016 annunciano l'esonero del coach Jeff Hornacek, e lo rimpiazzano con Earl Watson.\nIl 22 giugno 2018, i Suns selezionano con la prima scelta assoluta al Draft NBA 2018 il centro DeAndre Ayton. Si tratta della prima volta nella storia che la franchigia dell'Arizona seleziona un giocatore con la scelta numero 1 del draft.\nEra Chris Paul.\nL'annata 2020-2021 inizia con l'ingaggio del futuro Hall of Famer Chris Paul che ritrova cos\u00ec il suo coach ai tempi dei New Orleans Hornets, Monty Williams. L'arrivo della Point God alza il livello del gioco e della mentalit\u00e0 di squadra che chiude la regular season con il secondo miglior record della stagione con 51 vittorie a fronte di sole 21 sconfitte. \nAi playoff la squadra elimina senza troppe difficolt\u00e0 i campioni in carica dei Los Angeles Lakers chiudendo la serie 4-2, al secondo turno eliminano i Denver Nuggets dell'MVP della stagione Nikola Joki\u0107 con un sonoro 4-0 e alle finali di Conference si sbarazzano abbastanza agevolmente degli eterni incompiuti Los Angeles Clippers privi di Kawhi Leonard per infortunio.\nApprodano quindi alle terze NBA Finals della loro storia, ma dopo aver vinto le prime due gare in casa subiscono la rimonta dei Milwaukee Bucks di Giann\u012bs Antetokounmpo che chiudono la serie sul 4-2.\nRecord stagione per stagione.\nIl 10 novembre 1990 i Suns sconfissero i Denver Nuggets segnando 107 punti solo nel primo tempo: si tratta di record NBA.\nLeader di franchigia.\nGrassetto: giocatore ancora attivo ai Suns. \"Corsivo\": giocatore ancora attivo, non con i Suns.\nStatistiche (regular season)"}
{"id": "50224", "revid": "49700", "url": "https://it.wikipedia.org/wiki?curid=50224", "title": "Homo ergaster", "text": "Homo ergaster () \u00e8 una specie estinta del genere Homo, vissuto in Africa tra 2 e 1 milioni di anni fa.\nSi stabil\u00ec in molte zone del continente africano, comprese tra l'Africa orientale ed il Sudafrica.\nForse condivise alcuni di questi luoghi con altre specie, come l\"Homo habilis\", che 1,8 milioni di anni fa era ancora presente presso la Gola di Olduvai.\nClassificazione e evoluzione.\nLa dizione di \"Homo ergaster\" \u00e8 applicata a fossili a cui talvolta ci si riferisce pi\u00f9 generalmente anche con il nome di \"Homo erectus\" o \"Homo heidelbergensis\".\nLa terminologia \"H. ergaster\" \u00e8 spesso riservata alle popolazioni di \"Homo erectus\" che vivevano in Africa; il termine \"Homo erectus\" si riferisce ai reperti asiatici, mentre l\"Homo heidelbergensis\" \u00e8 ormai considerato una specie separata, anche se discendente dall\"H. ergaster\", in base alle diverse dimensioni del cervello e alla struttura pi\u00f9 robusta.\nPer rimarcare l'evoluzione della paleoantropologia, si sottolinea che lo scheletro tipo di \"H. ergaster\", KNM-WT 15000, detto \"Turkana Boy\" o Ragazzo di Turkana, era stato inizialmente presentato come modello di riferimento per la specie \"H. erectus\".\nCaratteristiche.\nLa corporatura, dimensioni e proporzioni erano simili alle nostre, mentre la distanza dagli australopitechi e dagli altri Homo era abbastanza marcata. \"Turkana boy\", il Ragazzo di Turkana, reperto (KNM-WT 15000), lo scheletro di un bambino di 10 anni, \u00e8 la prova pi\u00f9 importante. La corporatura di questo bambino corrispondeva a quella di un ragazzo moderno pi\u00f9 grande di 1 o 2 anni (pi\u00f9 in basso nel testo). Il volume encefalico dell\"Homo ergaster\" era maggiore che negli altri ominidi e in alcuni casi meglio conservati misura 804\u00a0cm\u00b3, 850\u00a0cm\u00b3 e 900\u00a0cm\u00b3. In termini relativi questo risultato va ridimensionato in quanto il volume del cervello \u00e8 proporzionato al corpo, quindi come dimensione cerebrale nell\"Homo ergaster\" non si verific\u00f2 nessun progresso significativo rispetto all\"Homo habilis\". Tuttavia vi fu un notevole balzo in avanti delle capacit\u00e0 cognitive.\nRitrovamenti significativi.\nI resti fossili pi\u00f9 importanti di \"Homo ergaster\" sono principalmente due. Tutti e due sono stati scoperti in Kenya, tra il 1975 e il 1984. Il secondo, scoperto nei pressi del Lago Turkana, \u00e8 composto da uno scheletro di un bambino di circa dieci anni, (KNM-ER 3733 e KNM-WT 15000). Tali resti risalgono ad un periodo compreso tra gli 1,8 e i 1,6 milioni di anni fa, mentre altri fossili dello stesso periodo sono stati attribuiti ad \"Homo erectus\" (OH 9 e OH 12).\nLinguaggio.\nL\"H. ergaster\", assieme alle altre due varianti Homo erectus e Homo heidelbergensis, fu il primo ominide in grado di articolare il linguaggio. Inizialmente si riteneva che questa capacit\u00e0 fosse limitata ad un'articolazione molto primitiva dei suoni, a causa del restringimento delle vertebre cervicali che appariva dai fossili del Turkana boy. Uno studio pi\u00f9 accurato di queste specifiche vertebre nel reperto KNM-WT 15000 rivel\u00f2 per\u00f2 che l'individuo aveva sofferto dell'arresto nello sviluppo delle vertebre cervicali, che aveva pertanto ridotto la sua capacit\u00e0 respiratoria e di conseguenza anche la capacit\u00e0 di articolare i suoni.\nIl recente ritrovamento di una vertebra di \"H. ergaster\" normale a Dmanisi in Georgia, confrontata con quella del \"Turkana boy\", ha dimostrato che le dimensioni delle vertebre sono paragonabili a quelle dell'uomo moderno, senza quindi restrizioni alla possibilit\u00e0 di articolazione dei suoni.\n\u00c8 comunemente accettato che gi\u00e0 l'Homo habilis avesse una significativa capacit\u00e0 di comunicazione, anche se il suo osso ioide e la struttura delle sue orecchie non erano in grado di supportare un linguaggio parlato, e che l\"H. ergaster\" avesse una forma pi\u00f9 avanzata di neurologia comunicativa. \u00c8 pertanto plausibile che avesse raggiunto la capacit\u00e0 di gestire una forma di linguaggio."}
{"id": "50226", "revid": "1934238", "url": "https://it.wikipedia.org/wiki?curid=50226", "title": "Homo erectus", "text": "Homo erectus (; dal latino: \"erectus\", \u00abche sta dritto\u00bb) \u00e8 una specie di ominide estinta appartenente al genere \"Homo\".\nUn'ipotesi sostiene che sia la medesima specie di \"Homo ergaster\", mentre un'altra che sia una specie prettamente asiatica evolutasi da \"H. ergaster\". Originariamente venne denominato pitecantropo e Uomo di Giava.\nLa capacit\u00e0 cranica di \"H. erectus\" era di poco superiore a quella di \"H. ergaster\", cio\u00e8 dagli ai 1\u00a0059\u00a0cm\u00b3, e si ritiene comunemente che sia stato il primo a lavorare e utilizzare pietre bifacciali e a usare il fuoco; queste innovazioni gli hanno permesso probabilmente la lavorazione delle pelli e un uso pi\u00f9 elaborato degli alimenti rispetto agli uomini primitivi precedenti.\nTra 1,8 e 1,3 milioni di anni fa \"Homo erectus\" migr\u00f2 dall'Est Africa colonizzando altre parti del vecchio continente (vedi la voce \"Out of Africa I\"). Vi \u00e8 chi sostiene che, specie autoctona asiatica, \"H. erectus\" sia poi migrato in Africa.\nStoria.\nLa sua scoperta risale al 1891, quando, nel giacimento di Trinil dell'isola di Giava, Eug\u00e8ne Dubois rinvenne una calotta cranica, insieme ad un molare e un femore. Dalle conoscenze fino ad allora accumulate egli desunse che si trattasse di un uomo scimmia, per cui gli diede il nome di \"Pithecanthropus erectus\". Oggi noi sappiamo tuttavia che \"Homo erectus\", come \u00e8 stato poi ribattezzato, era un ominide pi\u00f9 evoluto rispetto al genere \"Australopithecus\". \nAltri ritrovamenti:\nNel 2000, nella Cina meridionale, sono emersi una serie di fossili litici non bifacciali datati tra i 700\u00a0000 e gli 800\u00a0000 anni fa, che i due scopritori, Huang Weiwen e Rick Potts, propongono di assegnare al modo tecnico acheuleano. Tra le cause di questa importante differenza vi pu\u00f2 essere un impedimento oggettivo, come la mancanza di materiale utile per la costruzione di questi attrezzi o l'impossibilit\u00e0 della trasmissione di questa conoscenza da una generazione all'altra. Un'altra tesi \u00e8 che la colonizzazione dell'Asia sia antecedente alla scoperta delle asce a mano avvenuta in Africa e che i colonizzatori siano rimasti isolati dai loro cugini africani.\nNegli ultimi anni sono stati fatti degli importanti ritrovamenti che confermano tale ipotesi, anticipando di alcune centinaia di migliaia di anni la colonizzazione dell'Asia. Il pi\u00f9 importante \u00e8 un teschio ritrovato nel 2001 a Dmanisi in Georgia, risalente a 1,8 milioni di anni fa ed attribuito alla specie \"Homo georgicus\". Con un volume di 600\u00a0cm\u00b3 \u00e8 il fossile pi\u00f9 antico ritrovato fuori dall'Africa; i suoi tratti somatici sembrano essere comuni a quelli degli \"Homo ergaster\" africani. Altri fossili sono stati trovati in Cina e a Giava, alcuni dei quali molto antichi, come un cranio infantile senza faccia, risalente a 1,8 milioni di anni e alcuni resti incompleti e deformati, provenienti dall'area di Sangiran, datati 1,6 milioni di anni.\nDescrizione.\n\"Homo erectus\" aveva una capacit\u00e0 cranica maggiore rispetto a \"Homo habilis \"e una notevole somiglianza con gli esseri umani moderni, ma aveva un cervello di dimensioni corrispondenti a circa il 75% di quello di \"Homo sapiens\". I membri della specie \"H.erectus\" erano piuttosto alti. Il dimorfismo sessuale era leggermente pi\u00f9 marcato che in \"H. sapiens\", poich\u00e9 i maschi erano di maggiori dimensioni rispetto alle femmine. La scoperta dello scheletro KNM-WT 15000 vicino al lago Turkana in Kenya da Richard Leakey nel 1984 fu decisiva per la conoscenza della specie.\nUtilizzo di utensili ed abilit\u00e0 generali.\n\"Homo erectus\" usava utensili pi\u00f9 diversificati ed avanzati dei suoi predecessori. Si trattava di strumenti di pietra, un'innovazione significativa fu l'utilizzo di asce a doppio filo e pietre bifacciali scheggiate su due lati, chiamate comunemente amigdale per la loro forma a mandorla, usate come strumenti per scavare radici, tritare vegetali e probabilmente per tagliare pelli.\nUn sito chiamato \"Terra Amata\", sulla Riviera Francese, era forse occupato da membri della specie \"erectus\", e contiene alcune tra le prime (per quanto controverse) tracce dell'utilizzo di un fuoco controllato dall'uomo. Analoghe tracce sono state rinvenute in Israele. Ciononostante, alcuni studiosi continuano a ritenere che l'utilizzo del fuoco fosse raro nella specie, e che sia stato pi\u00f9 caratteristico di specie avanzate del genere \"Homo\" - come \"Homo neanderthalensis\".\nInoltre, \u00e8 stata avanzata l'ipotesi che \"H. erectus\" sia stato il primo ominide in grado di utilizzare zattere per attraversare oceani, ma la tesi rimane controversa.\nAspetti sociali.\nAlcuni antropologi, come il gi\u00e0 citato Leakey, credono che \"erectus\" fosse significativamente pi\u00f9 vicino dal punto di vista della vita sociale agli uomini moderni rispetto ad altre specie precedenti. Va precisato, per\u00f2, che i fossili dimostrano come l'anatomia delle vie aeree dell'erectus non gli permettesse di produrre suoni di una complessit\u00e0 paragonabile a quella del linguaggio moderno."}
{"id": "50229", "revid": "125451946", "url": "https://it.wikipedia.org/wiki?curid=50229", "title": "Sex Pistols", "text": "I Sex Pistols sono stati un gruppo punk rock britannico, fra i pi\u00f9 influenti della storia e grande icona della prima ondata punk.\nIl gruppo originariamente composto dal cantante Johnny Rotten, dal chitarrista Steve Jones, dal batterista Paul Cook e dal bassista Glen Matlock, poi sostituito da Sid Vicious, fu fondato nel 1975, a Londra. Anche se la loro carriera dur\u00f2 solo tre anni, includendo quattro singoli discografici e un album in studio, i Sex Pistols vennero descritti dalla BBC come \u00abla sola punk rock band inglese\u00bb. Il gruppo \u00e8 spesso indicato come il fondatore del movimento punk britannico e il creatore del primo divario generazionale con il rock 'n' roll.\nI Sex Pistols emersero come risposta a generi musicali eccessivi, come il rock progressivo e le produzioni pop della met\u00e0 degli anni settanta. Il gruppo cre\u00f2 molte controversie durante la sua breve carriera, attirandone parecchie in Gran Bretagna, le quali ebbero la precedenza sulla loro musica. I loro show e i loro tour erano ripetutamente ostacolati dalle autorit\u00e0, e le loro apparizioni pubbliche spesso finivano disastrosamente. Il singolo del 1977 \"God Save the Queen\", pubblicato appositamente durante il giubileo d'argento della regina d'Inghilterra, fu considerato un attacco alla monarchia e al nazionalismo degli inglesi.\nJohnny Rotten lasci\u00f2 il gruppo nel 1978, durante un turbolento tour negli Stati Uniti; il trio rimasto continu\u00f2 fino alla fine dell'anno, ma si sciolse all'inizio del 1979. Con Lydon il gruppo organizz\u00f2 un concerto nel 1996 per il \"Filthy Lucre Tour\" (\"Tour a scopo di lucro\", traducibile anche in \"Tour per il lurido guadagno\"), senza Sid Vicious, morto di overdose da eroina nel 1979 a soli 21 anni.\nStoria.\nDalla formazione a \"Anarchy in the U.K.\" (1975 - 1977).\nLa nascita.\nIl gruppo The Strand, formato nel 1972, includeva Steve Jones alla voce con due ex compagni di scuola, ovvero Paul Cook alla batteria e Wally Nightingale alla chitarra, pi\u00f9 Jim Mackin all'organo e Del Noones (cognato di Cook) al basso; la loro prima strumentazione viene fornita dallo stesso Jones che la rub\u00f2 a pi\u00f9 riprese.\nDal 1973 i membri del gruppo iniziarono a frequentare il negozio di abbigliamento nel quale lavorava Don Letts (noto disc jockey di Londra e regista del film \"The Punk Rock Movie\"), l'Acme Attractions, e soprattutto la boutique SEX, meglio conosciuta come Let it Rock, un negozio del quartiere di Chelsea, una delle zone pi\u00f9 lussuose di Londra. Il Let it Rock era di propriet\u00e0 del vecchio manager dei New York Dolls, Malcolm McLaren, e di sua moglie Vivienne Westwood; il negozio si specializz\u00f2 in seguito nella cosiddetta \"anti-moda\", ovvero magliette tagliate, pantaloni in pelle e accessori fetish, che successivamente si diffuse attraverso gli stessi fan dei Pistols. Johnny Rotten li defin\u00ec senza mezzi termini degli \"imbroglioni\":\nIl negozio divent\u00f2 il punto focale della scena punk rock, riunendo molti dei fondatori del movimento punk, come John Ritchie (pi\u00f9 conosciuto come Sid Vicious), Jah Wobble, Mick Jones e Tony James. McLaren a questo punto (1973) divent\u00f2 il manager dei The Strand.\nDopo essersi rinominati The Swankers, grazie ad alcune conoscenze di McLaren, il gruppo inizi\u00f2 a fare prove nel pub \"Crunchy Fog\", in uno studio di registrazione dell'East London, e al Covent Garden Community Centre. Nel 1974 esordirono suonando al Tom Salter's Caf\u00e9 a Londra. Noones venne mandato via dal gruppo poco dopo.\nL'arrivo di Johnny Rotten e il primo tour.\nNel 1975 Nightingale lasci\u00f2 il gruppo, mentre entrarono nella formazione Glen Matlock, un commesso del Let It Rock, come bassista e John Lydon, meglio conosciuto come Johnny Rotten (\"rotten\" significa marcio, a causa della sua dentatura poco curata), come cantante.\n Bench\u00e9 non avesse mai cantato, a Rotten venne chiesto di entrare nel gruppo. Rotten fu scelto perch\u00e9 lui e il suo gruppo di amici (inclusi Siouxsie Sioux, Steven Severin, Billy Idol) erano soliti indossare camicie strappate e vestiti sadomaso acquistati da Vivienne Westwood;: il \"look\" lanciato dalla Westwood, anche grazie a Rotten, in seguito si diffuse rapidamente, e venne adottato soprattutto dai fan dei Pistols.\nIl resto della band non fu contento della scelta di McLaren, tanto da non presentarsi alle prime prove con Rotten al \"Crunchy Frog\", lasciandolo ad aspettare tutta la notte. Il giornalista di NME Nick Kent occasionalmente partecipava alle prove del gruppo, che per\u00f2 lasci\u00f2 dopo il reclutamento di Rotten. \nIn seguito alla partenza di Kent, il gruppo si rese conto che Jones non poteva suonare la chitarra da solo, cos\u00ec nel 1976 fu pubblicato un annuncio sulla rivista \"Melody Maker\" con su scritto \u00abRicerca giovane chitarrista con meno di 20 anni e con un look non peggiore di Johnny Thunders\u00bb. Steve New rispose all'inserzione e suon\u00f2 col gruppo per qualche settimana, ma dopo poco tempo usc\u00ec dal gruppo anche lui. Nello stesso anno, McLaren cambi\u00f2 il nome del gruppo in Sex Pistols, prendendo spunto da una maglietta venduta al Let it Rock - SEX. I Sex Pistols fecero quindi delle cover di canzoni degli anni sessanta, e suonarono il loro primo concerto col nome di Sex Pistols al Saint Martins College il 6 novembre del 1975, ma furono cacciati fuori prima della fine della prima canzone. Il concerto venne organizzato da Matlock, che all'epoca studiava proprio in quel college. I primi concerti furono caratterizzati da volgarit\u00e0 e violenza, sia nei confronti del pubblico che degli stessi componenti del gruppo. A queste \"performance\" seguirono altre esibizioni in altri college e scuole d'arte intorno a Londra, anche se la maggior parte dei locali si rifiutava di farli esibire, nonostante attirassero un discreto gruppo di fan. All'inizio del 1976, i Sex Pistols iniziarono a espandere i confini dei loro concerti, suonando al 100 Club e al Nashville e il giorno dell'apertura del Club de Chalet du Lac a Parigi. Il loro primo tour inglese inizi\u00f2 intorno a quel periodo, e dur\u00f2 da met\u00e0 settembre ai primi giorni di ottobre del 1976.\nLa EMI e l'incidente con Bill Grundy.\nIn seguito a un concerto nel primo punk festival di Londra svoltosi al 100 Club a Oxford Street nel settembre 1976 (festival al quale parteciparono molti altri gruppi della prima ondata punk come i Subway Sect, The Clash, The Damned, The Vibrators e i Buzzcocks), i Sex Pistols firmarono un contratto discografico con la EMI per 40.000 sterline. Il primo singolo, \"Anarchy in the U.K.\", venne pubblicato il 26 novembre 1976. La canzone viene piazzata nella posizione numero 38 nelle hit parade inglesi e ne furono vendute 50.000 copie solo nel Regno Unito. Malgrado comunemente si pensasse che le punk band non sapessero suonare affatto, vennero registrate delle esibizioni live che mostrarono i Sex Pistols come \u00abun gruppo competente e selvaggio\u00bb.\nIl loro comportamento, come del resto la loro musica, attir\u00f2 su di loro l'attenzione del paese. Il 1\u00ba dicembre 1976 il gruppo e i membri del Bromley Contingent si fecero molta pubblicit\u00e0 nel programma televisivo \"Today\", in onda su Thames Television (un'emittente televisiva a carattere regionale). Il gruppo e l'entourage vi compar\u00ec come rimpiazzo dell'ultimo minuto dei Queen, colleghi artisti della EMI. Durante l'intervista Rotten disse la parola \"shit\" (let. merda) e il giornalista Bill Grundy fece degli ironici apprezzamenti sessuali a Siouxsie Sioux (\u00abPensi che ci potremmo incontrare dopo?\u00bb) che portarono Jones a definire Grundy \"dirty old man\" (let. \"vecchio sporcaccione\") in diretta TV. Grundy a questo punto lo incit\u00f2 a dire \u00abqualcosa di oltraggioso\u00bb cos\u00ec Jones lo insult\u00f2 pesantemente: \"\u00abYou dirty fucker... what a fucking rotter\u00bb\".\nAnche se il programma fu trasmesso solo a Londra, la notizia occup\u00f2 per giorni le testate nazionali. Il \"Daily Mirror\" scrisse l'articolo \"The Filth and the Fury\", mentre il \"Daily Express\" scrisse \"Punk? Call it Filthy Lucre\" (let. Punk? Chiamatelo sporco lucro), frase che Lydon adott\u00f2 anni dopo per il progetto Pistols. La Thames Television sospese Grundy, e anche se dopo venne riassunto, l'intervista stronc\u00f2 definitivamente la sua carriera di giornalista.\nL'episodio fece molta pubblicit\u00e0 al gruppo, e consolid\u00f2 il punk come fenomeno di costume. L'\"Anarchy Tour\" prosegu\u00ec, anche se molti concerti furono cancellati dalle autorit\u00e0 locali ostili nei confronti del gruppo. Il conduttore televisivo Bernard Brook Partridge durante un'intervista dichiar\u00f2: \u00abMi piacerebbe tanto vedere qualcuno scavare una enorme fossa e buttarci dentro i Sex Pistols\u00bb.\nDopo la fine del tour nel dicembre 1976, la EMI organizz\u00f2 una serie di concerti per il gennaio del 1977 al Paradiso, ad Amsterdam. Ma poco prima di salire sull'aereo al London Heathrow Airport il gruppo dette in escandescenze e insult\u00f2 lo staff dell'aeroporto. Il \"Rolling Stone\" riporta questo articolo: \u00abUna testimone ha dichiarato che i Sex stavano facendo qualcosa di talmente disgustoso da non riuscire a raccontarlo. L'ipotesi pi\u00f9 accreditata \u00e8 che Jones stesse vomitando su delle anziane signore\u00bb. La EMI ruppe il contratto col gruppo due giorni dopo, non contenta della pubblicit\u00e0 negativa fatta dai giornali all'incidente di Heathrow, e ordin\u00f2 inoltre l'immediato blocco delle stampe del singolo \"Anarchy in the U.K.\". \nDall'entrata di Sid Vicious allo scioglimento (1977 - 1979).\nL'entrata di Sid Vicious.\nI concerti al Paradise furono gli ultimi con Matlock, che lasci\u00f2 il gruppo nel febbraio 1977. Secondo alcuni, Matlock venne cacciato perch\u00e9 \u00abgli piacevano i Beatles\u00bb, ma Jones in seguito dichiar\u00f2 che la vera ragione era che Matlock non riusciva a entrare nello \u00abspirito del gruppo\u00bb, \u00abera un bravo ragazzo\u00bb e che \u00absi lavava sempre i piedi\u00bb. Matlock successivamente disse che usc\u00ec volontariamente, soprattutto a causa dei rapporti sempre pi\u00f9 tesi tra lui e Rotten.\nMatlock venne rimpiazzato da un amico di Rotten, che si dichiarava il \u00abprimo fra i fan dei Sex Pistols\u00bb, Sid Vicious (John Simon Ritchie), precedentemente batterista dei Siouxsie and the Banshees e dei \"Flowers of Romance\". McLaren accett\u00f2 Vicious come membro per il suo \"look\" e la sua attitudine punk, non badando alle sue limitate capacit\u00e0 di musicista. McLaren disse: \u00abQuando Sid entr\u00f2 nel gruppo non sapeva suonare il basso, ma con il suo comportamento pazzoide si inser\u00ec perfettamente nella struttura della band. Era il cavaliere nella sua brillante armatura e dal pugno potente\u00bb. Lydon successivamente dichiar\u00f2: \u00abLa prima prova con Sid al basso fu infernale. Tutti dicevano che aveva il look. Sid ci prov\u00f2 veramente. Ma non sapeva suonare\u00bb. Sid Vicious debutt\u00f2 con i Sex Pistols allo Screen on the Green a Londra il 3 aprile 1977.\nAnni dopo, McLaren dichiar\u00f2 che Vivienne Westwood gli avrebbe detto di \u00abfar entrare il ragazzo chiamato John, venuto due volte al SEX, come cantante\u00bb, e quando Johnny Rotten entr\u00f2 nel gruppo, Vivienne afferm\u00f2 che McLaren aveva preso \u00abil John sbagliato\u00bb. Lei in realt\u00e0 si riferiva a John Simon Ritchie (dopo conosciuto come Sid Vicious). Secondo questa versione il progetto originale prevedeva di reclutare Sid come cantante, e non Rotten, dato che era Vicious a suscitare l'interesse di Vivienne, la quale ebbe l'opportunit\u00e0 di vederlo nella band solo dopo la partenza di Matlock.\nI membri del gruppo ebbero un effetto distruttivo sul carattere e sulla personalit\u00e0 di Sid. All'inizio del 1977 conobbe Nancy Spungen, eroinomane e prostituta di New York a cui era stata diagnosticata la schizofrenia. La Spungen fu in seguito unanimemente riconosciuta come la responsabile della tossicodipendenza di Sid dall'eroina, e del suo successivo allontanamento dal gruppo. \n\"God Save the Queen\".\nIl 10 marzo 1977, in una cerimonia tenuta all'esterno di Buckingham Palace, i Sex Pistols firmarono un contratto con la A&amp;M Records. Poco dopo, nella sede della A&amp;M, Sid sporc\u00f2 l'ufficio del direttore generale dell'etichetta, vomitando sulla sua scrivania. Su pressione della direzione, degli artisti e dei distributori, la A&amp;M ruppe il contratto con i Pistols sei giorni dopo. In maggio il gruppo firm\u00f2 il terzo e ultimo contratto discografico con la Virgin Records.\nIl secondo singolo dei Pistols, \"God Save the Queen\", pubblicato il 27 maggio 1977, di cui furono vendute pi\u00f9 di 60.000 copie, fu percepito come un forte attacco personale alla Regina Elisabetta II. la canzone venne cancellata dai programmi della BBC, in particolare da Radio 1. Rotten, in seguito afferm\u00f2: \u00abCi \u00e8 stata dichiarata guerra dall'intero paese senza una ragione!\u00bb\nDurante la settimana dei venticinque anni di regno della regina Elisabetta (\"Silver Jubilee\"), la canzone raggiunse la prima posizione nella \"NME chart\", e la numero due nella classifica ufficiale del Regno Unito. Tuttavia, alcune fonti affermarono che la classifica fosse stata alterata per impedire che la canzone ricevesse troppa pubblicit\u00e0. Soltanto una stazione annunci\u00f2 la canzone al primo posto, ma si rifiut\u00f2 di trasmetterla per evitare di sconvolgere i festeggiamenti del \"Silver Jubilee\".\nI Pistols comunque festeggiarono a modo loro, affittando una barca con l'intenzione di suonare la canzone sul fiume Tamigi, e passando davanti a Westminster e alla sede del Parlamento. L'evento si concluse nel caos quando la polizia ferm\u00f2 la barca, nonostante il gruppo fosse stato autorizzato a suonare in precedenza, arrestando McLaren, i Pistols e molti collaboratori.\nStavano aumentando gli attacchi verso i fan, e lo stesso Rotten venne colpito con una coltellata alla mano da una gang di monarchici fuori l'Inslington Pegasus pub, subendo la rottura di due tendini di due dita della mano sinistra. A causa degli attacchi, un tour in Scandinavia organizzato per giugno venne fatto slittare a met\u00e0 luglio. A ci\u00f2 segu\u00ec un falso tour nel Regno Unito alla fine di agosto conosciuto come SPOTS (Sex Pistols On Tour Secretly), che vide il gruppo suonare sotto pseudonimi per evitare la cancellazione delle esibizioni.\nDato che la maggior parte delle copie \u00e8 stata distrutta dopo la rottura con A&amp;M Records, il valore del vinile del singolo \u00e8 risultato, nel 2011, il pi\u00f9 alto al mondo: 8.000 sterline.\n\"Never Mind the Bollocks, Here's the Sex Pistols\".\nIl primo e unico album del gruppo, \"Never Mind the Bollocks, Here's the Sex Pistols\" venne registrato fra marzo e giugno 1977, negli Wessex Studios, Highbury, Londra. Prodotto da Chris Thomas, che aveva in precedenza lavorato con i Roxy Music, l'album vide ancora Matlock al basso, richiamato come turnista per compensare le scarse capacit\u00e0 di Sid. Secondo Jones \u00abSid voleva venire e suonare nell'album, e abbiamo fatto quanto possibile per non farlo avvicinare allo studio. Fortunatamente durante la registrazione era malato\u00bb.\nAnche se Sid and\u00f2 nello studio in una sola occasione, la traccia del basso venne sovra-incisa in un secondo momento.\n\"Never Mind the Bollocks\" venne pubblicato il 28 ottobre 1977 e il 17 novembre dello stesso anno le copie vendute solo nel Regno Unito arrivaronono a pi\u00f9 di 200.000 diventando cos\u00ec l'album con il maggiore numero di vendite dell'anno e quindi disco d'oro, e le vendite aumentarono anni dopo. Nel 1981, il disco raggiunse il milione di copie nei soli Stati Uniti. La rivista Rolling Stone, all'uscita dell'album nel 1977, pubblic\u00f2 una recensione positiva, comparandone il sound a \u00abdue treni sotterranei che si scontrano sotto 40 piedi di fango e con le numerose vittime che urlano\u00bb, ed elogi\u00f2 il gruppo per le canzoni \u00abcantate con una energia e una convinzione che sono positivi nella loro pazzia\u00bb. Alcuni critici, tuttavia, rimasero delusi dal fatto che l'album contenesse tutti e quattro i singoli precedentemente pubblicati, giudicandolo quindi come un Greatest Hits. In anni recenti l'album \u00e8 stato spesso indicato come uno dei pi\u00f9 influenti album rock degli ultimi 40 anni, ed \u00e8 stato descritto come \u00abuna delle migliori e pi\u00f9 ispirate incisioni rock di tutti i tempi\u00bb.\nIl titolo dell'album caus\u00f2 non poche difficolt\u00e0 al gruppo, anche perch\u00e9 il termine \"bollocks\" vuol dire letteralmente \"coglioni\". La Boots, la W.H. Smith e la Woolworth, tre distributori, si rifiutarono di vendere l'album; un parlamentare del partito conservatore lo condann\u00f2 come \u00abun sintomo del declino della societ\u00e0\u00bb, e la Independent Television Companies Association si rifiut\u00f2 di trasmettere la pubblicit\u00e0 del disco dalla propria TV. A Nottingham un negozio di dischi fu citato in giudizio per avere messo in vetrina la copertina del 33 giri, considerata \u00abuno stampato indecente, contrario alla morale pubblica\u00bb. Dal torto, il negozio pass\u00f2 alla ragione quando il proprio difensore, l'avvocato John Mortimer, riusc\u00ec a dimostrare che la parola \"bollock\" era un termine, ormai desueto, usato per indicare un prete. Nonostante la parola nel linguaggio giovanile identificasse i testicoli, in questo contesto \u00e8 intesa con il significato \"senza senso\"; il titolo venne suggerito inconsapevolmente da Steve Jones quando, in un battibecco sui possibili titoli con gli altri componenti del gruppo, esclam\u00f2 \u00abOh, never mind the bollocks of it all!\u00bb\nL'ultima performance dei Sex Pistols nel Regno Unito ebbe luogo all'Ivanhoe a Huddersfield, il giorno di Natale del 1977, dove il gruppo suon\u00f2 di pomeriggio, e una parte dei loro compensi venne donato alle famiglie dei vigili del fuoco in sciopero da lungo tempo. Il luogo del concerto non fu annunciato fino al suo inizio, una tattica usata dal gruppo per evitare che venisse cancellato come per le precedenti performance.\nIl tour negli Stati Uniti d'America e la fine del gruppo.\nNel gennaio del 1978 i Sex Pistols si imbarcarono in un tour negli Stati Uniti, le cui date erano previste soprattutto nel Sud del Paese. Pensato originalmente per essere svolto nel dicembre 1977, fu annullato a causa della riluttanza delle autorit\u00e0 USA a ospitare un gruppo come i Pistols. Comunque anticipato per volere dei fan e dei media, il tour venne anche qui tormentato da alcuni scontri, dalla scarsa organizzazione e dal pubblico apertamente ostile. McLaren ammise che egli stesso aveva richiesto l'intromissione dei redneck per creare queste situazioni ostili.\nIn una delle prime notti durante il tour Sid vag\u00f2 fuori dell'Holyday Inn, a Memphis, l'hotel dove alloggiava, in cerca di droga. Venne ritrovato in un ospedale di Memphis con le parole \"Gimme a fix\" (\u00abdatemi una dose\u00bb) auto incise nel torace con un rasoio. A Baton Rouge in Louisiana, fece finta di ricevere del sesso orale sul palcoscenico, prima di affermare \u00ab\u00e8 il genere di ragazza che mi piace\u00bb. Durante una crisi d'astinenza dall'eroina, Vicious appar\u00ec sul palcoscenico di Dallas, Texas, con le parole \"Gimme a fix\" ancora incise nel torace, ed ebbe un litigio con una donna salita sul palco che lo colp\u00ec in faccia con un pugno, ma nonostante questo, continu\u00f2 a esibirsi grondando sangue dalla bocca e dai tagli sul petto. Pi\u00f9 tardi and\u00f2 in ospedale a causa delle ferite provocate dalla lite e dal suo auto-lesionismo. Fuori dal palco si dice che abbia picchiato una fotografa, attaccato una guardia di sicurezza, per venir poi immobilizzato dalle sue guardie del corpo.\nRotten, che nel frattempo si era ammalato d'influenza, inizi\u00f2 a isolarsi da Cook e da Jones, e a disgustare Sid. Nell'ultima data, a San Francisco, il 14 gennaio del 1978, Rotten chiuse il concerto con \"No Fun\", una cover degli Stooges. Dopo la performance Rotten chiese al pubblico:\n prima di gettare a terra il microfono e di uscire dal palco. Anni dopo, afferm\u00f2: \u00abHo odiato l'intero piano d'azione. Era tutta una farsa. Mi sono sentito truffato. Sid era completamente fuori di cervello - solo uno spreco di spazio. Malcolm non me ne avrebbe mai parlato. Si sarebbe girato e avrebbe detto a Paul e a Steve che era tutta colpa mia, perch\u00e9 io non avrei accettato niente di tutto ci\u00f2.\u00bb\nIl 17 febbraio del 1978 Rotten annunci\u00f2 la sua uscita dai Sex Pistols. Vicious part\u00ec per New York, mentre McLaren, Cook e Jones andarono in vacanza a Rio de Janeiro, Brasile, abbandonando Rotten in America senza soldi e biglietti per l'aereo. In seguito, Rotten afferm\u00f2: \u00abI Sex Pistols mi hanno abbandonato a Los Angeles senza biglietti, senza una stanza d'albergo e con un messaggio della Warner Bros. che diceva che se qualcuno avesse chiamato dichiarando di essere Johnny Rotten, questi avrebbe mentito. Ho chiuso i miei rapporti con Malcolm in questo modo, ma non col resto del gruppo. A loro vorr\u00f2 sempre bene.\u00bb Dopodich\u00e9, chiam\u00f2 il capo della Virgin Records Richard Branson, che accett\u00f2 di pagare a Rotten un volo per Londra passando per la Giamaica. In Giamaica Branson incontr\u00f2 i Devo, chiedendo loro di accettare Rotten come cantante. I Devo declinarono subito l'offerta. I Sex Pistols, nel frattempo, continuarono con Cook, Jones e Vicious. Per qualche periodo cercarono un nuovo frontman, ma alla fine per le registrazioni vennero usati dei turnisti. Durante questo periodo il gruppo non si esibi\u00ec mai in concerto. Nello stesso anno, Lydon inizi\u00f2 un procedimento legale contro McLaren e la sua compagnia d'amministrazione, la Glitterbest. Fra i reclami fatti c'erano il mancato pagamento dei diritti d'autore, l'uso del nome 'Johnny Rotten', obblighi contrattuali ingiusti, e la richiesta dei danni per tutte le attivit\u00e0 criminali che hanno avuto luogo per causa sua.\nDopo aver lasciato i Sex Pistols, Johnny Rotten ritorn\u00f2 al suo vero nome, John Lydon, e form\u00f2 il gruppo post-punk dei Public Image Ltd. con Keith Levene, ex chitarrista dei Clash, e l'amico d'infanzia Jah Wobble. Il gruppo scal\u00f2 le classifiche inglesi con il singolo di debutto, \"Public Image\", pubblicato nel 1978, e nel 1979 registrarono il loro primo album, \"First Issue\". Nel frattempo Vicious fond\u00f2 una nuova band, The Vicious White Kids, composta da lui, l'ex bassista Glen Matlock, Steve New dei The Rich Kids e Rat Scabies dei Damned. Il gruppo fece solo un'apparizione il 15 agosto 1978 all'Electric Ballroom di Londra. Alcuni loro live album tratti da quel concerto, verranno pubblicati diversi anni dopo. I Sex Pistols si separarono alla fine del 1979.\nGli anni successivi - dallo scioglimento alla reunion (1980 - 2011).\nDopo lo scioglimento.\nVicious part\u00ec per New York e, con la fidanzata Nancy Spungen come manager, inizi\u00f2 una breve carriera come solista. Registr\u00f2 un album live nel 1979, chiamato \"Sid Sings\", includendo nella formazione anche gli Idols, Arthur Kane e Jerry Nolan, entrambi componenti dei New York Dolls. Il 12 ottobre 1978 Nancy Spungen venne trovata morta nella sua stanza nel Chelsea Hotel (New York) da cui stava per ripartire con Sid, con delle ferite di coltello nello stomaco e vestita solo della biancheria intima. La polizia raccolse degli oggetti personali dalla scena del delitto, e dopo aver confessato, Vicious venne arrestato per omicidio. In un'intervista del tempo McLaren disse: \u00abNon posso credere che fosse coinvolto fino a questo punto. Anzi, sapevo che lui e Nancy stavano per sposarsi a New York. Era molto vicino a lei e vivevano una storia molto passionale.\u00bb Poco prima del processo gli fecero un'intervista dove gli chiesero dove volesse essere in quel momento, e lui rispose che avrebbe voluto essere sotto terra. Il 2 febbraio 1979 Sid Vicious mor\u00ec per un'overdose di eroina avvenuta dopo una festa per celebrare il suo rilascio dal carcere. Secondo Lydon: \u00abPovero Sid. L'unica cosa che pot\u00e9 fare per vivere come voleva che si credesse che viveva era morire. Questo fu tragico ma pi\u00f9 per Sid che per chiunque altro. Ha veramente comprato la sua immagine pubblica.\u00bb Un'immaginaria storia del rapporto fra Vicious e la Spungen venne raccontato nel film del 1986 \"Sid &amp; Nancy\", diretto da Alex Cox. Lydon critic\u00f2 pubblicamente il film, mettendo in discussione le rappresentazioni di entrambi i protagonisti riguardo alla speculazione che i due avessero fatto un patto suicida.\nMcLaren per qualche tempo desider\u00f2 fare un film riguardo ai Sex Pistols. Nel 1977 assunse Russ Meyer per dirigere uno script, \"Who Killed Bambi?\", scritto con Roger Ebert. La produzione comunque fin\u00ec dopo solo un giorno e mezzo dalla entrata nelle sale, quando i membri del gruppo entrarono in protesta per non essere stati pagati. Un secondo tentativo venne fatto verso met\u00e0 del 1978, quando Cook e Jones iniziarono le riprese per il progetto \"The Great Rock 'n' Roll Swindle\", diretto da Julien Temple. Il film era la romanzata storia dei Sex Pistols; lui controll\u00f2 e manipol\u00f2 la pellicola in base alle sue intenzioni. La colonna sonora presenta sia Jones, sia, seppur occasionalmente, Cook o Vicious come cantanti, e due canzoni furono registrate anche con il noto criminale inglese Ronnie Biggs alla voce.\nCook e Jones continuarono a suonare attraverso apparizioni come guest e come turnisti, ma i due avevano intenzione di continuare a suonare in nuovi gruppi. Diversi nomi erano candidati a partecipare, come ad esempio Bob Geldof, ma a venire reclutati furono il cantante Jimmy Pursey e il bassista Dave Treganna, provenienti dagli Sham 69. Nacque cos\u00ec il progetto Sham Pistols, ovvero la fusione tra i nomi Sham 69 e Sex Pistols, poich\u00e9 il gruppo comprendeva due componenti per ogni rispettiva band. Tutto inizi\u00f2 all'ultimo concerto dei Sham 69 al Glasgow Apollo Theatre il 29 giugno del 1979, dove Jones e Cook parteciparono a parte del concerto suonando \"Pretty Vacant\", \"White Riot\", \"If the Kids are United\" e \"What Have We Got\". Questo fu l'inizio del nuovo gruppo. I Sham Pistols scrissero anche due brani in studio: \"Some Play Dirty\" e \"Natural Born Killer\" (che fu poi ripresa dai The Professionals come \"Kick Down the Doors\"). Non vennero mai fatte registrazioni in studio, ma vennero pubblicati tre album live registrati lo stesso 29 giugno 1979, fra cui \"SSham Pistols - Natural Born Killer\", pubblicato nel 2002.\nNel 1979 Jones e Cook abbandonarono il progetto e formarono nello stesso anno una band con i membri dei Thin Lizzy, Phil Lynott, Scott Gorham, e Brian Downey. Il progetto venne inizialmente chiamato The Greedy Bastard. Il supergruppo realizz\u00f2 un singolo natalizio intitolato \"A Merry Jingle\", cambiando nome in The Greedies, prima di sciogliersi prematuramente lo stesso anno. Subito dopo il fallimento dei The Greedies, Jones e Cook formarono i The Professionals. Per il nuovo gruppo vennero reclutati Ray McVeigh alla seconda chitarra e Andy Allen, un amico di Jones, al basso. Quest'ultimo venne poco dopo sostituito da Paul Myers. Firmarono per la Virgin Records nel 1980. Nel 1982, terminato il secondo tour negli Stati Uniti il gruppo si sciolse. A contribuire allo scioglimento fu in parte un incidente stradale nel quale vennero coinvolti tutti i membri del gruppo tranne Jones. Egli quindi rimase negli Stati Uniti mentre il resto del gruppo torn\u00f2 in Inghilterra.\nAnni recenti.\nCook fa parte del gruppo Man-Raze. Matlock si \u00e8 unito a molti gruppi, inclusi i The Rich Kids nel 1978 e i The Philistines fino al 2000. McLaren divent\u00f2 il manager di altri gruppi, e negli anni '80 pubblic\u00f2 alcuni album da solista.\nNel periodo successivo allo scioglimento del gruppo e fino al 1985, il tecnico del suono del gruppo, Dave Goodman, pubblic\u00f2 degli album spacciandoli per pezzi dei Sex Pistols inediti (come \"Land of Hope and Glory\") e alcune registrazioni live rimaneggiate (come la prima versione del \"Live in Chelmsford Prison\"). Questa produzione viene generalmente attribuita al gruppo fantasma Ex Pistols, poich\u00e9 non si tratta di materiale del gruppo originale.\nDopo qualche caso legale, nel gennaio del 1986 i quattro membri dei Sex Pistols, Jones, Matlock, Cook e Lydon ricevettero il controllo dell'eredit\u00e0 della band, inclusi i diritti di pubblicazione, delle registrazioni, della pellicola e i diritti esclusivi del nome Sex Pistols. Questo riconoscimento dei diritti ha permesso la produzione del documentario del 2000 \"The Filth and the Fury\" diretto da Julien Temple, formulato con il tentativo di raccontare la storia dal punto di vista dei Sex Pistols, in contrasto quindi con \"The Great Rock 'n' Roll Swindle\", raccontato dalla prospettiva di McLaren.\nI restanti componenti del gruppo si riformarono nel 1996 per il \"Filthy Lucre World Tour\" (tour a scopo di lucro) durato sei mesi, che comprendeva date in Europa, Nord e Sud America, Australia e Giappone, cos\u00ec come al Phoenix Festival e al Crystal Palace National Sports Centre in Inghilterra (\"Pistols at the Palace\"). Da questo tour venne poi tratto un live album intitolato \"Filthy Lucre Live\" (1996).\nNel 2003 tornarono in Nord America per tre settimane in quanto parte del loro \"Piss Off Tour\".\nIl 24 febbraio del 2006 i Sex Pistols vennero ufficialmente introdotti nella Rock and Roll Hall of Fame, un onore che per\u00f2 i membri del gruppo declinarono, definendo la Hall of Fame come Hall of Shame (gioco di parole da \"fame\" cio\u00e8 \"fama\" a \"shame\", \"vergogna\"). Per rafforzare il loro rifiuto, i membri inviarono al museo una lettera ricca di insulti, e offendendolo con la frase \u00ab\"Hall of Fame, \"kiss this!\"\"\u00bb. Secondo Jones: \u00abSe volessi essere messo in un museo non sarebbe certo il Hall of Fame; perch\u00e9 non lo vogliono i fan, ma le persone che ti portano a farlo o che sono gi\u00e0 dentro di esso.\u00bb\nIl 9 marzo 2006 il gruppo vendette i diritti alla Universal Music Group. L'acquisto fu poi giudicato come una svendita.\nNel 2007 in occasione della ristampa in \"special anniversary edition\" dell'album \"Never Mind the Bollocks\", il gruppo si riun\u00ec per una serie di date che si tennero a Los Angeles, Londra e Manchester. Il gruppo registr\u00f2 una nuova versione del pezzo \"Anarchy in the UK\" destinato a far parte della colonna sonora del videogioco \"Guitar Hero III: Legends of Rock\". Fecero lo stesso con \"Pretty Vacant\" per il gioco \"Skate\".\nIl 20 giugno del 2008 si esibirono all'Heineken Jammin' Festival sul palco del parco di San Giuliano a Mestre (Venezia) di fronte a pi\u00f9 di 25.000 persone. L'11 luglio 2008, in occasione del Traffic - Torino Free Festival, suonarono di fronte a 70.000 spettatori. Furono anche presenti allo Sziget Festival, e hanno eseguito un lungo tour da giugno a settembre 2008, le cui date includevano Grecia, Russia, Austria, Paesi Bassi, Ungheria, Belgio, Giappone. Nel 2010 mor\u00ec a 64 anni l'ex manager dei Sex Pistols Malcolm McLaren dopo una dura lotta contro il cancro.\nInfluenza culturale.\nDopo l'apparizione del gruppo nello show di Bill Grundy, la loro storia apparve nelle pagine di ogni giornale nazionale del giorno dopo. I media successivamente dichiararono che \u00abI Sex Pistols hanno venduto pi\u00f9 giornali in Fleet Street che nel giorno dell'armistizio.\u00bb \"Rolling Stone\" rese famoso il gruppo a met\u00e0 1979, perch\u00e9 \u00abravviv\u00f2 uno dei pochi momenti critici fra cultura pop e punk\u00bb Il loro unico album, \"Never Mind the Bollocks\", fu un successo singolare all'interno del movimento punk, e un importante evento nella storia della musica popolare in generale. Il disco \u00e8 regolarmente citato come uno dei migliori di sempre: nel 2006 raggiunse la posizione 27 sulla rivista \"Q Magazine\". mentre su \"Rolling Stone\" si trova al secondo posto nella sua classifica dei migliori album degli ultimi 20 anni del 1987. Nel 2004 sempre \"Rolling Stone\" mette i Sex Pistols alla posizione 58 nella lista dei 100 migliori artisti di tutti i tempi.\nAnche le loro performance live divennero influenti. Uno show di rilevanza significativa ebbe luogo all'inizio della loro carriera il 4 giugno 1976, quando suonarono di fronte a un pubblico di appena 42 persone al Lesser Free Trade Hall a Manchester, Inghilterra, considerato uno dei pi\u00f9 importanti e mitizzati eventi nella storia del rock. Fra il pubblico c'erano molte persone che in seguito avrebbero formato band popolari o altrimenti famose figure del movimento punk, inclusi i Buzzcocks (gli organizzatori del concerto), Ian Curtis e Peter Hook dei Joy Division, Morrissey dei The Smiths, Mick Hucknall dei Simply Red, Anthony H. Wilson fondatore della Factory Records, Adam Ant e Bernard Sumner.\nI Sex Pistols furono anche ricordati per aver comunicato in modo diretto con il pubblico. \u00c8 stato oggetto di dibattito il dubbio se l'anti-istituzione dei Pistols fosse spontanea o se fosse stato coltivata. Un critico not\u00f2 che \u00abal tempo la depressione sociale in Inghilterra era abbastanza per creare una band come i Sex Pistols\u00bb, e che \u00abl'intelligenza feroce e carismatica\u00bb che Lydon aveva sul palco erano catalizzatori importanti, ma ultimamente i crediti di questo comportamento vennero attribuiti a McLaren e alle manipolazioni che eseguiva nel comportamento della band.\nFra i gruppi influenzati dai Sex Pistols si possono citare Siouxsie &amp; the Banshees, Nirvana, Oasis, Guns N' Roses e Green Day.\nNel 1997 dei paleontologi chiamarono una serie di specie di fossili trilobiti in onore dei membri del gruppo: \"Arcticalymene rotteni\", \"A. viciousi\", \"A. jonesi\", \"A. cooki\" e \"A. matlocki\".\nDiscografia.\nAlbum in studio"}
{"id": "50230", "revid": "92723", "url": "https://it.wikipedia.org/wiki?curid=50230", "title": "Anglicanesimo", "text": "L'anglicanesimo o anglicanismo \u00e8 una confessione che si pone a met\u00e0 strada (\"Via Media\") tra il cristianesimo cattolico e quello protestante, e che ebbe origine nel XVI secolo con la separazione della Chiesa d'Inghilterra dalla Chiesa cattolica durante il regno di Enrico VIII. Comprende chiese che sono storicamente legate ad essa ed altre con credenze, pratiche di culto e strutture affini, sebbene non identiche. \nLa parola \"anglicano\" ha avuto origine da \"ecclesia anglicana\", una frase latina risalente al 1246 che significa \"chiesa inglese\". Gli aderenti all'anglicanesimo sono chiamati \"anglicani\". La maggioranza di loro fa parte delle chiese aderenti alla Comunione Anglicana internazionale. Ci sono, tuttavia, varie chiese al di fuori della Comunione Anglicana che si autodefiniscono anglicane: sono quelle legate all'anglicanesimo continuo\", su posizioni conservatrici. Il rappresentante di Dio in terra nella religione anglicana \u00e8 di fatto il sovrano della corona inglese, il cui successore corrisponde all\u2019erede del trono, sebbene questa autorit\u00e0 rappresenti ormai una capacit\u00e0 simbolica.\nLa dottrina del protestantesimo anglicano \u00e8 sostanzialmente una fusione di elementi luterani e calvinisti e in parte anche cattolici; \u00e8 fondata sulla Bibbia, sulle tradizioni della chiesa apostolica, sulla successione apostolica (\"episcopato storico\") e sugli insegnamenti dei padri della Chiesa. Secondo un'immagine che viene fatta risalire a Richard Hooker, esso poggia su un \"triplice piedistallo\": Sacre Scritture, tradizione e ragione. L'anglicanesimo costituisce uno dei maggiori rami del cristianesimo occidentale, avendo definitivamente dichiarato la sua indipendenza dal Romano Pontefice con l'insediamento al trono di Elisabetta I. Molti dei nuovi formulari anglicani della met\u00e0 del XVI secolo corrispondevano strettamente a quelli del protestantesimo riformato contemporaneo. \nQueste riforme all'interno della Chiesa d'Inghilterra vennero acquisite e adattate al culto anglicano dall'allora arcivescovo di Canterbury Thomas Cranmer, con la scrittura e pubblicazione di testi anglicani importantissimi, cio\u00e8 il \"Book of Common Prayer\" e i \"Trentanove articoli di religione\", a cui sussegu\u00ec uno slittamento teologico e liturgico verso posizioni intermedie tra le due maggiori tradizioni protestanti emergenti, vale a dire il luteranesimo e il calvinismo.\nEntro la fine del XVI secolo, il mantenimento nell'anglicanesimo di molte forme liturgiche tradizionali e dell'episcopato venne visto come inaccettabile dagli anglicani che promuovevano i principi protestanti pi\u00f9 radicali, mentre nei secoli successivi alcuni teologi ed ecclesiastici anglicani, come Edward Bouverie Pusey e John Henry Newman, auspicarono un riavvicinamento al culto cattolico, in parte dividendosi dalla Chiesa d'Inghilterra e in parte formando l'anglo-cattolicesimo. Questo costituisce per\u00f2 una minoranza nell'anglicanesimo, come - su un fronte dottrinale diverso - il movimento della \"Broad Church\" (\"Chiesa larga\") che, riprendendo il \"latitudinarismo\" anglicano del '600, ha sviluppato dalla seconda met\u00e0 dell'800 posizioni critiche nei confronti della interpretazione dogmatica dei \"credi\" e di un uso pedissequo del \"Book of Common Prayer\", sostenendo l'importanza della ricerca religiosa e del confronto costruttivo con altre tradizioni cristiane e non-cristiane.\nStoria.\nL'origine risale a una diffusa convinzione, nell'episcopato inglese ma anche tra teologi e fedeli, della necessit\u00e0 di una maggiore indipendenza dalla Chiesa Cattolica di Roma. Il re Enrico VIII Tudor sfrutt\u00f2 tale convinzione e fece leva su di essa per ottenere l'annullamento del matrimonio con Caterina d'Aragona e quindi sposarsi con Anna Bolena. Egli si autoproclam\u00f2 Capo Supremo della Chiesa Anglicana, titolo poi modificato da Elisabetta I in Governatore Supremo della Chiesa Anglicana; tutt'oggi il Sovrano di Inghilterra detiene questo titolo, il che significa che \u00e8 il Capo Titolare della Chiesa. Sebbene questa autorit\u00e0 rappresenti ormai una capacit\u00e0 simbolica, resta un titolo di grande rilevanza, di cui il Sovrano fa uso soprattutto nella designazione delle alte cariche ecclesiastiche. Il Primate della Chiesa Anglicana \u00e8 l'arcivescovo di Canterbury. Altre Chiese Anglicane, ad esempio la Chiesa del Galles e, ovviamente, la Chiesa Episcopale degli U.S.A., sorta con l'indipendenza delle colonie americane, sono \"disestablished\", ovvero indipendenti da qualsivoglia patrocinio regale.\nL'abolizione del ricorso al papa dal punto di vista cronologico \u00e8 stato l'inizio dell'anglicanesimo in quanto scisma da Roma. Seguirono poi altre riforme disciplinari e dottrinali che hanno dato all'anglicanesimo l'assetto attuale \"cattolico ma non romano, riformato ma non protestante\".\nEnrico VIII venne scomunicato per ben due volte, la prima da Papa Clemente VII nel luglio 1533, e la seconda volta da Papa Paolo III il 17 dicembre 1538, pena che venne comminata anche ad Elisabetta I quando ci si rese conto che la frattura era insanabile.\nNella prima met\u00e0 del XVII secolo la Chiesa d'Inghilterra e le chiese episcopali associate in Irlanda (Chiesa d'Irlanda) e nelle colonie americane dell'Inghilterra vennero indicate da alcuni anglicani come una tradizione cristiana differente, con teologia, strutture e forme di culto che rappresentano un diverso tipo di \"via media\", tra protestantesimo riformato e cattolicesimo romano \u2014 una prospettiva che sarebbe stata altamente influente nelle successive teorie dell'identit\u00e0 anglicana, ed \u00e8 stata espressa nella descrizione di \"cattolica e riformata\".\nNel XVIII secolo, in seguito alla rivoluzione americana, le chiese anglicane negli Stati Uniti e in Canada si ricostituirono in chiese autonome, dotate di propri vescovi e proprie strutture di autogoverno; attraverso l'espansione dell'Impero britannico e l'attivit\u00e0 delle missioni cristiane, \u00e8 stato adottato come modello per molte chiese, specialmente in Africa, Australasia e nelle regioni del Pacifico formate di recente. Il grado di distinzione fra tendenze cattoliche riformate e occidentali all'interno della tradizione anglicana ordinariamente \u00e8 materia di dibattito sia all'interno di specifiche chiese anglicane sia in tutta la Comunione Anglicana.\nDal punto di vista cattolico l'anglicanesimo come eresia si \u00e8 originato quando sono state cambiate alcune dottrine e si sono ordinati i nuovi vescovi che non avevano pi\u00f9 l'autentica (dal punto di vista cattolico romano) successione apostolica, anche se la dichiarazione ufficiale dell'invalidit\u00e0 delle ordinazioni anglicane \u00e8 del XIX secolo, con la bolla \"Apostolicae Curae\" di Leone XIII.\nA tale bolla per\u00f2 risposero congiuntamente gli Arcivescovi di Canterbury e York con la propria bolla \"Saepius Officio\", dove si tentava di confutare, le dichiarazioni di Leone XIII.\nPer gli anglicani infatti la riforma non ha modificato la sostanza di una chiesa che si era originata nell'alto medioevo e che gi\u00e0 prima di Enrico VIII godeva di una larga autonomia da Roma.\nNei secoli successivi, in diverse parti del mondo ma prevalentemente nel Commonwealth inglese, sono sorte altre chiese che hanno aderito all'anglicanesimo e che formano la Comunione Anglicana. Queste chiese sono denominate \"anglicane\" o, in alcune nazioni come gli Stati Uniti e la Scozia, \"episcopali\". Le varie province ecclesiastiche sono suddivise in diocesi.\nStruttura.\nL'Anglicanesimo mantiene una posizione particolare (talvolta chiamata \"Via Media\") fra le Chiese sorte al tempo della Riforma protestante e la Chiesa cattolica, poich\u00e9 ha mantenuto la struttura ecclesiastica del cattolicesimo con la successione apostolica dei vescovi (posta in dubbio dai cattolici per via delle riforme nel rito dell'ordinazione avvenute sotto Edoardo VI) e anche una liturgia tradizionale. Il clero \u00e8 composto dai tre ordini di vescovi, presbiteri e diaconi, e il celibato ecclesiastico non \u00e8 obbligatorio. In quasi tutte le province le donne possono essere ordinate diacono, in molte presbitero e in alcune anche vescovo. Gli ordini religiosi vennero soppressi da Enrico VIII, ma nel XIX secolo sono stati ristabiliti. Le Chiese che sono \"in comunione\" con la sede di Canterbury compongono la \"Comunione Anglicana\".\nNon c'\u00e8 alcuna singola chiesa anglicana con autorit\u00e0 giuridica universale, poich\u00e9 ogni chiesa nazionale o regionale ha piena autonomia anche se tutte riconoscono l'autorit\u00e0 morale dell'arcivescovo di Canterbury come \"primus inter pares\" dei vescovi anglicani. Come suggerisce il nome, le chiese della Comunione Anglicana sono legate dall'affetto e dalla comune fedelt\u00e0. Esse sono in piena comunione con la Diocesi di Canterbury e quindi con l'arcivescovo di Canterbury, che, nella sua persona, detiene un primato d'onore all'interno dell'anglicanesimo. Egli convoca la conferenza di Lambeth una volta ogni dieci anni, presiede la riunione dei primati ed \u00e8 Presidente del Consiglio consultivo anglicano. Con un'adesione stimata di circa 80 milioni di membri, la Comunione Anglicana \u00e8 la terza confessione cristiana pi\u00f9 grande del mondo, dopo la Chiesa cattolica e le Chiese ortodosse orientali.\nDottrina.\nPer l'anglicanesimo, secondo la formulazione del teologo Richard Hooker, l'autorit\u00e0 religiosa \u00e8 presente nella Bibbia, nella Tradizione della Chiesa e nella ragione bench\u00e9 nell'articolo VI dei 39 articoli l'autorit\u00e0 sia inequivocabilmente riformata di Sola scriptura.\nQuadrilatero di Chicago-Lambeth.\nIl Quadrilatero di Chicago-Lambeth \u00e8 una sintesi dottrinale della teologia e delle principali pratiche liturgiche anglicane, i quattro pilastri su cui si fonda l'anglicanesimo. La sua redazione \u00e8 ispirata al \"Commonitorium\", un testo del V secolo scritto da Vincenzo di Lerino. I quattro punti sono:\nLiturgia e pratiche.\nGrande importanza ha il \"Book of Common Prayer\", il libro della preghiera comune, scritto dall'arcivescovo di Canterbury Thomas Cranmer nel 1549 e adottato da tutte le Chiese anglicane, che hanno nella liturgia pi\u00f9 che nelle confessioni di fede il loro denominatore comune. \nEsistono anche i 39 articoli di religione, composti nel XVI secolo per garantire l'uniformit\u00e0 religiosa in Inghilterra che utilizzano talvolta espressioni teologiche vicine al calvinismo. Questi articoli non sono generalmente pi\u00f9 considerati strettamente vincolanti.\nDal 1547 fino al 1571 vennero pubblicati i \"Books of Homilies\", una raccolta di due libri contenenti in totale 33 sermoni, attraverso i quali furono sviluppate le dottrine riformate della Chiesa d'Inghilterra e spiegati nel dettaglio i 39 Articoli. I sermoni dei \"Books of Homilies\" si dividono in due gruppi:\nNel 1662 venne scritto l\"'Alternative Service Book\", la prima e completa raccolta di preghiere anglicane, il quale venne proposto come testo alternativo al \"Book of Common Prayer\"; \u00e8 stato sostituito dalla \"Common Worship\", una raccolta di tre libri liturgici autorizzati dal Sinodo Generale della Chiesa d'Inghilterra, che sono \"Daily Prayer\" (preghiera quotidiana), \"Pastoral Services\" (servizi pastorali) e \"Main Volume\" (volume principale).\nTralasciando le opere gi\u00e0 citate, l'anglicanesimo, nelle sue varie chiese, ha prodotto anche una copiosa quantit\u00e0 di inni; si possono citare tra i pi\u00f9 diffusi gli \"Hymns Ancient and Modern\", il \"Book of Common Praise\" e il \"The Hymn Book\".\nCanto anglicano.\n\u00c8 il canto applicato alla traduzione in prosa dei salmi, ai cantici e ad altri testi religiosi, facendo combaciare la prosodia delle parole di ogni verso con la metrica musicale. La fisionomia delle melodie non \u00e8 molto dissimile da quella salmodica della Chiesa cattolica, e una delle differenze \u00e8 la composizione polifonica. I primi esempi di canti anglicani risalgono al XVI secolo, ai tempi dell'uso del falso bordone; nei periodi successivi venne abbandonato l'utilizzo del latino e la struttura ritmica musicale prese il sopravvento su quella metrica. Oggi il canto anglicano \u00e8 molto legato al culto delle cattedrali inglese, soprattutto nei vespri anglicani (\"evensong\"), ma si trova anche nella Chiesa cattolica e altre Comunit\u00e0 ecclesiastiche in lingua inglese, e in qualche altra lingua. Tra i pi\u00f9 importanti compositori, si ricordano Thomas Tallis e Orlando Gibbons.\nUn modulo (\"chant\") \"single\" di canto anglicano, pensato per due versi di una strofa, ha la seguente struttura di base a sette battute:\nSono pi\u00f9 diffusi i \"double\" per quattro versi, con altre sette battute secondo lo stesso modello. Si usano segni particolari, chiamati il \"pointing\", per la presentazione delle parole in modo che si possono cantare con lo schema. Per esempio:\nRendete grazie al Si|gnore per\u00b7ch\u00e9 \u00e8 |buono, || perch\u00e9 il suo a|mo\u00b7re |\u00e8\u00b7per |sempre.\nDica |Is\u00b7ra|ele: || \u00abIl suo a|mo\u00b7re |\u00e8\u00b7per |sempre\u00bb.\nNon esiste per\u00f2 un unico sistema di \"pointing\", e diversi libri adottano segni diversi. I \"chant\" possono contenere qualche variazione \u201critmica\u201d che li rende pi\u00f9 complessi, rendendo pi\u00f9 complesso anche il \"pointing\":\nDialogo ecumenico.\nL'anglicanesimo ha conosciuto nel XIX secolo, parallelamente al diffondersi del romanticismo in Europa, una reviviscenza della tradizione cattolica al suo interno. Tale corrente \u00e8 chiamata anglo-cattolicesimo il cui massimo esponente \u00e8 stato John Henry Newman, poi convertitosi al cattolicesimo e divenuto cardinale. Nel 2004 \u00e8 stata pubblicata una \"Dichiarazione congiunta\" della Commissione Internazionale Anglicano-Cattolica (ARCIC), un organo di dialogo teologico ecumenico, sulla figura di Maria, madre di Ges\u00f9. Questa dichiarazione \"non costituisce una dichiarazione autorevole della Chiesa Cattolica Romana o della Comunione Anglicana\" ma \"dovr\u00e0 essere studiato e valutato dalle due Chiese\", e rappresenta un tentativo di riavvicinamento della Comunione Anglicana al cattolicesimo, dal quale, per\u00f2, la dividono ancora i dogmi dell'Immacolata Concezione di Maria (proclamato nel 1854) e la sua Assunzione in Cielo anima e corpo (1950), anche se questi sono accettati in alcune parrocchie anglocattoliche. Inoltre, ovviamente, non viene accettato il dogma dell'infallibilit\u00e0 papale (1870).\nNell'ultimo decennio si sono inaspriti i rapporti tra chiese anglicane \"africane\" (soprattutto nigeriana ed ugandese) da un lato ed episcopale statunitense dall'altra. I principali motivi di divisione sono state l'ordinazione a vescovi di una donna e di un omosessuale dichiarato. Del resto, la scelta di ordinare sacerdoti anche le donne aveva gi\u00e0 spinto alcuni vescovi anglicani, inglesi e statunitensi, a passare al cattolicesimo.\nNel 2012, il numero di ordinazioni femminili nel Regno Unito super\u00f2 per la prima volta quello dei sacerdoti, sebbene il numero dei consacrati di sesso maschile restasse pi\u00f9 che doppio rispetto a quelle di sesso femminile (8087 rispetto 3535). L'anno scuccessivo la Camera dei Vescovi, uno dei tre organismi che compongono il Sinodo Generale, ha aperto le porte dei propri incontri a otto diaconesse e arcidiaconesse, in qualit\u00e0 di membri non votanti."}
{"id": "50231", "revid": "729019", "url": "https://it.wikipedia.org/wiki?curid=50231", "title": "Nebulosa diffusa", "text": "In astronomia, nebulosa diffusa \u00e8 il termine generico usato per indicare le nebulose luminose. \nSi dividono in:\nFra le nebulose a emissione rientrano anche le importantissime Regioni H II, le aree in cui avviene la formazione stellare. La differenza sostanziale tra i 2 tipi di nebulosa \u00e8 che, mentre le nebulose ad emissione hanno al loro interno stelle calde capaci di eccitare il gas circostante facendolo brillare di luce propria, le nebulose a riflessione brillano invece della sola luce riflessa e diffusa da stelle non sufficientemente calde per eccitarne il gas."}
{"id": "50233", "revid": "2014155", "url": "https://it.wikipedia.org/wiki?curid=50233", "title": "Alessandro II di Russia", "text": "Nel 1861 ottenne e firm\u00f2 una controversa legge sull'emancipazione della servit\u00f9 della gleba che determin\u00f2 l'indipendenza della stragrande maggioranza dei contadini russi. Nel 1862 riform\u00f2 l'amministrazione fiscale aumentandone l'efficienza. Nel 1863, dopo una serie di decisioni prima liberali poi repressive, riform\u00f2 l'universit\u00e0 migliorandone le finanze e l'autonomia dei docenti. Nel 1864 complet\u00f2 la conquista del Caucaso iniziata dai suoi predecessori nel 1817 e riform\u00f2 l'esercito di modo da ottenere riserve pi\u00f9 numerose ed efficienti. Nello stesso anno riform\u00f2 l'amministrazione locale creando le assemblee elettive degli \"zemstvo\", e promulg\u00f2 la riforma dell'ordine giudiziario. Malgrado le sue riforme, l'autocrazia zarista perdurava.\nIn politica estera riusc\u00ec ad annullare le pesanti clausole imposte alla Russia dopo la guerra di Crimea e attu\u00f2 in Asia una politica di espansione che port\u00f2 l'Impero russo alla sua massima estensione territoriale. Cerc\u00f2 di coltivare l'amicizia della Prussia, del cui sovrano era nipote, e si trov\u00f2 in contrasto con la Gran Bretagna sia per l'espansione russa in Asia, sia per l'attacco russo all'Impero ottomano del 1877.\nNel 1863 e nel 1864 represse con la forza i moti nazionalisti in Polonia e in alcune province nord-occidentali della Russia. Mor\u00ec a causa di un attentato.\nLa famiglia e la giovent\u00f9.\nAlessandro nacque nel 1818 dal futuro zar Nicola I di Russia e da Aleksandra F\u0451dorovna, figlia del re di Prussia Federico Guglielmo III e sorella oltre che del futuro re di Prussia Federico Guglielmo IV anche del futuro imperatore tedesco Guglielmo I.\nFu educato sotto la supervisione del poeta romantico di tendenze liberali Vasilij Andreevi\u010d \u017dukovskij e tra il 1835 e il 1837 segu\u00ec le lezioni di diritto del riformista Michail Speranskij. Dopo aver viaggiato a lungo in Russia (fu il primo Romanov a visitare la Siberia) nel 1838 e nel 1839 comp\u00ec un lungo \"tour\" in Europa. \nPer lo stesso motivo dei suoi predecessori, e cio\u00e8 allo scopo di trovare una compagna, in occasione di questo viaggio Alessandro visit\u00f2 le corti tedesche. In una di queste rimase affascinato da Maria d'Assia, ufficialmente figlia del granduca d'Assia Luigi II, ma molto probabilmente figlia naturale del barone Augusto di Senarclens de Grancy. La circostanza della dubbia paternit\u00e0 fu subito fatta presente dall'ambasciatore russo a Darmstadt al futuro zar, il quale la ignor\u00f2.\nIl matrimonio tra Alessandro e Maria d'Assia, che si celebr\u00f2 il 16 aprile 1841, port\u00f2 alla nascita di sei figli dal 1842 al 1853, e di altri due dopo l'ascesa al trono di Alessandro. Lo Zar ebbe anche altri quattro figli, nati dal 1872 al 1878, da una relazione con la nobildonna Ekaterina Michajlovna Dolgorukova che, alla morte di Maria d'Assia nel 1880, Alessandro spos\u00f2 in matrimonio morganatico.\nLa relazione extraconiugale di Alessandro era risaputa negli ambienti di corte e risaliva probabilmente al 1865 circa, dopo che lo Zar aveva incontrato per la prima volta giovanissima Ekaterina Dolgorukova all'Istituto Smol'nyj per Nobili Fanciulle.\nCostei non aveva particolari doti intellettuali, ma proprio la sua semplicit\u00e0, a giudizio del pubblico, aveva prima ammaliato e poi avvinto durevolmente Alessandro.\nI primi incarichi.\nIl padre Nicola I fece entrare il giovane Alessandro nel Consiglio di Stato e nel comitato dei ministri per poi nominarlo, nel 1842, a capo del comitato incaricato della supervisione della costruzione della ferrovia Mosca-San Pietroburgo. Nel 1846 Alessandro partecip\u00f2 a un comitato segreto sulla questione contadina e nel 1848 ne presiedette un altro. L'anno dopo subentr\u00f2 allo zio, il granduca Michail Pavlovi\u010d, nella direzione delle scuole militari imperiali e nel 1855, per conto del padre malato, licenzi\u00f2 il comandante delle forze russe nella guerra di Crimea. Si trattava di Aleksandr Sergeevi\u010d Men\u0161ikov esonerato da Alessandro dopo l'ennesimo insuccesso militare con una lettera del 27 febbraio. Il 2 marzo, a seguito di una polmonite, Nicola I moriva, lasciando al figlio primogenito la gestione di una grave situazione internazionale che vedeva la Russia combattere da sola contro Francia, Gran Bretagna, Impero ottomano e, dal 4 marzo, anche contro il Regno di Sardegna.\nL'ascesa al trono e la guerra di Crimea (1855-1856).\nAlessandro divenne zar il 2 marzo 1855 e impieg\u00f2 molti mesi a rendersi conto e ad accettare la situazione critica della Russia nella guerra di Crimea. Per tutta la durata del suo regno fu sempre coadiuvato nella politica estera da Aleksandr Michajlovi\u010d Gor\u010dakov che nel 1855 segu\u00ec come plenipotenziario le trattative di pace a Vienna e, dall'anno seguente, divenne ministro degli esteri per volont\u00e0 di Alessandro.\nL'8 settembre 1855 Francia e Gran Bretagna espugnarono la fortezza russa di Sebastopoli. Ciononostante lo Zar non si perse d'animo invitando il suo comandante Michail Dmitrievi\u010d Gor\u010dakov, parente del diplomatico, a confidare nel valore dei suoi uomini e nell'aiuto di Dio. La Russia in effetti era in grosse difficolt\u00e0 e quando l'Austria si schier\u00f2 politicamente con gli alleati, la necessit\u00e0 di porre fine alla guerra divenne decisiva. Il 15 gennaio 1856, Alessandro presiedette un consiglio della corona in cui i dignitari sostennero che la Russia avrebbe comunque finito col perdere la guerra. Dopo pressanti lettere personali dello zio, il re di Prussia Federico Guglielmo IV, Alessandro chiese un armistizio e a marzo accett\u00f2 la pace di Parigi.\nL'emancipazione della servit\u00f9 (1856-1861).\nDopo la sconfitta della guerra di Crimea lo scontento parve generale. Burocrati, membri della corte, intellettuali, cittadini e contadini sembravano tutti premere per cambiamenti radicali nella struttura dell'Impero russo. Alessandro fu chiamato a rimodellare completamente lo Stato, abolire un ordine secolare fondato sulla servit\u00f9, instaurare la legalit\u00e0, ridisegnare l'intera amministrazione, introdurre la libert\u00e0 di stampa, e rimettere in piedi una societ\u00e0 repressa e umiliata.\nL'11 aprile 1856, lo Zar pronunci\u00f2 un discorso ai rappresentanti della nobilt\u00e0 moscovita che \u00e8 considerato l'avvio del processo di emancipazione. Tranquillizz\u00f2 dapprima la platea smentendo le voci su una sua intenzione di abolire subito la servit\u00f9 della gleba, poi aggiunse:\nIl \"rescritto Nazimov\".\nSi cap\u00ec ben presto che i soli proprietari terrieri disposti ad affrontare il cambiamento si trovavano per lo pi\u00f9 nelle province di Kaunas, Vilnius (entrambe oggi in Lituania) e di Hrodna (oggi in Bielorussia). Ci\u00f2 fu confermato dai nobili intervenuti all'inizio di settembre del 1856 alle sfarzose cerimonie di incoronazione di Alessandro a Mosca. Di conseguenza due mesi dopo, il 7 novembre, Alessandro impart\u00ec al governatore delle tre province, il generale Vladimir Ivanovi\u010d Nazimov (1802-1874), l'ordine di raccogliere sistematicamente le opinioni dei proprietari terrieri; e nel gennaio del 1857 istitu\u00ec un \u201ccomitato segreto sulla questione contadina\u201d di cui faceva parte, unico liberale, il ministro dell'Interno Sergej Stepanovi\u010d Lanskoj (1787-1862).\nOttenute le informazioni da Nazimov sulle tre province, lo Zar, il 2 dicembre 1857, rispose con il cosiddetto \u201crescritto Nazimov\u201d, considerato il primo passo reale verso l'emancipazione dei contadini. La disposizione, in effetti, non parlava di \u201cemancipazione\u201d, ma solo di \u201cmiglioramento delle condizioni di vita\u201d: i nobili rimanevano proprietari ma potevano vendere la terra ai contadini per la parte attigua alle case di questi ultimi. Essa si applicava inoltre alle sole tre province di Nazimov. L'importanza della disposizione non dipese tuttavia dalle clausole, quanto dalla rapidit\u00e0 con cui fu fatta circolare e resa di pubblico dominio. Vennero, cio\u00e8, resi pubblici piani di grande portata prima che fossero perfezionati per adattarli a tutto l'Impero, evidenziando un elemento nuovo: Alessandro coinvolgeva la comunit\u00e0 intellettuale nell'elaborazione e nella stesura definitiva della legge.\nLa legge.\nAll'inizio del 1858, poich\u00e9 il comitato segreto sulla questione contadina non doveva pi\u00f9 rimanere segreto fu rinominato \u201ccomitato supremo\u201d e i giornalisti furono autorizzati a discutere liberamente dell'emancipazione.\nNelle sei settimane trascorse in viaggio per l'Impero nell'estate del 1858, Alessandro venne a contatto con le pi\u00f9 varie opinioni sull'argomento dell'emancipazione: dal riformismo della provincia di Tver' al conservatorismo di Ni\u017enij Novgorod, dove gli si chiese di far pagare ai contadini anche la libert\u00e0 dei loro corpi. Nello stesso periodo, il tradizionalista Jakov Ivanovi\u010d Rostovcev (1804-1860), incaricato del comitato, invi\u00f2 quattro lettere allo Zar. Nell'ultima sosteneva che l'acquisizione di terreni da parte dei contadini poteva essere realizzata in modo durevole e con rapidit\u00e0. Alessandro, colpito dalla svolta riformatrice di Rostovcev, diede il suo assenso e all'inizio del 1859 abol\u00ec il comitato supremo creando delle \u201ccommissioni di revisione\u201d, guidate da Rostovcev, con il compito di preparare la stesura della legge.\nRostovcev, deceduto all'inizio del 1860, fu sostituito dal conservatore Viktor Nikiti\u010d Panin (1801-1874). Il lavoro della commissione termin\u00f2 a ottobre e ulteriori modifiche alla bozza di Rostovcev vennero effettuate da vari organi dello Stato, fino al 3 marzo 1861, giorno in cui Alessandro appose la sua firma alla legge. Lo Zar era consapevole del fatto che le norme lasciassero molto a desiderare e ne rinvi\u00f2 la pubblicazione fino al 17 marzo 1861.\nLa legge dichiarava che la terra rimaneva di propriet\u00e0 dei nobili. Per riscattarsi i contadini, oltre alla casa, dovevano acquistare il terreno a loro assegnato ma solo se il proprietario decideva di venderlo, e i nobili ebbero tutto l'agio di gonfiare i prezzi favoriti dal fatto che gli arbitri che sovrintendevano agli accordi erano anch'essi nobili. Alla fine, la legge del 1861, si conferm\u00f2 nettamente favorevole alla nobilt\u00e0. Ciononostante, all'inizio del 1881 l'84,7% degli ex servi erano diventati proprietari delle terre loro assegnate.\nLe conseguenze.\nLe reazioni immediate all'emancipazione furono ostili, poich\u00e9 da un lato i contadini rimasero delusi e dall'altro i nobili conservatori e lo stesso Alessandro si spaventarono dell'enormit\u00e0 del cambiamento. Nella primavera del 1861 lo Zar effettu\u00f2 un rimpasto di governo e licenzi\u00f2 il ministro dell'Interno Lanskoj; successivamente fece arrestare i nobili liberali di Tver', ma nell'autunno del 1862 a Ni\u017enij Novgorod non esit\u00f2 a difendere l'emancipazione di fronte a una platea di nobili che le erano apertamente ostili.\nLe altre riforme (1856-1864).\nL'universit\u00e0.\nAnche l'istruzione sub\u00ec importanti cambiamenti e contraccolpi nel periodo di regno di Alessandro II. Subito dopo l'ascesa al trono, il nuovo Zar allent\u00f2 le limitazioni sull'istruzione superiore che il padre aveva introdotto a causa delle rivoluzioni europee del 1848. Nella seconda met\u00e0 degli anni cinquanta furono aboliti i tetti d'iscrizione, i poveri furono esentati dal pagamento delle tasse scolastiche, fu ripristinata l'abitudine di inviare i migliori studenti in Europa occidentale per un perfezionamento post-laurea, furono ammesse le donne alle lezioni, si smise di sorvegliare gli studenti fuori l'orario delle lezioni, si reintrodussero materie controverse come il diritto dell'Europa occidentale, e si nominarono funzionari di vedute liberali alla direzione dei distretti scolastici.\nSoprattutto, il ministero della Pubblica istruzione trasform\u00f2 radicalmente il corpo accademico, accogliendo docenti di ampie vedute. Fra questi ultimi, quelli che erano politicamente motivati, approfittarono della nuova posizione sfruttandola durante le lezioni, mentre fra gli studenti aumentava di anno in anno la percentuale di soggetti poveri. In breve l'universit\u00e0 si trasform\u00f2 in una polveriera e si verificarono estesi disordini.\nAlessandro allora fece un passo indietro e nel 1861 nomin\u00f2 ministro della Pubblica istruzione l'ammiraglio Evfimij Vasil'evi\u010d Putjatin, che attu\u00f2 alcune misure coercitive come l'abolizione dell'esenzione del pagamento delle tasse scolastiche e il divieto delle associazioni studentesche. Gravi incidenti si verificarono all'Universit\u00e0 di San Pietroburgo, che nel 1861 fu chiusa, e in altri atenei dell'Impero.\nTuttavia, qualche anno dopo, Alessandro sostitu\u00ec Putjatin e nomin\u00f2 una commissione che condusse lo studio pi\u00f9 ampio sull'universit\u00e0 in Russia che mai fosse stato realizzato, accett\u00f2 i consigli di professori liberali e promulg\u00f2 nel giugno 1863 una legge che miglior\u00f2 le finanze delle universit\u00e0, concesse ai docenti ampi poteri di controllo sulle questioni universitarie e salvaguard\u00f2 il principio che le accademie erano aperte a tutte le classi sociali.\nL'esercito.\nSin dalla sua ascesa al trono Alessandro II dimostr\u00f2 un atteggiamento nei confronti dell'esercito ben diverso da quello moderatamente conservatore del padre. Nel 1858, ad esempio, partecip\u00f2 alla fondazione del periodico riformista \"Miscellanea militare\" e l'anno successivo formalizz\u00f2 la decisione di Nicola I di ridurre la durata del servizio militare da 25 a 15 anni.\nNominando il suo amico, il principe Aleksandr Barjatinskij (1814-1879), governatore del Caucaso e ordinandogli di dare una svolta decisiva alla guerra locale che si trascinava dal 1817, Alessandro diede modo a un innovatore di esprimere il proprio talento. Barjatinskij cattur\u00f2 il comandante della resistenza, l'Imam Shamil, nel 1859, dopo aver introdotto una maggiore libert\u00e0 d'azione per i comandanti locali, un migliore addestramento e un criterio pi\u00f9 rigoroso per le promozioni. Cinque anni dopo il conflitto era concluso.\nForte del successo, il 27 gennaio 1862, il ministro della Guerra Dmitrij Alekseevi\u010d Miljutin (1816-1912) sottopose allo Zar delle proposte che vennero in buona parte realizzate. La conseguenza fu che tra il 1862 e il 1870 la riserva dell'esercito crebbe da 210.000 a 553.000 uomini, e nel 1864 si rese possibile sia una pi\u00f9 efficiente chiamata alle armi dei riservisti in caso di guerra, sia il parziale decentramento del potere ai comandanti locali. Nel 1862, inoltre, una commissione cre\u00f2 dei ginnasi per allievi ufficiali.\nGli \"zemstvo\" provinciali.\nI provvedimenti che Alessandro eman\u00f2 riguardo alle istituzioni locali dei contadini risultarono secondi di importanza solo all'emancipazione. Riguardo a quest'ultima risult\u00f2 necessaria una riorganizzazione dei governi locali i cui princ\u00ecpi furono annunciati il 6 aprile 1859 da Alessandro che si espresse per coinvolgere i contadini affinch\u00e9 eleggessero dei loro rappresentanti.\nA un livello di amministrazione locale inferiore a quelli gi\u00e0 esistenti, vennero create delle piccole comunit\u00e0 contadine, i \"volost'\" nel russo dell'epoca, che sebbene assicurassero una forma di autogoverno rurale, furono realizzate soprattutto per rafforzare il controllo dello zar. Poich\u00e9 tali comunit\u00e0 finirono per aumentare il divario fra contadini e classi privilegiate, il 13 gennaio 1864 Alessandro promulg\u00f2 le norme per la creazione di nuove assemblee, gli \"zemstvo\" (plurale \"zemstva\").\nQueste rappresentavano la societ\u00e0 della provincia nel suo complesso e possedevano una considerevole autorit\u00e0. I delegati venivano eletti periodicamente dai proprietari terrieri, dai borghesi e dai delegati degli \"volost'\" che erano contadini. Gli \"zemstvo\" potevano riscuotere le tasse e presentavano eventuali rimostranze al governo centrale. I loro settori d'intervento erano l'economia locale, l'istruzione, l'assistenza medica, le prigioni e la manutenzione stradale.\nI tribunali.\nNel suo primo memoriale da ministro dell'Interno, P\u00ebtr Aleksandrovi\u010d Valuev (1815-1890) afferm\u00f2 che gli ostacoli principali affinch\u00e9 i nobili di larghe vedute affrontassero l'emancipazione dei servi con uno spirito imprenditoriale erano l'inadeguatezza della struttura giudiziaria. Si trattava di accelerare la riforma dei tribunali che languiva. Alessandro rispose alla richiesta di Valuev e, nell'ottobre 1861, rimosse i conservatori che si occupavano della materia e la trasfer\u00ec ai riformisti.\nA capo della sezione legale del Consiglio di Stato, lo Zar nomin\u00f2 Pavel Pavlovi\u010d Gagarin (1789-1872) che all'inizio del 1862 lo convinse della necessit\u00e0 di rivedere i progetti di riforma secondo l'esempio degli Stati dell'Europa occidentale. Verso la fine dell'anno i collaboratori di Gagarin presentarono un documento (\"Principi di base per la riforma dei tribunali\") che fu il riferimento dei regolamenti del novembre 1864. Obiettivo di questi ultimi fu: \nLa legge introdusse un sistema giudiziario a cinque livelli. Le assemblee degli \"zemstvo\" eleggevano i giudici di pace per i reati minori che, riuniti in sessioni collegiali, costituivano il secondo grado. Per i restanti livelli (corti distrettuali, tribunali e Senato, che fungeva da corte d'appello) le autorit\u00e0 nominavano i giudici le cui alte retribuzioni li dissuadevano dalla corruzione. Alcuni elementi del vecchio sistema inquisitorio tuttavia sopravvissero, come la figura del magistrato inquirente, mentre l'istituzione della professione di procuratore legale trasform\u00f2 i processi in riti accusatori aperti, sul modello britannico. Infine, per cancellare l'impressione di ostilit\u00e0 che il sistema giudiziario incuteva furono introdotte, e questa fu l'innovazione pi\u00f9 sorprendente, le giurie.\nIl fisco.\nMembro della cerchia di riformatori che faceva capo al fratello di Alessandro, il granduca Konstantin Nikolaevi\u010d, il ministro delle Finanze Michail Christoforovi\u010d Rejtern (1820-1890), assieme a un altro economista che come lui aveva esperienze all'estero, Valerian Alekseevi\u010d Tatarinov (1816-1871), avviarono i cambiamenti che migliorarono la gestione delle finanze imperiali.\nLo Zar aveva tutti i motivi per ascoltare i loro consigli, in quanto non solo le sue casse versavano in condizioni disperate, ma non avrebbe potuto contrarre facilmente prestiti in Occidente fino a quando le procedure contabili fossero rimaste inadeguate. Nel 1862 maturarono i cambiamenti. Lo Stato cominci\u00f2 a rendere pubblica la propria contabilit\u00e0 e, per battere l'inflazione, fu possibile convertire le banconote in monete metalliche. Alessandro aument\u00f2 la capacit\u00e0 del ministero delle Finanze di fare economia ordinando stime dettagliate delle spese previste. Si abolirono inoltre gli appalti sulle imposte. L'ultimo di questi, sulla vodka, fu sostituito con un'imposta sul consumo. Con questa disposizione, del 1863, la vodka scese di prezzo e divenne pi\u00f9 facilmente disponibile sul mercato. In termini finanziari e amministrativi, la riforma fiscale nel suo complesso si rivel\u00f2 uno dei maggiori successi degli anni sessanta.\nConclusioni sulle riforme.\nNonostante i molti cambiamenti avviati da Alessandro, il concetto di Stato incarnato nella persona dello zar come mediatore autocrate tra i vari elementi dell'organismo russo non venne minimamente modificato. Pur conferendo nel 1861 uno status formale a quel consiglio dei ministri che aveva istituito nel 1857, fu solo negli ultimissimi giorni del suo regno, esposto alla pressione dei terroristi, che Alessandro II sciolse la cancelleria imperiale che con il padre Nicola I aveva costituito il fulcro dell'autorit\u00e0 imperiale.\nMalamente eseguite, incomplete, frammentarie e incerte, le misure promulgate da Alessandro trasformarono nondimeno lo Stato russo. Dopo il 1861 il Paese ampli\u00f2 la base da cui potevano emergere i talenti imprenditoriali, la produttivit\u00e0 agricola dei grandi possedimenti aument\u00f2, col meccanismo dei pagamenti di riscatto dell'indipendenza dei contadini il ruolo dell'economia monetaria fu notevolmente accresciuto, i settori della nobilt\u00e0 che diminuirono le loro fortune furono quelli i cui membri avevano una mentalit\u00e0 ostile allo sviluppo industriale, e soprattutto, enorme fu la scossa psicologica e sociale di fronte all'abolizione della servit\u00f9.\nTuttavia, la morte del figlio maggiore Nikolaj a soli 22 anni nel 1864 e il primo attentato alla sua vita, subito il 16 febbraio 1866, minarono il morale di Alessandro e lo resero senza dubbio incline a vedere con sfavore ulteriori riforme. Con l'eccezione di Rejtern e Miljutin, nella seconda met\u00e0 degli anni sessanta la maggior parte dei funzionari riformisti fu sostituita da conservatori. Inoltre, l'allarmante vittoria della Prussia sull'Austria nella guerra del 1866 spinse lo Zar a distogliere l'attenzione dalla politica interna e riflettere pi\u00f9 attentamente sugli equilibri europei.\nLa politica estera.\nDopo la guerra di Crimea e il conseguente congresso di Parigi che priv\u00f2 la Russia della sua flotta nel Mar Nero, San Pietroburgo si trov\u00f2 umiliata e completamente isolata in Europa. Alessandro II affid\u00f2 al nuovo ministro degli Esteri Aleksandr Michajlovi\u010d Gor\u010dakov il compito di risalire la china.\nGor\u010dakov era moderatamente prudente; Alessandro d'altro canto era abbastanza disposto ad ascoltare gli ammonimenti di chi riteneva che non fosse ancora venuto il momento per una politica aggressiva, ma appoggi\u00f2 costantemente gli espansionisti quando giudic\u00f2 che questi avevano probabilit\u00e0 di successo.\nL'avvicinamento alla Francia (1856-1859).\nPer recuperare la potenza nel Mar Nero la Russia aveva bisogno di trattare con i Paesi interessati a modificare l'ordine europeo controllato da Vienna. La Russia era, come la Francia e il Piemonte, avversaria dell'Austria, il cui campo di manovra erano i Balcani. Come primo passo di avvicinamento, nel 1856, la madre di Alessandro, Aleksandra F\u0451dorovna, elesse a propria residenza invernale Villafranca Piemonte, dove il re di Sardegna Vittorio Emanuele II le fece visita.\nLa Francia, tuttavia, alla Russia era potenzialmente pi\u00f9 utile del Piemonte e nel settembre del 1857 Alessandro e Napoleone III di Francia si incontrarono a Stoccarda. In questa occasione lo Zar promise di non intervenire in aiuto dell'Austria nel caso in cui la Francia e il Piemonte avessero attaccato le province asburgiche di Lombardia e Veneto. Ma, quando alla fine del 1858, Napoleone III scopr\u00ec completamente le sue carte proponendo alla Russia un attacco combinato all'Austria in cambio di compensi territoriali, la Russia rifiut\u00f2. Essa era infatti interessata principalmente all'abrogazione delle clausole del trattato di Parigi. Per cui, il 3 marzo 1859, firm\u00f2 un accordo con la Francia che la impegnava unicamente a una \u201cbenevola neutralit\u00e0\u201d in caso di guerra tra Parigi e Vienna. Dopo la vittoria dell'esercito franco-piemontese, la questione del Mar Nero cadde in oblio facendo fallire il primo tentativo della Russia di trovare un alleato in Europa.\nL'incontro di Stoccarda, il primo di una certa importanza di Alessandro II, fu per certi aspetti sorprendente poich\u00e9 vide protagonisti un autocrate come Alessandro e il nipote di Napoleone Bonaparte (nemico storico delle monarchie conservatrici). Il colloquio allarm\u00f2, infatti, gli altri membri della vecchia Santa Alleanza: il re di Prussia Federico Guglielmo IV rifiut\u00f2 di parteciparvi per non isolare l'Austria e dichiar\u00f2 poi che la Santa alleanza era morta, \u00abalmeno finch\u00e9 \u00e8 vivo Alessandro!\u00bb. Quest'ultimo dopo molte insistenze, accett\u00f2 tuttavia di vedersi con Francesco Giuseppe a Weimar, il 1\u00ba ottobre 1857, ma l'incontro non and\u00f2 bene e la politica russa successiva fu pi\u00f9 ostentatamente filo-francese.\nL'Estremo Oriente (1858-1860).\nCon l'ascesa al trono di Alessandro II, il governatore della Siberia orientale Nikolaj Nikolaevi\u010d Murav'\u00ebv-Amurskij (1809-1881) pot\u00e9 sviluppare la sua politica di espansione. Con i trattati russo-cinesi di Aigun e Tientsin del 1858 e quello di Pechino del 1860, la Russia ottenne sia la sponda settentrionale del fiume Amur, sia il territorio compreso fra il fiume Ussuri e il Mar del Giappone. Lo Zar acquis\u00ec un territorio enorme (quasi 650.000 km\u00b2.) bench\u00e9 scarsamente popolato. In queste regioni nel 1858 fu fondata la citt\u00e0 di Chabarovsk e nel 1860 Vladivostok. Problemi ben pi\u00f9 scottanti andavano per\u00f2 maturando al lato opposto dell'Impero.\nLa rivolta polacca (1861-1870).\nLe cause immediate dell'insurrezione della Polonia (regno vassallo della Russia dal 1815) derivarono dalla rinuncia da parte di Alessandro II alla rigida vigilanza che aveva contraddistinto il padre Nicola I. Per vari motivi i polacchi furono preda di una crisi di aspettative crescenti che raggiunse l'apice all'inizio del 1861 e che si interruppe bruscamente a febbraio quando, durante una manifestazione nazionalista, cinque persone rimasero uccise.\nAlessandro, che aveva bisogno di tranquillit\u00e0 per annunciare l'emancipazione dei servi, nomin\u00f2 governatore a Varsavia Aleksander Wielopolski (1803-1877), un polacco filorusso che per\u00f2 fu costretto ad abbandonare la carica dagli altri nobili polacchi. Nominato vicer\u00e9 suo fratello Konstantin Nikolaevi\u010d nella primavera del 1862, Alessandro avvi\u00f2 le riforme anche in Polonia che non furono tuttavia sufficienti a evitare la grave \u201crivolta di gennaio\u201d del 1863.\nLo stesso anno i russi sconfissero il grosso delle forze ribelli, ma nell'autunno del 1864 erano ancora impegnati a rastrellare i rivoltosi. Inoltre non riuscirono a evitare che i disordini si propagassero al territorio nazionale russo. Allarmato dal pericolo di un'estendersi dell'insurrezione, Alessandro nomin\u00f2 l'intransigente Michail Nikolaevi\u010d Murav'\u00ebv-Vilenskij (1796-1866) governatore dei territori di nord-ovest, dove si guadagn\u00f2 il soprannome di \u201cboia di Vil'na\u201d.\nLe conseguenze.\nConseguenza della rivolta polacca fu un'apertura nei confronti di alcune minoranze: nel 1863 Alessandro riapr\u00ec personalmente la Dieta di Finlandia e abol\u00ec molte delle restrizioni che gravavano sugli ebrei, ma nello stesso tempo il governo rifiut\u00f2 l'idea che esistesse una lingua ucraina.\nA seguito della repressione in Polonia, la Russia di Alessandro II si allontan\u00f2 definitivamente dalla Francia e si avvicin\u00f2 alla Prussia conservatrice. L'episodio che probabilmente determin\u00f2 la svolta fu l'attentato che Alessandro sub\u00ec a Parigi il 6 giugno 1867 per mano del rivoluzionario polacco Antoni Berezowski (1847-1916) che fall\u00ec il bersaglio. L'attentato aveva avuto anche un prologo: il giorno prima, durante la sua visita al Palazzo di Giustizia, Alessandro fu avvicinato da un uomo, Charles Floquet (futuro presidente del Consiglio francese) che gli si par\u00f2 dinanzi gridando: \u00ab\"Vive la Pologne, Monsieur!\"\u00bb.\nL'incertezza della politica europea fu bilanciata dallo Zar dai buoni rapporti con gli Stati Uniti. Nel 1863 fece riparare le sue navi da guerra a New York e San Francisco e nel 1867 rinunci\u00f2 all'Alaska. Alla fine degli anni sessanta, cos\u00ec, la Russia si assicur\u00f2 in Oriente un prezioso partner che bilanci\u00f2 i precari rapporti con Parigi e Londra.\nIl \"Grande gioco\" in Asia centrale (1863-1875).\nUna delle questioni che Alessandro eredit\u00f2 dai suoi predecessori fu quella dell'Asia centrale, dove i tentativi di espansione russa erano contrastati politicamente dalla Gran Bretagna, desiderosa di salvaguardare i confini dell'Impero indiano. Gli inglesi avevano soprannominato questo conflitto \u201c\"The Great Game\"\u201d, in italiano: il \u201cGrande gioco\u201d.\nAlessandro era circondato da consiglieri moderati (come Gor\u010dakov) che lo mettevano in guardia sul rischio di una guerra con la Gran Bretagna, e consiglieri che invece erano persuasi che bisognava prevenire le trame di Londra. A far prendere una decisione allo Zar fu il fatto che in America gli Stati Confederati del Sud a causa della guerra di secessione avevano interrotto le esportazioni di cotone in Russia e Alessandro sapeva che la regione centroasiatica di Kokand era molto adatta alla sua coltivazione.\nAlla fine del 1863 i russi erano pronti ad avanzare nella regione, sia pure gradualmente. Il primo obiettivo fu la pi\u00f9 importante citt\u00e0 dell'Asia centrale: Tashkent del Khanato di Kokand. L'iniziativa dell'attacco si deve alla decisione arbitraria del generale Michail Grigor'evi\u010d \u010cernjaev che, ignorando gli ordini ricevuti, mosse su Tashkent ai primi di maggio del 1865 e la conquist\u00f2 con un attacco a sorpresa il 16 dello stesso mese; poi, attese la reazione dello Zar. \u00abMagnifica impresa!\u00bb la defin\u00ec Alessandro che, non solo chiuse un occhio sulla disubbidienza del generale, ma lo insign\u00ec anche della Croce di Sant'Anna.\nRichiamato in Europa \u010cernjaev, Alessandro nomin\u00f2 primo governatore del Turkestan (la regione di cui divenne capitale Tashkent) un valoroso generale della guerra di Crimea, Konstantin Petrovi\u010d von Kaufman, che divenne il suo vicer\u00e9 in Asia centrale.\nApprofittando della divisione fra i capi del Khanato di Bukhara, il 2 maggio 1868, Kaufman conquist\u00f2 Samarcanda riducendo lo Stato a protettorato russo. Nel 1873, dopo un accordo con gli inglesi sulla frontiera afgana, Alessandro e il suo Consiglio di Stato si sentirono pronti a conquistare l'ultimo Khanato della regione e il 28 maggio Kaufman, dopo aver dato sulle mura di Khiva un saggio dei suoi cannoni, entr\u00f2 trionfalmente in citt\u00e0.\nLa caduta della capitale del Khanato di Khiva rappresent\u00f2 per lo Zar una clamorosa vittoria psicologica e, sebbene i russi avessero combattuto contro trib\u00f9 locali male armate e indisciplinate, l'episodio risollev\u00f2 il prestigio della Russia, specie a discapito della Gran Bretagna, e accrebbe in Asia centrale la fama di invincibilit\u00e0 di Alessandro. Nel 1875 anche il Khanato di Kokand fin\u00ec completamente assorbito nell'Impero russo per mano di Kaufman.\nLo sfruttamento della guerra franco-prussiana (1870-1873).\nLa Russia colse l'occasione della guerra franco-prussiana per abolire unilateralmente le clausole del Congresso di Parigi che, dopo la sconfitta della guerra di Crimea, le avevano imposto nel 1856 la smilitarizzazione del Mar Nero. Il 31 ottobre 1870 Gor\u010dakov sostenne che la situazione geostrategica era completamente cambiata dal 1856 e che lo zar Alessandro non poteva pi\u00f9 ritenersi vincolato dalle decisioni del congresso. La decisione fu ratificata a Londra dalle potenze europee nel 1871.\nSconfitta la Francia nella guerra contro la Prussia, sembr\u00f2 ricostituirsi il modello di alleanze anteriore alla guerra di Crimea e la Lega dei tre imperatori del 1873, sottoscritta da Alessandro, Guglielmo I e Francesco Giuseppe, conferm\u00f2 tale sviluppo; mentre il tempo di una rivincita sulla Crimea sembrava per la Russia ormai apprestarsi.\nLa guerra russo-turca e le sue conseguenze (1876-1878).\nDopo la repressione ottomana della rivolta bulgara nel 1876, e dopo la vittoria dei turchi sulla Serbia e il Montenegro, Alessandro II giunse alla conclusione che non avrebbe sopportato a lungo la prepotenza del malgoverno ottomano sugli slavi cristiani. I fattori che determinarono questa decisione furono l'influenza dell'ambiente panslavista della Crimea, dove in quel periodo dimorava Alessandro, e la necessit\u00e0 di dare una risposta alla Gran Bretagna che aveva rifiutato di sottoscrivere la proposta austriaca di riforme indirizzata alla Turchia.\nCi\u00f2 nondimeno, nel ricordo della guerra di Crimea, Alessandro si premur\u00f2 di motivare la sua politica il 2 settembre 1876 con l'ambasciatore britannico Augustus Loftus (1817-1904) al palazzo di Livadija, in Crimea. Lo Zar disse che non era pi\u00f9 tollerabile per l'onore della Russia il comportamento dell'Impero ottomano e se l'Europa non era disposta ad agire, egli lo avrebbe fatto da solo. Assicur\u00f2 inoltre che la conquista di Costantinopoli da parte dei russi sarebbe stata impensabile, n\u00e9, afferm\u00f2, di voler trattenere territori eventualmente occupati.\nAlessandro annunci\u00f2 le sue intenzioni bellicose l'11 novembre 1876, quando di ritorno da San Pietroburgo tenne a Mosca un discorso che si concludeva con le parole: \u00abPossa il Signore aiutarci ad adempiere la nostra sacra missione\u00bb.\nDopo essersi accordata con l'Austria, la Russia dichiar\u00f2 guerra all'impero ottomano il 24 aprile 1877. Gi\u00e0 qualche mese dopo Gor\u010dakov cerc\u00f2 di convincere Alessandro a limitare i confini della futura Bulgaria libera dagli ottomani (e sotto l'influenza russa) fino alle montagne balcaniche. Lo Zar invece, recatosi al quartier generale in Romania, fu persuaso dal fratello Nikolaj a rinunciare a quella che fu denominata la \u201cpiccola pace\u201d; con grande rincrescimento dei britannici che minacciarono la guerra se i russi fossero entrati a Costantinopoli.\nTerminata la guerra con successo, Alessandro mand\u00f2 ai negoziati di pace con la Turchia, invece che Gor\u010dakov (a suo giudizio troppo vicino all'Austria), il panslavista Nikolaj Pavlovi\u010d Ignat'ev (1832-1908). La decisione scatur\u00ec sia dal fatto che lo Zar era diventato un sostenitore della causa slava, sia dall'appoggio che questa riceveva dalla popolazione. La conseguenza fu la pace di Santo Stefano, rivista, per\u00f2 a discapito della Russia dal Congresso di Berlino.\nGli ultimi tempi: il terrorismo (1877-1881).\nMentre i diplomatici di Alessandro negoziavano i trattati di Santo Stefano e Berlino, i suoi giudici processavano i rivoluzionari. All'inizio del 1877 fu celebrato il processo contro dei manifestanti a San Pietroburgo; lo stesso anno fu la volta di una organizzazione socialista e rivoluzionaria panrussa. In autunno fu avviato il \u00abprocesso dei 193\u00bb, il pi\u00f9 importante dei processi politici della storia russa e nel 1878, a Odessa, fu condannato a morte Ivan Koval'skij, responsabile di essersi opposto con le armi all'arresto.\nSe l'obiettivo dei processi era quello di spaventare gli avversari del regime, esso non fu raggiunto. Il 14 aprile 1879 il rivoluzionario Aleksandr Solov'\u00ebv tent\u00f2 di uccidere Alessandro al termine della sua passeggiata nel Giardino d'Estate sparandogli vari colpi di pistola. Lo Zar riusc\u00ec a mettersi in salvo e l'attentatore, catturato, fu impiccato il 28 maggio dello stesso anno. Il 17 febbraio 1880 Stepan Chalturin, nell'intento di uccidere Alessandro, fece esplodere una bomba nel seminterrato del Palazzo d'Inverno, in corrispondenza della sala da pranzo dello Zar. Quest'ultimo tuttavia si salv\u00f2 perch\u00e9 si trovava in una stanza del piano superiore. Nell'esplosione morirono o rimasero ferite decine di persone.\nL'assassinio.\nDopo questo episodio Alessandro II opt\u00f2 per una politica pi\u00f9 moderata e nomin\u00f2 il generale Michail Tarielovi\u010d Loris-Melikov ministro dell'Interno con l'incarico di proporre riforme; cos\u00ec come diversi ministri moderati o liberali presero il posto di quelli reazionari. Il 13 marzo 1881 lo Zar si disse disposto a prendere in considerazione le proposte di Loris-Melikov che, nella richiesta di far partecipare i cittadini alle riforme, seguivano le modalit\u00e0 dell'abolizione della servit\u00f9 della gleba.\nLo stesso giorno alcuni cospiratori di Narodnaja Volja guidati da Sof'ja Perovskaja misero in atto un elaborato complotto. Mentre Alessandro II faceva ritorno al Palazzo d'Inverno dopo essersi esercitato alla scuola di equitazione di San Pietroburgo, la sua carrozza fu colpita da una bomba lanciata da Nikolaj Rysakov, ma l'imperatore rimase illeso. Sceso per accertarsi dei danni e interrogare l'attentatore che era stato arrestato dai cosacchi del seguito, Alessandro II fu investito dall'esplosione di una seconda bomba lanciatagli da Ignatij Grinevickij. Lo scoppio colp\u00ec lo Zar assieme al secondo attentatore, ferendo mortalmente entrambi. Gli altri autori del complotto, a seguito delle confessioni del Rysakov, furono arrestati pochi giorni dopo e giustiziati il 15 aprile 1881.\nAlessandro II venne sepolto presso la Cattedrale dei Santi Pietro e Paolo a San Pietroburgo.\nDiscendenti.\nDal matrimonio di Alessandro con Maria d'Assia e del Reno, poi Marija Aleksandrovna, nacquero otto figli:\nDa Ekaterina Michajlovna Dolgorukova Alessandro ebbe quattro figli:"}
{"id": "50243", "revid": "1305772", "url": "https://it.wikipedia.org/wiki?curid=50243", "title": "John Deacon", "text": "Dal 1971 al 1997 (anno in cui si ritir\u00f2 dal mondo della musica) \u00e8 stato il bassista dei Queen. Oltre al basso, Deacon ha suonato in alcune occasioni anche la chitarra, la batteria e le tastiere, ed \u00e8 stato autore di vari successi della band come \"Another One Bites the Dust\", \"I Want to Break Free\", \"You're My Best Friend\", \"Spread Your Wings\" e \"One Year of Love\".\nBiografia.\nInfanzia.\nJohn Richard Deacon \u00e8 nato il 19 agosto 1951 a Leicester da Arthur Henry e Lilian Molly Perkins. Suo padre lavorava presso la compagnia assicurativa della Norwich Union e nel 1960 la famiglia si trasfer\u00ec nella citt\u00e0 dormitorio di Oadby. La morte prematura del padre a 44 anni segn\u00f2 per sempre la vita del giovane John come lui stesso dichiar\u00f2 in un'intervista tredici anni dopo: \"Non \u00e8 facile crescere senza un padre\". Sin da giovane si interess\u00f2 all'elettronica, leggendo riviste sull'argomento e costruendo piccoli dispositivi.\nCarriera musicale.\nDeacon si avvicin\u00f2 alla musica in et\u00e0 adolescenziale, si un\u00ec alla sua prima band, \"The Opposition\", nel 1965 all'et\u00e0 di 14 anni, dove suonava la chitarra ritmica usando uno strumento che compr\u00f2 con i soldi presi in prestito dal fondatore del gruppo, Richard Young. Pass\u00f2 al basso l'anno successivo dopo che il bassista originale fu licenziato e il gruppo venne rinominato \"The New Opposition\". Oltre a essere un musicista dedicato, Deacon era anche l'archivista della band. Deacon ha suonato il suo ultimo concerto con la band (allora chiamato \"The Art\") nell'agosto 1969. Decise di andarsene per terminare gli studi al \"Chelsea College\" di Londra, condotti molto seriamente dal bassista, dove poi si sarebbe laureato con lode in Elettronica nel 1971. L'anno dopo torn\u00f2 a fare musica e fond\u00f2 un gruppo R&amp;B chiamato \"Deacon\", che per\u00f2 si sciolse dopo solo un concerto.\nAll'inizio del 1971, Deacon fu presentato a Taylor e May da un amico in una discoteca. Un paio di giorni dopo fece un provino in una sala per conferenze all'Imperial College di Londra e divenne l'ultimo membro dei Queen a unirsi. Deacon fu selezionato per il suo talento musicale, il suo comportamento tranquillo e le sue abilit\u00e0 elettroniche.\nNel primo album dei Queen (1973) venne accreditato come \"Deacon John\", per renderlo \"pi\u00f9 interessante\". Ha successivamente chiesto di essere accreditato con il suo vero nome, su tutti gli album da \"Queen II\" (1974) in poi. La prima canzone da lui composta a comparire in un album fu \"Misfire\" (\"Sheer Heart Attack,\" 1974), una canzone a tema caraibico in cui ha suonato quasi tutte le parti di chitarra, oltre al basso. Il primo singolo da lui composto fu \"You're My Best Friend\", scritta per sua moglie Veronica e proveniente dal quarto album \"A Night At The Opera\" (1975), fu un successo internazionale; da quel momento John si impose anche come autore e scrisse uno o due brani su ogni album a seguire.\nNell'agosto del 1980 fu estratto come quarto singolo da The Game, il brano da lui composto Another One Bites The Dust, brano funk rock che ammiccava alla disco music; il singolo raggiunse la vetta delle classifiche negli Stati Uniti e in Canada, venendo trasmessa sia da stazioni di \"musica bianca\" sia da quelle di \"musica nera\", risultando a posteriori il singolo della band con il maggior numero di vendite (oltre 7 milioni di copie nel mondo). Il successo ottenuto dal brano convinse gli altri tre membri della band a orientare il prossimo album verso sonorit\u00e0 pi\u00f9 vicine al funk e alla disco.\nA partire dai primi anni '80, John Deacon inizi\u00f2 a collaborare di pi\u00f9 con il suo grande amico Freddie Mercury all'interno della band: i due composero alcuni brani insieme (\"Cool Cat\", \"Pain Is So Close To Pleasure\", \"Friends Will Be Friends\", \"Rain Must Fall\" e \"My Baby Does Me\") che erano influenzati soprattutto da funk, soul e disco, i quali si misero in contrapposizione con il \"rock 'n' roll\" proposto da May e Taylor che erano molto attaccati alle radici rock del quartetto.\nDei quattro, John era il pi\u00f9 introverso, schivo e timido, ma questa sua caratteristica lo esaltava ancora pi\u00f9 di quanto non si possa credere: nei \"live\" dei Queen Deacon era sempre sotto i riflettori e partecipava intensamente alla riuscita dei concerti.\nVita privata.\nDeacon \u00e8 stato spesso descritto come il membro \"tranquillo\" della band, e gli altri dissero che era responsabile della maggior parte delle finanze. La sua ultima apparizione pubblica con la band fu a un evento di beneficenza per l'AIDS nel 1997, e la sua ultima partecipazione diretta con i Queen fu con la registrazione di \"No-One but You (Only the Good Die Young)\" nel 1997. Secondo il suo amico Robert Ahwai \u00abJohn aveva perso suo padre quando era molto giovane. Soffriva di depressione dopo la morte di Freddie Mercury e io non sono sicuro che ne sia mai venuto fuori\u00bb.\nSi \u00e8 sposato con Veronica Tetzlaff il 18 gennaio 1975. I due hanno sei figli: Robert (1975), Michael (1978), Laura (1979), Joshua (1983), Luke (1992) e Cameron (1993).\nLa \"Sunday Times\" Rich List, nel 2011, stim\u00f2 il patrimonio di Deacon in 65 milioni di sterline, circa 103 milioni di dollari.\nRitiro.\nDopo aver suonato dal vivo con i Queen per altre tre volte - al Freddie Mercury Tribute Concert il 20 aprile 1992, in un concerto di beneficenza con Roger Taylor a Midhurst il 18 ottobre 1993, e in occasione dell'apertura del Ballet Bejart a Parigi il 17 gennaio 1997 eseguendo solo \"The Show Must Go On\" con Elton John come cantante - prese la decisione di ritirarsi dalla musica.\nDurante tutto il concerto di Parigi apparve molto distaccato e abbattuto. Alla fine si rivolse a Brian May e, affranto, gli disse: \"Non posso pi\u00f9 suonare davanti a un pubblico. Non ce la faccio pi\u00f9.\" May afferm\u00f2 anni dopo: \"Quando perdemmo Freddie \u00e8 un po' come se avessimo perso anche John\".\nSi riun\u00ec ai suoi compagni solo nell'ottobre 1997 per la registrazione del brano \"No-One but You (Only the Good Die Young)\", incluso nell'album \"Queen Rocks\" pubblicato un mese dopo.\nNel dicembre 2001 Deacon parl\u00f2 della cover di \"We Are the Champions\" registrata dai Queen con Robbie Williams per la colonna sonora del film \"Il destino di un cavaliere\". In un'intervista a \"The Sun\" riguardo alla collaborazione disse: \"\u00c8 una delle migliori canzoni mai scritte, ma penso che l'abbiano rovinata... Io non voglio essere cattivo, ma diciamo solo che Robbie Williams non \u00e8 Freddie Mercury. Freddie non pu\u00f2 mai essere sostituito - e certamente non da lui.\"\nSull'album \"The Cosmos Rocks\" dei Queen + Paul Rodgers, Deacon venne elencato tra i ringraziamenti. May ha affermato che Deacon \u00e8 ancora coinvolto sul lato affaristico dei Queen, ma sceglie di nascondersi alla vista del pubblico. May ha confermato inoltre che Deacon approva la proposta del \"biopic\" su Freddie Mercury, il film \"Bohemian Rhapsody\" uscito nel 2018, nonostante non voglia esserne coinvolto.\nIn un'intervista del 2014 per \"Rolling Stone\" riguardo a un tour nordamericano dei Queen con Adam Lambert, May e Taylor hanno ammesso di non avere pi\u00f9 molti contatti con Deacon, tranne che per quanto riguarda le finanze, e Taylor ha affermato che Deacon \"si \u00e8 completamente ritirato da qualsiasi tipo di contatto sociale\", descrivendolo come \"\"fragile\".\" Sempre Taylor, intervistato nel luglio 2020, dichiar\u00f2 che l'ultima volta in cui ha visto Deacon risale al 2004 circa.\nPerformance musicali.\n nella sua prima band giovanile, la sua tecnica era nella media dei bassisti rock degli anni sessanta. Un tratto distintivo di Deacon \u00e8 la tecnica dei \"bass runs\".\nDeacon suonava inoltre la chitarra ritmica, e sporadicamente anche quella solista, in alcuni album, cos\u00ec come in diverse prestazioni acustiche. La canzone \"Back Chat\", dall'album \"Hot Space\", la chitarra elettrica \u00e8 suonata da Deacon, che utilizza una Fender Telecaster. Anche l'assolo di chitarra classica del brano \"Who Needs You?\", in stile calypso, \u00e8 suonato da lui. Di tanto in tanto suonava col sintetizzatore le proprie composizioni e spesso componeva al pianoforte, suonandone uno elettrico per la sua \"You're My Best Friend\". Sua \u00e8 anche la struttura compositiva del brano \"Cool Cat\", registrata inizialmente come demo (in tale occasione suon\u00f2 tutti gli strumenti, sovraincidendo le varie parti), poi sviluppata dagli altri componenti in modo pressoch\u00e9 invariato. Lo si vede anche suonare il pianoforte a coda nel video di \"Spread Your Wings\", anche se, diversamente da Mercury, non lo suona nella versione in studio.\nIl suo basso diventa predominante in pezzi quali \"Under Pressure\", \"Crazy Little Thing Called Love\", \"A Kind of Magic\", \"Dragon Attack\", \"Breakthru\", \"Bicycle Race\", \"Another One Bites the Dust\", \"The Invisible Man\" e \"The Millionaire Waltz\". Pur non essendo un autore particolarmente prolifico, ha firmato alcuni tra i pi\u00f9 grandi successi del gruppo, come \"Another One Bites the Dust\", \"Spread Your Wings\", \"You're My Best Friend,\" \"I Want to Break Free\" e \"Friends Will Be Friends\" scritta a quattro mani con Freddie Mercury.\nJohn Deacon era l'unico dei quattro a non saper cantare: nei concerti il suo microfono era sempre tenuto a volume ridotto, in modo che potesse solo contribuire ai cori, e la sua voce fosse poco identificabile. Tuttavia, in alcune esibizioni, come quella all'Earls Court del 1977, pu\u00f2 essere, facendo molta attenzione, ascoltata in \"Somebody to Love, Liar\" e \"In the Lap of the Gods... Revisited\" (la sua voce va leggermente in contrasto con quella del chitarrista Brian May, quindi \u00e8 poco udibile). Ha fatto sentire la sua voce anche in \"Don't Stop Me Now\", partecipando ai cori nei ritornelli e nel Live Aid 1985 in \"Radio Ga Ga.\"\nStrumentazione.\nIl basso elettrico principale usato da Deacon \u00e8 stato un Fender Precision Bass. Risulta anche che come backup avesse un Fender Mustang, utilizzato occasionalmente, ma non esistono immagini relative. All'inizio della sua carriera usava principalmente le dita, ma successivamente utilizz\u00f2 il plettro in alcuni brani.\nCarriera solista e collaborazioni.\nA differenza degli altri componenti dei Queen, la sua carriera solista \u00e8 stata relativamente ridotta. L'unica sua produzione esterna dal gruppo risale al 1986. Si tratta del brano \"No Turning Back\", composto da lui e da Robert Ahwai per la colonna sonora del film \"Biggles\". La canzone venne eseguita dal gruppo The Immortals, in cui Deacon suonava il basso. Fu anche pubblicata su singolo ma gli Immortals si sarebbero sciolti subito dopo.\nQuanto alle collaborazioni esterne, assieme a Roger Taylor ha suonato nel 1985 in due brani di Elton John: \"Too young\", pubblicata in \"Ice on Fire\" (1985) e \"Angeline\", pubblicata l'anno dopo nell'album \"Leather Jackets\" (1986). Ha suonato il basso in \"How Can I Go On\", dall'album \"Barcelona\" (registrato nel 1988 da Freddie Mercury con il soprano Montserrat Caball\u00e9) e in \"Nothin' But Blue\", nell'album da solista di Brian May \"Back to the Light\" (uscito nel novembre 1992). Il 12 settembre 1987 \u00e8 uscita una versione di \"Bohemian Rhapsody\" fatta dai Bad News con Deacon ospite nei cori.\nIl 6 giugno 1988 John Deacon, Brian May e Roger Taylor hanno partecipato al Prince's Trust Gala al Royal Albert Hall di Londra, suonando assieme a Phil Collins, Elton John, Mark Knopfler, Eric Clapton e Joe Cocker.\nEssendo un esperto ingegnere elettronico, costru\u00ec spesso componenti per gli strumenti della band. Tra le altre, realizz\u00f2 con parti prelevate da un giradischi Philips e con una cassa \"Hi-Fi\" in massello il \"Deacy Amp\", un piccolo amplificatore artigianale che veniva saturato da un Dallas Rangemaster, uno dei primi \"treble booster\" per ottenere il caratteristico sound che si pu\u00f2 apprezzare soprattutto nell'album \"Queen II\".\nInfluenze musicali.\nDeacon ha definito come le sue influenze Chic, Michael Jackson e Stevie Wonder. I suoi bassisti preferiti erano Chris Squire del gruppo rock progressivo Yes e John Entwistle dei The Who. Egli era inoltre l'unico componente dei Queen a esser cresciuto ascoltando generi musicali appartenenti alla black music e vicini al Motown Sound quali R&amp;B, soul e funk."}
{"id": "50244", "revid": "834", "url": "https://it.wikipedia.org/wiki?curid=50244", "title": "Sistema di numerazione ottale", "text": ""}
{"id": "50245", "revid": "123396323", "url": "https://it.wikipedia.org/wiki?curid=50245", "title": "Mario Merz", "text": "Biografia.\nCresciuto a Torino, frequent\u00f2 per due anni la Facolt\u00e0 di Medicina all'Universit\u00e0 degli Studi di Torino. Durante la seconda guerra mondiale entr\u00f2 nel gruppo antifascista \"Giustizia e Libert\u00e0\" e nel 1945 fu arrestato e imprigionato, durante un volantinaggio. Dopo la Liberazione, incoraggiato anche dal critico Luciano Pistoi, si dedic\u00f2 a tempo pieno alla pittura, cominciando dall'olio su tela. Cominci\u00f2 con uno stile astratto-espressionista, per poi passare a un trattamento informale del dipinto. Nel 1954 viene allestita, presso la galleria \"La Bussola\" di Torino, la sua prima personale.\nA met\u00e0 degli anni sessanta inizi\u00f2 ad abbandonare la pittura per sperimentare materiali diversi, come i \"tubi al neon\", con cui perforava la superficie delle tele per simboleggiare un'infusione di energia, oppure il ferro, la cera e la pietra, con cui sperimentava i primi assemblaggi tridimensionali, le \"pitture volumetriche\". Fu presente fin dalle prime mostre dell'arte povera, insieme con gli artisti che avevano partecipato alla collettiva organizzata da Germano Celant alla Galleria La Bertesca di Genova (1967) e si riunivano presso la Galleria torinese di Gian Enzo Sperone: Michelangelo Pistoletto, Giuseppe Penone, Luciano Fabro e altri. Divent\u00f2 presto un punto di riferimento del gruppo.\nIl clima del '68 e l'idea di un rinnovamento politico e sociale si rifletterono nelle sue opere: Merz riproduceva con il neon gli slogan di protesta del movimento studentesco. Dal 1968 inizi\u00f2 a realizzare strutture archetipiche come gli \"Igloo\" realizzati coi materiali pi\u00f9 disparati, che divennero caratteristiche della sua produzione e che rappresentavano il definitivo superamento, da parte dell'artista, del quadro e della superficie bidimensionale. Dal 1970 introdusse nelle sue opere la successione di Fibonacci come emblema dell'energia insita nella materia e della crescita organica, collocando le cifre realizzate al neon sia sulle proprie opere sia negli ambienti espositivi, come nel 1971 lungo la spirale del Guggenheim Museum di New York, nel 1984 sulla Mole Antonelliana di Torino, nel 1990 sulla Manica Lunga del Castello di Rivoli, nel 1994 sulla ciminiera della compagnia elettrica Turku Energia a Turku, in Finlandia, e inoltre sul soffitto della stazione metropolitana Vanvitelli (metropolitana di Napoli) con forma a spirale. Nel 1992, install\u00f2 \"L'uovo filosofico\". Spirali rosse realizzate con tubi al neon e animali sospesi recanti i numeri della successione di Fibonacci nell'atrio della stazione centrale di Zurigo. Nel 1970 introduce anche il \"tavolo\", quale ulteriore elemento tipico e archetipico del suo lavoro, e dalla met\u00e0 del decennio esegue installazioni complesse combinando igloo, neon, tavoli, sulle cui superfici disponeva frutti in modo che, lasciati al loro decorso naturale, introducessero nell'opera la dimensione del tempo reale. Alla fine degli anni settanta Merz torn\u00f2 all'arte figurativa, delineando grandi immagini di animali arcaici (come coccodrilli, rinoceronti e iguane), su tele non incorniciate di grandi dimensioni.\nLa fama.\nNel corso degli anni moltissime rassegne sono state dedicate a Merz dai pi\u00f9 prestigiosi musei del mondo. Fra questi si possono ricordare il Walker Art Center di Minneapolis nel 1972, la Kunsthalle di Basilea nel 1981, il Moderna Museet di Stoccolma nel 1983, il Museum of Contemporary Art di Los Angeles e il Solomon R. Guggenheim Museum di New York nel 1989, la Fundaci\u00f3 Antoni T\u00e0pies di Barcellona nel 1993, il Castello di Rivoli e il Centro per l'Arte Contemporanea Luigi Pecci di Prato nel 1990, la Galleria Civica d'Arte Contemporanea di Trento nel 1995, la Funda\u00e7\u00e3o de Serralves di Porto nel 1999, il Carr\u00e9 d'Art di N\u00eemes nel 2000, la Fundaci\u00f3n Proa di Buenos Aires nel 2002. Nel 2003 gli \u00e8 stato conferito il Praemium Imperiale dall'Imperatore del Giappone.\nLa fondazione.\nLa Fondazione Merz, nata a Torino nel 2005, dal 2014 \u00e8 presieduta da Willy Merz mentre il comitato scientifico \u00e8 composto da Vicente Todol\u00ed (direttore del Pirelli HangarBicocca di Milano) e Richard Flood (direttore del Walker Art Center di Minneapolis).\nHa sede presso l'ex centrale termica delle Officine Lancia un edificio industriale risalente agli anni 1930 di propriet\u00e0 del comune di Torino, dato in concessione alla fondazione e restaurato con fondi misti, privati e pubblici (comune di Torino e regione Piemonte). L'edificio ha una superficie complessiva di 3.200 m2 dei quali 1.400 destinati ad area espositiva.\nLa fondazione gestisce anche l'archivio Merz (1000 volumi) e una biblioteca specializzata (4000 pubblicazioni).\nCollegamenti esterni.\n[[Categoria:Sepolti nel Cimitero Monumentale di Milano]]\n[[Categoria:Studenti dell'Universit\u00e0 degli Studi di Torino]]"}
{"id": "50252", "revid": "709565", "url": "https://it.wikipedia.org/wiki?curid=50252", "title": "Chiesa anglicana", "text": "Chiesa anglicana (inglese: \"Church of England\"; latino: \"Anglicana ecclesia\") \u00e8 il nome assunto dalla Chiesa d'Inghilterra dopo la separazione dalla Chiesa cattolica romana nel XVI secolo. Il termine latino \u00e8 precedente alla Riforma e indicava genericamente la Chiesa cattolica inglese, allo stesso modo in cui la Chiesa francese era denominata Chiesa Gallicana. In seguito, dopo lo scisma avvenuto durante il regno di Enrico VIII e per influsso delle dottrine protestanti provenienti dal continente europeo, la Chiesa anglicana ha assunto una particolare fisionomia dottrinale ed organizzativa (vedi anglicanesimo).\nLa base dottrinale della Chiesa anglicana \u00e8 tuttora contenuta nei Trentanove articoli di religione e nel Book of Common Prayer (oggi Common Worship). La Chiesa anglicana \u00e8 essenzialmente ecumenica, inclusiva e pluralista, mantenendo una impostazione contemporaneamente cattolica ed evangelica. Infatti, nel suo interno convivono armonicamente tendenze diverse, ed ogni comunit\u00e0 pu\u00f2 fare capo ad esse ed assumere una forma di culto diversa, sebbene tutte accolgano il Common Worship. Vi sono, ad esempio, gli \"anglo-cattolici\", che si differenziano poco dal cattolicesimo (presentano una forma di culto molto simile alla Messa cattolica), i neo-liberali, i riformati (che si attengono al calvinismo), gli evangelicali, i pentecostali/carismatici e recentemente in Italia, i vetero-cattolici (dal 2011).\nLe comunit\u00e0 anglicane presenti in molte citt\u00e0 d'Italia fanno capo alla diocesi europea con sede a Gibilterra. La Chiesa Anglicana d'Inghilterra ammonta a circa 25.000.000 di fedeli ed \u00e8 la comunit\u00e0 pi\u00f9 grande in seno alla comunione anglicana che complessivamente conta oltre 85.000.000 di membri.\nDalla Chiesa d'Inghilterra si \u00e8 separata nel 1920 la Chiesa in Galles, che ha attualmente 6 diocesi nella corrispondente nazione del Galles.\nDall'11 novembre 1992 la Chiesa anglicana ha dato la possibilit\u00e0 alle donne di diventare sacerdoti e dal luglio 2014 di diventare vescovi. La prima donna vescovo \u00e8 stata Libby Lane, vescovo di Stockport, nominata il 17 dicembre 2014 e consacrata il 26 gennaio successivo.\nLa Chiesa Cattolica considera non valido il sacramento dell'ordine conferito dalla Chiesa d'Inghilterra, come dalla Comunione Anglicana in generale. Pertanto, i ministri di culto anglicani che chiedano di essere ammessi al sacerdozio cattolico devono essere nuovamente ordinati.\nAnche il titolo di \"chiesa\" non viene formalmente riconosciuto alla comunit\u00e0 anglicana da parte della Chiesa Cattolica. Agli anglicani, il Cattolicesimo si limita a riconoscere la condizione di \"confessione cristiana\".\nElenco delle diocesi della Chiesa d'Inghilterra.\nLa Chiesa anglicana \u00e8 attualmente composta dalle due province ecclesiastiche di Canterbury e York, a cui fanno capo tutte le diocesi inglesi. La sede primaziale \u00e8 quella di Canterbury, il cui arcivescovo ha un primato d'onore su tutta la comunione anglicana. Le funzioni di governatore supremo della Chiesa sono svolte dal Sovrano inglese.\nIl collegamento \u00e8 alla citt\u00e0 e non alla diocesi. "}
{"id": "50258", "revid": "7", "url": "https://it.wikipedia.org/wiki?curid=50258", "title": "Jean-Baptiste Poquelin", "text": ""}
{"id": "50271", "revid": "599013", "url": "https://it.wikipedia.org/wiki?curid=50271", "title": "Triplice alleanza (1668)", "text": "La Triplice Alleanza del 1668 (o Trattato dell'Aia (1668) o Triplice Alleanza dell'Aia) era composta da Regno di Gran Bretagna, Svezia e dalle Province Unite. \nStoria.\nVenne formata per fermare l'espansione della Francia di Luigi XIV durante la Guerra di devoluzione. L'alleanza non fu mai coinvolta in combattimenti contro la Francia, ma la sua esistenza fu una minaccia sufficiente a costringere Luigi XIV ad arrestare la sua offensiva e a firmare, nello stesso 1668, il Trattato di Aquisgrana con la Spagna."}
{"id": "50272", "revid": "767487", "url": "https://it.wikipedia.org/wiki?curid=50272", "title": "Triplice alleanza (1717)", "text": "La Triplice Alleanza \u00e8 il nome dato a un accordo firmato il 4 gennaio 1717 all'Aia, concluso tra Regno Unito, Francia e Paesi Bassi, contro la Spagna, che cercava di mantenere gli accordi del Trattato di Utrecht del 1713.\nLe tre nazioni erano preoccupate dal tentativo spagnolo di diventare una superpotenza in Europa."}
{"id": "50274", "revid": "767487", "url": "https://it.wikipedia.org/wiki?curid=50274", "title": "Triplice alleanza (1788)", "text": "La Triplice Alleanza del 1788 fu un'alleanza tra Inghilterra, Prussia e Province Unite. Venne formata per impedire alla Francia di diventare una superpotenza in Europa."}
{"id": "50276", "revid": "1543377", "url": "https://it.wikipedia.org/wiki?curid=50276", "title": "Guerra della triplice alleanza", "text": "La guerra della triplice alleanza, nota anche come guerra paraguaiana (in spagnolo: Guerra de la Triple Alianza o Guerra del Paraguay; in portoghese: Guerra do Paraguai o Guerra da Tr\u00edplice Alian\u00e7a), fu il pi\u00f9 sanguinoso conflitto della storia dell'America Latina. Venne combattuta tra il 1864 e il 1870 dal Paraguay contro le tre nazioni alleate di Argentina, Brasile ed Uruguay.\nIl Paraguay era stato coinvolto per anni in dispute sui confini e le tariffe con i suoi pi\u00f9 potenti vicini, Argentina e Brasile. Allo stesso tempo gli uruguaiani avevano lottato per ottenere e conservare l'indipendenza dalle stesse potenze, in particolare dal Brasile. Nel 1864 il Brasile aveva aiutato il capo del \"Partido colorado\" uruguaiano, Venancio Flores, a promuovere un colpo di stato contro il presidente Bernardo Prudencio Berro, esponente del \"Partido blanco\". Per tutta risposta il presidente del Paraguay, Francisco Solano L\u00f3pez, credendo che l'equilibrio del potere regionale fosse minacciato, dichiar\u00f2 guerra al Brasile; il conflitto coinvolse presto anche l'Argentina, che si vide invadere il territorio della provincia di Corrientes dai paraguaiani. Bartolom\u00e9 Mitre, presidente eletto a Buenos Aires, organizz\u00f2 allora un'alleanza con il Brasile e con l'Uruguay di Flores (la Triplice Alleanza), e assieme dichiararono guerra al Paraguay, il 1\u00ba maggio 1865. L'azione di L\u00f3pez, a seguito della costituzione di un esercito di 50\u00a0000 uomini, all'epoca il pi\u00f9 forte dell'America Latina, venne vista da molti come un'aggressione portata avanti per motivi di prestigio nazionale e personale; ma con il protrarsi della guerra anche nelle nazioni dell'alleanza una parte consistente dell'opinione pubblica percep\u00ec il conflitto come una guerra di conquista portata avanti da Mitre e da Pietro II.\nLa guerra lasci\u00f2 il Paraguay in una situazione particolarmente grave; in particolare dal punto di vista demografico, la sua popolazione di approssimativamente 525\u00a0000 persone, venne ridotta a circa 221\u00a0000 nel 1871, delle quali solo 28\u00a0000 erano uomini. Durante la guerra i paraguaiani soffrirono non solo il nemico, ma anche la malnutrizione, le malattie e la tirannia di L\u00f3pez, che fece torturare e uccidere innumerevoli persone. Argentina e Brasile si annessero circa 140\u00a0000\u00a0km2 di territorio paraguaiano: l'Argentina si prese gran parte della regione di Misiones e parte del Chaco, tra i fiumi Bermejo e Pilcomayo; il Brasile ingrand\u00ec la sua provincia del Mato Grosso con i territori annessi. Entrambe richiesero grosse indennit\u00e0 che non vennero mai pagate, e occuparono il Paraguay fino al 1876. Nel frattempo i \"colorados\" presero il controllo dell'Uruguay, e lo mantennero fino al 1958.\nLe cause del conflitto sono tuttora oggetto di controversia tra gli storici. Alcuni attribuiscono al Paraguay una serie di successi economici e sociali che finirono per scatenare la reazione degli stati vicini e dell'Impero britannico; altri attribuiscono a L\u00f3pez e alle sue errate valutazioni in tema di politica estera la principale responsabilit\u00e0 della guerra.\nAntefatti.\nControversie di confine riguardanti il Paraguay.\nAll'inizio della colonizzazione spagnola in America del Sud, il governo del Paraguay aveva accesso diretto all'Oceano Atlantico attraverso i territori di Guayr\u00e1 o La Piner\u00eda e Ybiaz\u00e1 o La Vera, territori che in futuro sarebbero corrisposti agli stati brasiliani di Paran\u00e1 e Santa Catarina. L'arrivo dei portoghesi in Brasile, tuttavia, diede inizio a una serie di conflitti tra le due entit\u00e0 coloniali, che andarono via via aumentando anche durante il periodo dell'unione tra il Regno di Portogallo e quello di Castiglia e di Aragona.\nLe spedizioni schiaviste dei bandeirantes portoghesi e degli indigeni loro asserviti (\"mamelucos\"), in molti casi con la complicit\u00e0 delle autorit\u00e0 spagnole, devastarono le regioni di Guayr\u00e1 e La Vera, arrivando a toccare l'alto corso del fiume Paraguay. Furono cos\u00ec distrutti gli insediamenti di \"Ontiveros\", \"Villa Rica del Esp\u00edritu Santo\", \"Ciudad Real del Guayr\u00e1\" e \"Santiago de Jerez\", nonch\u00e9 le riduzioni gesuite di \"San Ignacio Min\u00ed\", \"Nuestra Se\u00f1ora de Loreto del Pirap\u00f3\", \"Santa Mar\u00eda del Iguaz\u00fa\", e quelli sorti nella valle del fiume \"Mbotete\u00fd\", chiamato in seguito \"Miranda\" dai brasiliani.\nAlla met\u00e0 del XVII secolo, con la fine delle incursioni, i confini continuarono ad essere indefiniti fino al trattato di Madrid, firmato da entrambe le corone nel 1750. I nomi utilizzati nella stesura dell'accordo, tuttavia, non corrispondevano ad elementi geografici ben definiti; in tal modo le autorit\u00e0 coloniali portoghesi e spagnole continuarono a mantenere le loro discordie in merito ai propri confini. Di particolare importanza per la storia del Paraguay fu la controversia riguardante il fiume \"Igurey\" menzionato negli articoli V e VI del trattato: mentre gli spagnoli lo identificavano con un fiume che i brasiliani chiamavano \"Ivinhema\" nel suo corso inferiore, i portoghesi invece chiamavano con tale nome un piccolo torrente che scorreva molto pi\u00f9 a sud e chiamato dagli spagnoli \"r\u00edo Carap\u00e1\".\nA partire dal 1811, a seguito dell'indipendenza dichiarata dalla Repubblica del Paraguay, il nuovo stato rivendicava i suoi confini nei confronti del Regno Unito di Portogallo, Brasile e Algarve sui fiumi \"Ivinhema\" e \"Mbotete\u00fd\"; nella zona settentrionale del Gran Chaco il Paraguay rivendicava l'intero territorio a sud del fiume \"Jaur\u00fa\".\nNonostante le controversie, durante il governo di Jos\u00e9 Gaspar Rodr\u00edguez de Francia il Paraguay fu di fatto alleato del Brasile per due ragioni: da un lato si erano create ad Itap\u00faa e a Fuerte Olimpo due zone franche nelle quali si poteva commerciare con il Paese vicino al di fuori del monopolio con la Spagna, mentre dall'altro il mancato riconoscimento dell'indipendenza da parte di Juan Manuel de Rosas e del suo diritto di commerciare sul fiume Paran\u00e1 port\u00f2 ad un'inevitabile tacita alleanza con l'ex colonia portoghese. Dopo lo spodestamento di Rosas nel 1852 si riaccesero le controversie tra il Paraguay e l'Impero del Brasile, con il governo di quest'ultimo fortemente impegnato ad imporre allo stato vicino il riconoscimento dei confini da lui rivendicati. Gi\u00e0 nel 1850 si era acceso un conflitto in seguito alla fondazione del forte militare di \"Fecho dos Morros\" in una zona che entrambi gli stati reclamavano come propria (nei pressi della futura localit\u00e0 di Porto Murtinho); l'episodio era terminato con l'espulsione delle truppe brasiliane. Un altro forte fondato dall'esercito imperiale a nord di Fuerte Olimpo scaten\u00f2 un contrattacco paraguaiano che impose l'evacuazione della struttura nel 1855.\nUn effimero tentativo di conciliazione fu intrapreso con la proposta di creare una zona neutrale a seguito di accordi pacifici. Tuttavia negli anni le incursioni brasiliane nei territori contesi si fecero sempre pi\u00f9 frequenti e il patto fu definitivamente rotto con la creazione da parte delle truppe imperiali, a sud del fiume Ivinhema, del forte di Dourados. La richiesta da parte dell'esercito paraguaiano di evacuare la zona fu respinta dal governo brasiliano, con la scusa che non era stata preceduta da un reclamo diplomatico. Il governo paraguaiano eman\u00f2 una dura nota di protesta, ma evit\u00f2 di fare sfociare la situazione in un'azione bellica.\nLa politica esterna e interna del Paraguay.\nNel periodo immediatamente successivo alla sua indipendenza, il Paraguay fu governato da un duro regime dittatoriale durato ventisei anni al cui vertice si trovava Jos\u00e9 Gaspar Rodr\u00edguez de Francia, intellettuale sudamericano il cui governo assunse il carattere di una tirannia autarchica.\nAlla morte di Rodr\u00edguez de Francia gli succedette Carlos Antonio L\u00f3pez, che ebbe anch'egli i poteri dittatoriali del predecessore, ma che a differenza di questi fu promotore di una politica economica modernizzatrice che ruppe decenni di isolazionismo per accrescere lo sviluppo del Paraguay. Le frontiere con i Paesi vicini furono riaperte e le relazioni internazionali si riallacciarono con celerit\u00e0. Il Paraguay esportava i suoi prodotti, come il tabacco e l'erba mate in Argentina e Uruguay e il legno pregiato in Europa. Il governo del Paraguay aveva fatto costruire una ferrovia e un cantiere navale nel quale furono costruite le prime navi a vapore del Paese. Nella citt\u00e0 di Ybycu\u00ed era stata installata una delle prime fonderie sudamericane, mentre la prima rete telegrafica fu inaugurata nel 1864. Il britannico Richard Francis Burton elogi\u00f2 nelle sue testimonianze il sistema educativo nazionale, gratuito per tutti al contrario di quanto accadeva nella sua patria, anche se espresse riserve per il ruolo predominante delle istituzioni ecclesiastiche nazionali nel campo dell'istruzione.\nIl livello di sviluppo del Paraguay prima della guerra \u00e8 oggi fonte di controversie tra gli storici: il revisionismo storico diffuso in Argentina e in Paraguay gli attribuisce successi che altri autori mettono invece in discussione. Ad autori come Felipe Pigna, che nella sua serie di documentari televisivi \"Algo habr\u00e1n hecho por la historia argentina\" rivendica la supremazia economica e industriale del Paraguay in America del Sud prima della guerra, si contrappongono altri come lo storico Mario H. Pastore, che ha per esempio replicato che non esiste alcuna prova di un forte sviluppo industriale guidato dal governo di Carlos Antonio L\u00f3pez; Pastore suggerisce che il Paese era progredito solo in relazione allo stato di arretratezza in cui si era trovato dopo l'indipendenza e che il Paraguay, per esempio, non disponeva di risorse per importare tecnologia dall'esterno. Non manca infine chi ritiene che il progresso tecnologico non era diretto allo sviluppo socio-economico del Paese ma ad alimentarne l'arsenale bellico, e lo sviluppo economico era teso all'arricchimento della famiglia L\u00f3pez.\nQuesta controversia \u00e8 fonte di disaccordo sulle cause della guerra. Gli autori revisionisti sono soliti argomentare che i successi della politica interna paraguaiana causarono rancore e furono visti come \u201ccattivi esempi\u201d che le potenze straniere vollero sopprimere, mentre altri autori indicano che i limiti del modello fin l\u00ec seguito, in particolare le politiche autocratiche, provocarono pressioni interne dirette a uno sbocco costituzionale, che il dittatore succeduto a Carlos Antonio L\u00f3pez cerc\u00f2 di assopire con una politica estera aggressiva.\nCarlos Antonio L\u00f3pez design\u00f2 come suo successore provvisorio il figlio Francisco Solano, a cui diede l'obbligo di convocare un'Assemblea Costituente con il compito di formare un nuovo governo. Alla sua morte, avvenuta il 10 settembre 1862, il Congresso si riun\u00ec per eleggere il suo successore; il 16 ottobre questa design\u00f2 all'unanimit\u00e0 Francisco Solano L\u00f3pez alla carica di Presidente della Repubblica del Paraguay. Fino al 1864 il governo paraguaiano si adoper\u00f2 per incrementare il suo potere militare e di conseguenza la sua influenza nella regione, fomentando in tal modo i motivi di frizione con il governo di Buenos Aires. Prima ancora della morte di Carlos Antonio L\u00f3pez il Paese si era gi\u00e0 trovato sull'orlo di un conflitto, e tra il febbraio e l'aprile del 1862 aveva proceduto al reclutamento di tutta la popolazione maschile tra i 17 e i 40 anni.\nLa diplomazia britannica.\nLa storiografia revisionista argentina e gran parte di quella paraguaiana sono solite additare la responsabilit\u00e0 della guerra alle ambizioni imperialiste e mercantili del Regno Unito. Il revisionismo moderno, invece, mette in dubbio queste affermazioni. In effetti, anche se l'economia britannica trasse qualche beneficio dalla guerra, il Regno Unito si opponeva per principio ad essa, dal momento che la sua visione di fondo era che ogni conflitto finisse per ostacolare il commercio internazionale. Inoltre il Paraguay si era dimostrato un ottimo cliente per le industrie britanniche: aveva messo gi\u00e0 sotto contratto un cospicuo numero di ingegneri, che rimasero quasi tutti nel Paese fino al termine della guerra.\nPer le correnti revisioniste, l'esempio di autonomia economica e ideologica del Paraguay era considerato nefasto dalla Gran Bretagna, che aveva posto la sua attenzione al Paese come produttore di cotone per la sua industria tessile. Quest'ultima era stata colpita da problemi di approvvigionamento a causa della guerra di secessione negli Stati Uniti d'America, che aveva di fatto impedito l'esportazione della materia prima. Il revisionismo afferma che il Regno Unito si trovasse in crisi per tale motivo, e il Paraguay rappresentasse per contro un importante produttore di cotone. D'altra parte, L\u00f3pez aveva cominciato ad incrementare la coltivazione del cotone solo dal 1862. Nel 1865 la produzione era promettente, ma di scarsa quantit\u00e0 rispetto a quanto richiesto dalle industrie di trasformazione europee. Le imposte di esportazione erano basse, e questo indica che l'obiettivo della produzione doveva essere il mercato internazionale, mentre le tasse sulle importazioni erano basse solo per quanto riguardava gli attrezzi agricoli. Il problema di approvvigionamento di cotone fu risolto con un incremento della produzione in India e in Egitto, e con il consumo delle scorte stipate nei magazzini europei, che erano abbondanti alla viglia della guerra negli Stati Uniti. Grazie a queste fonti alternative e alla struttura complessa dell'economia britannica la riduzione dei rifornimenti statunitensi non provoc\u00f2 conseguenze per il Regno Unito, che anzi in questi anni vide prosperare la propria economia.\nSi menziona spesso il fatto che il Regno Unito abbia ottenuto un enorme beneficio economico dal conflitto: alla vendita della maggior parte degli armamenti, delle munizioni e delle imbarcazioni usate dagli alleati, infatti, si sommano i grandi prestiti elargiti alle tre nazioni alleate e, dopo la fine della guerra, anche al Paraguay. In effetti, tra il 1863 e il 1865 le banche britanniche prestarono all'Impero del Brasile pi\u00f9 di 10 milioni di sterline, mentre 3,5 milioni furono elargiti all'Argentina. Indipendentemente dai guadagni ottenuti dai suoi commercianti e dai suoi finanzieri, per\u00f2, il Regno Unito non concorse ad alimentare il conflitto. Con l'eccezione del ministro plenipotenziario a Buenos Aires Edward Thornton, che verr\u00e0 rimosso poco dopo, nessun altro diplomatico fu coinvolto all'inizio del conflitto. Il 2 marzo 1866, il Foreign Office decise di fare pressione per la conclusione della guerra pubblicando il trattato della Triplice Alleanza, che era rimasto fino ad allora segreto. La manovra fall\u00ec a causa della resistenza dell'Imperatore del Brasile Pietro II.\nLa situazione in Uruguay.\nNonostante i suoi contrasti politici con gli stati vicini, la situazione politica in Uruguay si mantenne stabile fino al 1863, quando l'Impero del Brasile appoggi\u00f2 la rivoluzione del generale Venancio Flores contro il legittimo presidente Bernardo Prudencio Berro e i suoi successori. Con il pretesto di proteggere dai casi di abigeato che avevano colpito i proprietari terrieri brasiliani di stanza nel nord dell'Uruguay, all'inizio del 1864 l'Impero ingiunse al presidente Atanasio Cruz Aguirre di risarcire i propri concittadini. Il governo uruguaiano rispose che, durante una guerra civile, non si poteva garantire la propriet\u00e0 di nessuno, tanto pi\u00f9 quando la maggior parte dei latifondisti brasiliani nel nord del Paese aveva abbracciato le armi per appoggiare la rivoluzione. Nell'aprile del 1864 Francisco Solano L\u00f3pez si offr\u00ec come mediatore, ma l'offerta fu respinta dai brasiliani. Nel mese di agosto il presidente Aguirre sollecit\u00f2 formalmente l'intervento del Paraguay in favore del suo governo legittimo; L\u00f3pez rispose con dichiarazioni altisonanti alle quali per\u00f2 non diede alcun seguito. Il 4 agosto 1864, il ministro brasiliano Jos\u00e9 Antonio Saraiva invi\u00f2 un ultimatum al governo uruguaiano, minacciando rappresaglie se fossero nuovamente ignorate le precedenti richieste dell'Impero. L'ultimatum fu respinto da Aguirre.\nIn seguito a questi avvenimenti, il 30 agosto 1864 il governo paraguaiano consegn\u00f2 una vigorosa protesta al ministro brasiliano residente ad Asunci\u00f3n nella quale affermava che l'Impero aveva rotto il trattato firmato nel 1850 e che l'eventuale occupazione del territorio uruguaiano sarebbe stata considerata una dichiarazione di guerra. Il 12 ottobre, il generale brasiliano Jos\u00e9 Luis Mena Barreto invase l'Uruguay alla testa di 12000 uomini, e due giorni pi\u00f9 tardi si impossess\u00f2 della citt\u00e0 di Melo.\nLa notizia arriv\u00f2 ad Asunci\u00f3n tra il 9 e il 10 novembre; il giorno successivo, L\u00f3pez ordin\u00f2 il sequestro del \"Marqu\u00eas de Olinda\", una nave che effettuava regolare servizio di merci e passeggeri tra Montevideo e la citt\u00e0 di Corumb\u00e1. Il 12 novembre, il piroscafo paraguaiano \"Tacuar\u00ed\" cattur\u00f2 la nave brasiliana, che navigava il fiume Paraguay e trasportava tra i passeggeri anche il nuovo presidente della provincia del Mato Grosso, Federico Carneiro de Campos, e la condusse ad Asunci\u00f3n. La nave fu successivamente armata dai paraguaiani, che la impiegarono nella guerra, mentre il 14 novembre L\u00f3pez ruppe ogni relazione con l'Impero del Brasile.\nLe forze in campo.\nParaguay.\nEsercito paraguaiano.\nLe forze di terra incorporate nell'esercito del Paraguay erano andate crescendo negli anni: Carlos Antonio L\u00f3pez aveva lasciato circa 7000 effettivi ma nel maggio del 1864 il console brasiliano ad Asunci\u00f3n informava che l'esercito paraguaiano poteva disporre di 16680 uomini, ai quali aggiungere 7000 o 8000 riservisti. Il governo, da parte sua, inform\u00f2 il Congresso che disponeva di 64000 uomini in armi, cifra per\u00f2 che sicuramente includeva anche reclute in addestramento e miliziani non inquadrati.\nL'ingegnere militare britannico George Thompson, che combatt\u00e9 nelle file del Paraguay con il grado di tenente colonnello, afferm\u00f2 che prima della mobilitazione generale del 1864 l'esercito poteva contare su 28000 veterani. All'inizio dell'anno L\u00f3pez cominci\u00f2 a prepararsi attivamente per la guerra e reclut\u00f2 uomini di et\u00e0 compresa tra i 16 e i 50 anni che addestr\u00f2 da marzo nei campi del \"Cerro Le\u00f3n\" (30000), Encarnaci\u00f3n (17000), Humait\u00e1 (10000), Asunci\u00f3n (4000) e Concepci\u00f3n (3000). Questi 64000 combattenti erano addestrati e pronti da agosto.\nAl momento dell'ingresso in guerra dell'Argentina, il Paraguay poteva disporre di 80000 uomini in armi, un terzo dei quali arruolati in cavalleria. A ques'arma e all'artiglieria erano destinati i migliori elementi. La cavalleria regolare si divideva in reggimenti composti da 4 squadroni di 100 uomini. Ogni reggimento doveva essere teoricamente comandato da un colonnello, coadiuvato da un tenente colonnello con due sergenti maggiori reggimentali al vertice dei sottufficiali, ma nei fatti era spesso guidato da un tenente e raramente da un ufficiale di grado superiore a quello di capitano. Erano dotati di sciabola, lance e carabine ad avancarica. Esistevano anche un corpo di cavalleria di scorta presidenziale di 250 uomini armati con carabine a retrocarica con canna rigata e un reggimento di dragoni armati anch'essi di carabine a canna rigata, ma non parteciparono ai combattimenti fino alle ultime fasi della guerra.\nLa fanteria era organizzata in battaglioni di 6 compagnie di 100 uomini, delle quali una era composta di granatieri e una di cacciatori. Nonostante ci\u00f2, all'inizio del conflitto ogni battaglione contava tra gli 800 e i 1000 uomini, contando spesso pi\u00f9 di 6 compagnie e pi\u00f9 di 120 soldati in esse. Tre battaglioni erano armati di fucili Witton, tre di fucili a percussione e gli altri di vecchi fucili ad avancarica. Solo il 6\u00ba Battaglione era dotato anche di machete, armi che erano state sequestrate nelle imbarcazioni argentine di fronte a Corrientes, e sarebbe diventato in seguito il battaglione di fanteria di marina.\nL'artiglieria paraguaiana contava tra i 300 e i 400 pezzi, di ogni grandezza e condizione. L'arma si divideva in artiglieria leggera (o volante) e pesante. La prima era formata da 3 reggimenti di 4 batterie, ciascuna con 6 pezzi; una sola batteria era dotata di cannoni d'acciaio da 12 libbre, mentre per le altre i calibri dei pezzi variavano dalle 2 alle 32 libbre. L'artiglieria pesante, composta unicamente da cannoni a canna liscia, contava 24 pezzi da 8 libbre, 2 da 56 libbre e altre 100 di calibro variabile tra le 24 e le 32 libbre (la maggior parte di questi era dislocata ad Humait\u00e1.\nPer quanto riguarda i trasporti, non esisteva un corpo separato che se ne occupasse. Venivano consegnati ad ogni comandante i carri e i buoi che questi richiedeva, procurandosi poi di trovare tra i suoi uomini i conduttori. I soldati venivano pagati per un terzo in argento, per un terzo in cartamoneta e per l'ultima parte in beni da scegliere tra quelli messi a disposizione dall'esercito; tuttavia, dopo l'inizio della guerra l'esercito smise di ricevere compenso, ottenendo nel corso della stessa tre sole gratifiche del valore di una mensilit\u00e0 ciascuna. L'uniforme era costituita da pantaloni bianchi, una blusa rossa e un copricapo caratteristico; i soldati combattevano scalzi.\nL'occupazione della citt\u00e0 argentina di Corrientes port\u00f2 al governo paraguaiano una dotazione di armi; per contro, il successivo blocco navale brasiliano del R\u00edo de la Plata imped\u00ec l'arrivo di armamenti pi\u00f9 moderni che erano gi\u00e0 stati comprati in Europa. Nonostante ci\u00f2, la campagna del Mato Grosso aveva provveduto a fornire al Paraguay una gran quantit\u00e0 di armi, munizioni e polvere da sparo; usc\u00ec proprio dai depositi brasiliani quasi tutto quello che fu consumato durante la guerra.\nMarina paraguaiana.\nLa marina paraguaiana contava 17 imbarcazioni, per lo pi\u00f9 mercantili riarmati, ad eccezione dell\"'A\u00f1ambay\" e del \"Tacuar\u00ed\", che erano vere navi da guerra. I marinai erano dotati di fucili Witton e baionetta. C'erano inoltre alcune unit\u00e0 ausiliarie di minor tonnellaggio.\nLa \"Jeju\u00ed\" era dotata dell'unico cannone con retrocarica da 12 libbre; tutti gli altri cannoni montati erano a canna liscia, con un calibro variabile tra le 4 e le 32 libbre. In seguito entrarono nella flotta anche due navi argentine catturate a Corrientes, la \"25 de Mayo\" e la \"Gualeguay\".\nArgentina.\nEsercito argentino.\nUfficialmente, al momento dell'invasione paraguaiana l'esercito argentino contava 6391 uomini: 2993 erano arruolati nella fanteria, 2858 in cavalleria e 540 in artiglieria.\nL'esercito si era formato dall'unione tra l'esercito dello Stato di Buenos Aires, che dopo la battaglia di Pav\u00f3n aveva invaso le regioni ribelli e includeva in esso diversi mercenari, e le milizie di \"caudillos\" provinciali alleati di Mitre, come quelli di Santiago del Estero e di Corrientes. Appena iniziata la partecipazione argentina alla guerra, una legge ordin\u00f2 la formazione di contingenti che dovevano essere reclutati dai governi provinciali. In un dispaccio del 15 novembre 1865 vengono dettagliate le forze con le quali le province argentine contribuirono a formare la Guardia Nazionale.\nLe campagne di reclutamento, spesso forzoso, lanciate da Mitre nelle province per aumentare le file dell'esercito finirono in genere per provocare sollevazioni e diserzioni.\nNel novembre del 1865 le forze destinate alla guerra erano composte da 12 battaglioni di fanteria (nei quali erano presenti anche 3 corpi formati da stranieri reclutati in Europa), 2 reggimenti di cavalleria di 4 squadroni ciascuno, 2 reggimenti di artiglieria e la scorta del comandante in capo. Secondo una memoria governativa, per quella data l'esercito argentino poteva disporre di 8 generali, 241 comandanti, 2059 ufficiali, 5402 sottoufficiali e 16812 soldati.\nNell'aprile del 1866, le forze argentine disponibili a iniziare l'invasione del Paraguay sommavano a 25000 uomini. L'Argentina mobilit\u00f2 durante il corso della guerra un totale di 30000 uomini, la grande maggioranza dei quali nel primo anno di guerra.\nMarina argentina.\nUna nota del Dipartimento della Marina del 1866 informa che la flotta argentina contava 7 unit\u00e0 operative (\"Guardia Nacional\", \"Chacabuco\", \"Libertad\", \"Pav\u00f3n\", \"Buenos Aires\", \"Gualeguaych\u00fa\" e \"Itapir\u00fa\"). Altre imbarcazioni in disarmo furono invece vendute. La maggioranza delle navi ebbe solo un ruolo logistico di trasporto, con la limitata eccezione della \"Guardia Nacional\", impegnata nello scontro di Paso de Cuevas. Durante il conflitto, il ministro della Guerra del nuovo presidente Sarmiento, il colonnello Mart\u00edn de Gainza, ammise la totale inadeguatezza della flotta argentina; l'esperienza del conflitto diede slancio alla creazione di una nuova flotta.\nBrasile.\nEsercito brasiliano.\nAlla fine del 1864 il Brasile disponeva di soli 18000 soldati di ruolo, dispersi per tutto il Paese; ci\u00f2 nonostante, con la sua popolazione di pi\u00f9 di 9 milioni di abitanti, era lo stato dell'America Latina che poteva reclutare pi\u00f9 uomini nel corso del tempo. Lo stesso anno, il governo fu autorizzato ad aumentare le sue forze in tempo di pace fino a 22000 elementi.\nAllo scoppio della guerra, l'Impero inizi\u00f2 una campagna sistematica di reclutamento di volontari. Poco prima dell'invasione del Paraguay furono ammassati a Corrientes 37870 soldati. Durante il conflitto fu il Brasile, tra gli alleati, a subire il maggior numero di perdite. Per questo, dopo l'inizio della campagna di Humait\u00e1, si fren\u00f2 completamente l'ingresso di volontari. Il reclutamento divenne forzoso, e le autorit\u00e0 provinciali e municipali furono incaricate di riunire i contingenti, formati per la maggior parte da cittadini liberi di colore o mulatti. Ad essi si aggiunsero migliaia di schiavi, che furono messi a disposizione del governo per diverse ragioni, ma il totale di questi non super\u00f2 mai una percentuale del 10% all'interno dell'esercito.\nIn totale, nel corso del conflitto il Brasile mobilit\u00f2 123418 uomini, che invi\u00f2 al fronte o furono tenuti di riserva, disponibili per l'immediato invio al fronte.\nFlotta brasiliana del Paran\u00e1 e del Paraguay.\nAl tempo della battaglia del Riachuelo, il Brasile aveva inviato nel fiume Paran\u00e1 una fregata, 4 corvette e 3 cannoniere, tutte con scafo corazzato.\nPer il dicembre del 1867 entrarono in azione anche 2 corazzate, 12 monitori, 3 cannoniere e altre 5 imbarcazioni minori, tutte con scafo corazzato.\nUruguay.\nSecondo lo stato generale delle forze della \"Divisi\u00f3n Oriental\" datato 15 gennaio 1865, l'esercito uruguaiano era composto da 3 generali, 42 comandanti, 234 ufficiali e 2887 soldati. Il comando fu affidato al presidente Venancio Flores, coadiuvato da Gregorio Su\u00e1rez nel ruolo di capo di stato maggiore.\nNei due anni successivi, l'Uruguay continu\u00f2 ad inviare truppe in guerra, arrivando a schierare 5583 uomini.\nL'Uruguay non contribu\u00ec con imbarcazioni allo sforzo bellico.\nSviluppo delle azioni belliche.\nFronte del Mato Grosso.\n La guerra ebbe due fasi molto diverse tra loro; L\u00f3pez decise di iniziare il conflitto con la campagna del Mato Grosso, che dur\u00f2 un anno e fu caratterizzata esclusivamente dallo scontro tra Paraguay e Brasile. Il governo di Asunci\u00f3n approfitt\u00f2 della debolezza delle forze militari brasiliane nel Mato Grosso, trionfando su questo fronte, ma l'azione fin\u00ec per ritardare l'intervento in Uruguay, dove il presidente Aguirre e i suoi compagni di partito erano gli unici alleati possibili.\nLe forze paraguaiane scacciarono quelle brasiliane dalle fortezze e dalle colonie militari di Co\u00edmbra, Albuquerque, Corumb\u00e1, Miranda e Dourados, per conquistare all'inizio del 1865 la citt\u00e0 di Coxim. Anche se il piano elaborato dagli stati maggiori paraguaiani non lo specificava, tutto indica che l'obbiettivo ultimo fosse la citt\u00e0 di Cuiab\u00e1, capitale del Mato Grosso. L'avanzata si ferm\u00f2 per\u00f2 poco oltre Coxim, mentre sul fiume Paraguay non giunse oltre Sar\u00e1, a 400 chilometri dalla stessa Cuiab\u00e1.\nIl forte di Co\u00edmbra fu attaccato il 27 dicembre 1864 da 3200 uomini, protetti da 10 imbarcazioni da guerra, sotto il comando del colonnello paraguaiano Vicente Barrios. Due giorni dopo la guarnigione brasiliana si ritir\u00f2 verso nord, lasciando la piazza agli invasori.\nLa colonia militare di Dourados fu presa du una colonna d'assalto paraguaiana di circa 300 uomini; nello scontro perse la vita il comandante della piazza, il tenente Ant\u00f4nio Jo\u00e3o Ribeiro.\nCorumb\u00e1 fu presa il 3 gennaio 1865 e fortificata dai paraguaiani con 6 pezzi d'artiglieria. Poco tempo dopo, iniziata l'offensiva sul fronte sud, L\u00f3pez ordin\u00f2 a Barrios, comandante del fronte del Mato Grosso, di spostare la maggior parte delle sue truppe verso sud.\nLa reazione brasiliana all'invasione si rivel\u00f2 molto lenta: una colonna organizzata a San Paolo nell'aprile del 1865 arriv\u00f2 a Coxim alla fine dell'anno, occupando questa e altre localit\u00e0 evacuate dai paraguaiani. Nel giugno del 1867 i brasiliani riconquistarono Corumb\u00e1, ma la abbandonarono nuovamente il 23 luglio successivo a causa di una violenta epidemia di vaiolo. La piazza torn\u00f2 in mani paraguaiane fino all'aprile del 1868, quando L\u00f3pez ne ordin\u00f2 l'evacuazione, insieme a quella del forte di Coimbra. Entrambi furono rioccupati dall'esercito imperiale quattro mesi dopo, in agosto, a quasi quattro anni dall'inizio dell'invasione.\nDichiarazione di guerra all'Argentina.\nDato l'enorme isolamento del Mato Grosso, nonostante le vittorie militari il Paraguay non poteva trovare in quel fronte una vittoria decisiva. Quindi L\u00f3pez chiese autorizzazione al presidente argentino, il generale Bartolom\u00e9 Mitre, affinch\u00e9 le truppe paraguaiane potessero attraversare il territorio argentino per intervenire in Uruguay. Liberando quest'ultimo Paese dall'influenza brasiliana L\u00f3pez sperava in tal modo di trovare un alleato e guadagnare uno sbocco sul mare. Mitre non autorizz\u00f2 la manovra per due motivi: permettere il passaggio avrebbe voluto dire rimanere coinvolti nel conflitto, inoltre esisteva da anni una solida alleanza tra Mitre e il capo del \"Partido Colorado\" uruguaiano, Venancio Flores, nemico dichiarato di L\u00f3pez. Il governo argentino aveva inoltre partecipato al finanziamento del colpo di stato in Uruguay, oltre ad aver permesso a imbarcazioni brasiliane il passaggio per i fiumi Paraguay, Uruguay e Paran\u00e1.\nL'intervento di L\u00f3pez in Uruguay era tardivo: gi\u00e0 era caduta la citt\u00e0 di Paysand\u00fa, provocando le dimissioni di Aguirre. Il presidente paraguaiano credette comunque di poter salvare il \"Partido Blanco\", ma non vi riusc\u00ec: il 20 febbraio 1865 Flores entr\u00f2, accompagnato dall'esercito brasiliano, a Montevideo.\nL\u00f3pez aveva convocato per il 15 febbraio la riunione del Congresso paraguaiano, che approv\u00f2 la condotta della guerra contro il Brasile e lo elev\u00f2 al grado di maresciallo dell'esercito; inoltre, il 18 marzo, autorizz\u00f2 il presidente a dichiarare guerra all'Argentina. L\u00f3pez dichiar\u00f2 guerra il giorno stesso; il 29 marzo rese noti i motivi della dichiarazione. La notizia arriv\u00f2 presto a Buenos Aires, ma fu tenuta nascosta dal governo, che la rese pubblica solamente il 9 maggio.\nCampagna di Corrientes.\nIl 13 aprile 1865 cominci\u00f2 la campagna militare paraguaiana contro l'Argentina: le truppe di L\u00f3pez catturarono imbarcazioni argentine sul fiume Paran\u00e1 e occuparono la citt\u00e0 di Corrientes. Al comando delle operazioni furono assegnati i generali Wenceslao Robles e Francisco Isidoro Resqu\u00edn; al comando di circa 2000 uomini imbarcati su tre navi a vapore Robles sbarc\u00f2 a Corrientes il 14 aprile e occup\u00f2 la citt\u00e0. Lo stesso giorno fu raggiunto da una colonna di cavalleria di 800 uomini giunta via terra. Gli invasori imposero un triumvirato provvisorio formato da elementi \"federales\", da sempre avversari agli \"unitarios\" vicini al governo di Mitre a Buenos Aires. Il nuovo governo provinciale, teoricamente autonomo, era in realt\u00e0 supervisionato da tre delegati paraguaiani.\nDopo l'occupazione della capitale provinciale, Robles scese alla testa di 25000 uomini lungo il corso del Paran\u00e1 impossessandosi di ogni villaggio fino al fiume Santa Luc\u00eda, nei pressi di Goya. Simultaneamente avanz\u00f2 da Encarnaci\u00f3n una colonna di 12000 uomini al comando del tenente colonnello Antonio de la Cruz Estigarribia. Dopo aver occupato Santo Tom\u00e9, una parte di essa attravers\u00f2 il fiume Uruguay, prese possesso di S\u00e3o Borja e, soprattutto, occup\u00f2 il 16 luglio la citt\u00e0 di Uruguaiana, in territorio brasiliano. Altri 3000 uomini, guidati dal maggiore Pedro Duarte, si impossessarono invece di Paso de los Libres, sulla sponda argentina del fiume. Qui avrebbe dovuto ricevere aiuto dalla colonna di Robles.\nIl generale argentino (ma uruguaiano di nascita) Wenceslao Paunero recuper\u00f2 in maniera effimera il 25 maggio la citt\u00e0 di Corrientes, ma fu costretto ad abbandonarla due giorni dopo. Nel frattempo, l'11 giugno la piccola flotta paraguaiana fu distrutta nella battaglia del Riachuelo, fallendo il tentativo di cogliere la squadriglia brasiliana di sorpresa. Entrambi i fatti impedirono l'avanzata di Robles, che a corto di rifornimenti e minacciato alle spalle fu costretto a ripiegare verso nord; non pot\u00e9 quindi fornire alcun aiuto alle colonne paraguaiane presenti sulle due sponde dell'Uruguay.\nMitre stabil\u00ec il quartier generale dell'esercito alleato nella citt\u00e0 di Concordia. Di qui avanz\u00f2 un esercito al comando del presidente uruguaiano Flores, che comprendeva contingenti argentini e brasiliani; intercettata la divisione del capitano Duarte, la sconfisse il 17 agosto nella battaglia di Yatay. Con l'aiuto di un grande contingente brasiliano, Flores pose subito dopo l'assedio a Uruguaiana; presi per fame, i paraguaiani furono costretti a cedere. Estigarribia accett\u00f2 la resa senza condizioni il 18 settembre. Dopo la resa, molti soldati paraguaiani furono costretti a combattere nelle file alleate contro il proprio Paese.\nQuesti avvenimenti segnarono un cambio radicale del corso della guerra: le truppe paraguaiane dovettero abbandonare precipitosamente Corrientes e mettersi sulla difensiva all'interno dei confini, nella regione situata tra i fiumi Paran\u00e1 e Paraguay. Dopo il ritiro promossero comunque alcuni contrattacchi in territorio argentino, ottenendo una vittoria nella battaglia di Pehuaj\u00f3; il suo unico risultato fu per\u00f2 quello di ritardare l'invasione alleata. L\u00f3pez aveva sperato che la popolazione delle province di Corrientes e di Entre R\u00edos si sarebbe pronunciata a suo favore. Quando tutto ci\u00f2 non accadde, mise in evidenza l'errore strategico di avanzare con due colonne cos\u00ec distanti; i suoi comandanti, inoltre, si resero protagonisti di altri gravi errori tattici. In queste condizioni, la sconfitta divenne inevitabile.\nIl colonnello argentino Isidoro Fern\u00e1ndez Reguera avanz\u00f2 nella regione di Misiones per ordine di Mitre; qui il 3 ottobre 1865 sconfisse la guarnigione nemica di \"Trinchera de los Paraguayos\" (in seguito Posadas) e Candelaria. Con questa azione l'Argentina recuper\u00f2 i territori delle ex riduzioni gesuite a sud del Paran\u00e1, occupate dal Paraguay nel 1834.\nIl fronte nord paraguaiano rimase di fatto sguarnito, favorendo in tal modo le incursioni degli indigeni Kadiweu, alleati del Brasile e armati da esso; in una delle loro razzie distrussero il villaggio paraguaiano di San Salvador. Altri gruppi indigeni, da secoli in contrasto con le popolazioni Guaran\u00ed, operarono con azioni di guerriglia, di disturbo o di spionaggio a favore dell'Impero.\nIl trattato della Triplice Alleanza.\nLa dichiarazione di guerra paraguaiana fu nascosta per qualche settimana da Mitre, con lo scopo di poter accusare L\u00f3pez di tradimento per il suo attacco in tempo di pace e dare una maggior coesione al suo governo, rendendo pi\u00f9 difficile la rivolta di quei \"caudillos\" provinciali, il pi\u00f9 temuto dei quali era Justo Jos\u00e9 de Urquiza, che avevano sempre ritenuto fratricida una guerra contro il Paraguay. Parallelamente, la notizia che alcune donne di Corrientes erano state deportate ad Asunci\u00f3n contribu\u00ec ad esacerbare gli animi.\nAlla notizia dell'invasione straniera, Mitre pronunci\u00f2 un infuocato discorso, chiedendo aiuto da tutta la popolazione. Il suo intervento si chiuse con un proclama che in seguito divenne famoso per il suo esagerato ottimismo (\u201cin 24 ore alle caserme, in 15 giorni a Corrientes e in tre mesi ad Asunci\u00f3n\"). Pochi giorni dopo, il 1\u00ba maggio 1865, fu firmato a Buenos Aires il trattato della Triplice Alleanza, che fu tenuto segreto. L'accordo prevedeva che la guerra non cessasse fino alla caduta di L\u00f3pez; dava inoltre il comando dell'esercito a Mitre e concedeva ad Argentina e Brasile tutti i territori in disputa con il Paraguay.\nNessuno dei tre alleati era realmente pronto alla guerra, ma tutti ne avevano bisogno per motivi interni. Il Brasile stava attraversando dal 1864 una seria crisi commerciale e finanziaria, che aveva comportato il fallimento di numerose banche; inoltre, il Regno Unito aveva rotto le relazioni a causa di un incidente navale, e aveva poi costretto il governo liberale a firmare un trattato svantaggioso. Il governo brasiliano aveva quindi bisogno di distrarre l'opinione pubblica dalla crisi. Da parte loro, i governi argentino e uruguaiano erano arrivati solo recentemente al potere e non erano riusciti ancora a consolidare il consenso attorno a loro; si succedevano infatti le ribellioni nelle province argentine e a Montevideo. La guerra avrebbe in tal modo permesso di galvanizzare il sentimento nazionale.\nImpopolarit\u00e0 della guerra in Argentina.\nLontano da Buenos Aires, buona parte delle province argentine furono percosse da un sentimento generale di opposizione al conflitto. Nel luglio del 1865, 8000 soldati argentini, per la maggior parte di Entre R\u00edos, si ammutinarono a Basualdo rifiutando di combattere il Paraguay. In questa occasione, grazie soprattutto al timore che continuava ad incutere Urquiza al governo centrale, non ci furono sanzioni. A questa segu\u00ec un'altra sollevazione di truppe l'8 novembre nei pressi del torrente Toledo, sempre ad Entre R\u00edos, che stavolta fu per\u00f2 duramente repressa con l'aiuto di truppe brasiliane e dell'esercito di Flores.\nNel novembre del 1866, a Mendoza, un reparto destinato al fronte si un\u00ec ai ribelli \"federales\" iniziando quella che fu chiamata \u201crivoluzione dei Colorados\u201d. Capeggiata da Felipe Varela, la sollevazione si estese in tutta la regione di Cuyo, e poi pi\u00f9 a nord fino a Salta, tenendo impegnato l'esercito argentino e le milizie provinciali liberali per pi\u00f9 di un anno.\nUna personalit\u00e0 di rilievo che si oppose pubblicamente alla guerra fu Juan Bautista Alberdi, che a quel tempo risiedeva a Parigi; il noto intellettuale argentino condann\u00f2 il conflitto, chiamandolo \u201cla guerra della triplice infamia\u201d, e alla fine di esso pubblic\u00f2 uno dei suoi libri pi\u00f9 famosi, \"El crimen de la guerra\".\nCampagna di Humait\u00e1.\nLa linea difensiva paraguaiana dislocata nel sud del Paese era formidabile, incentrata in una serie di forti sui fiumi Paran\u00e1 e Paraguay, tra i quali primeggiava la fortezza di Humait\u00e1.\nIl 16 aprile 1866, al comando del generale brasiliano Manuel Lu\u00eds Os\u00f3rio, un esercito alleato di poco meno di 50000 uomini inizi\u00f2 ad attraversare il Paran\u00e1, entrando in territorio paraguaiano. Due giorni dopo le forze alleate presero la fortezza di \"Itapir\u00fa\", sulla sponda destra del fiume, ridotta in macerie a causa del bombardamento della flotta brasiliana.\nMitre avanz\u00f2 in linea retta fino al dispositivo offensivo organizzato da L\u00f3pez, esponendo imprudentemente le sue truppe. Invece di aspettare gli invasori, i paraguaiani contrattaccarono gli alleati all\"'Estero Bellaco\", venendo sconfitti ma riuscendo a portare gli invasori nella zona strategicamente svantaggiosa dei pascoli di Tuyut\u00ed. Il 24 maggio 1866 un attacco frontale ordinato da L\u00f3pez port\u00f2 alla sconfitta paraguaiana nella battaglia di Tuyut\u00ed; lo scontro port\u00f2 la morte di 6000 soldati dell'esercito di L\u00f3pez. Si tratt\u00f2 della battaglia pi\u00f9 grande e sanguinosa della storia dell'America del Sud. Nonostante la grande vittoria ottenuta, Mitre continu\u00f2 ad impiegare una tattica attendistica, offrendo la possibilit\u00e0 a Francisco Solano L\u00f3pez di reperire nuovi contingenti di soldati. Tuttavia le nuove reclute erano formate in gran parte da adolescenti ed anziani, che non erano in grado di sostituire in quantit\u00e0 e qualit\u00e0 le truppe veterane gi\u00e0 perdute in battaglia. Nei mesi successivi, nello stesso teatro di operazioni ebbero luogo con alterne vicende altri scontri di portata pi\u00f9 limitata, come le battaglie di \"Yatayt\u00ed Cor\u00e1\" e del \"Sauce\". Autonomamente, le forze brasiliane catturarono il forte di Curuz\u00fa il 3 settembre 1866.\nIl 12 settembre il maresciallo L\u00f3pez ebbe un incontro con il generale Mitre a \"Yatayt\u00ed Cor\u00e1\" in cerca di una soluzione pacifica, ma la manovra si rivel\u00f2 infruttuosa a causa dell'assoluta opposizione del Brasile a stipulare un accordo senza la previa resa incondizionata del Paraguay. Mitre, come l'uruguaiano Flores che partecip\u00f2 anch'egli all'incontro, si era impegnato nel trattato a non firmare alcuna pace separata.\nDopo il fallimento delle trattative, Mitre decise di attaccare il forte di Curupayty. Il maltempo diede ai paraguaiani l'opportunit\u00e0 di migliorare le proprie difese, e obblig\u00f2 gli attaccanti a combattere in paludi inondate. La flotta brasiliana, guidata dal marchese di Tamandar\u00e9, si era impegnata a bombardare le fortificazioni nemiche, ma l'operazione si rivel\u00f2 meno efficace del previsto. Il 22 settembre 1866 ebbe luogo la battaglia di Curupayty, nella quale l'attacco delle truppe alleate, in principal luogo argentine, fu completamente sbaragliato dall'esercito paraguaiano al comando di Jos\u00e9 Eduvigis D\u00edaz. Le forze di Mitre, credendo smantellata l'artiglieria nemica, avanzarono rapidamente verso il campo avverso, venendo letteralmente falciate dalle bocche da fuoco paraguaiane. Gli argentini soffrirono 983 morti e 2002 feriti, i brasiliani 408 morti e 1338 feriti. Da parte loro, i paraguaiani lamentarono 92 perdite in totale.\nLa sconfitta di Curupayty arrest\u00f2 per molti mesi le operazioni belliche, pi\u00f9 per volere dell'esercito argentino che di quello brasiliano. Il generale Flores torn\u00f2 in Uruguay, lasciando al fronte soltanto 700 soldati al comando del generale Gregorio Su\u00e1rez, presto sostituito da Enrique Castro. I generali brasiliani discussero tra loro, e incolparono Mitre della sconfitta. Chiesero all'Imperatore di costringere il presidente argentino a ritirarsi a Buenos Aires, ma Pietro II rifiut\u00f2 di farlo. A dicembre, a causa dello scoppio della \u201crivoluzione dei Colorados\u201d, Mitre si trasfer\u00ec a Rosario, per\u00f2 torn\u00f2 al fronte poco dopo. Un tentativo di pace mediato dagli ambasciatori statunitensi ad Asunci\u00f3n e Buenos Aires fall\u00ec a causa del rifiuto di L\u00f3pez e dell'Imperatore del Brasile.\nNel marzo del 1867, durante lo stallo, si scaten\u00f2 un'epidemia di colera portata dai soldati brasiliani. La malattia cost\u00f2 la vita a 4000 di loro, per poi propagarsi tra le citt\u00e0 e le campagne di Argentina e Paraguay.\nAlla fine di luglio le truppe brasiliane, comandate dal marchese di Caxias, occuparono il forte di \"Tuy\u00fa Cu\u00e9\"; fino alla fine di ottobre si ebbero altre 6 battaglie di pi\u00f9 limitata importanza. Mentre Mitre riprendeva il comando, una squadriglia navale brasiliana riusc\u00ec a superare le batterie di Curupayty lungo il fiume Paraguay, ma rest\u00f2 intrappolata per mesi tra questa fortezza e quella di Humait\u00e1, obbligando la costruzione di una ferrovia attraverso il Chaco per rifornirla. Il 2 gennaio 1868 mor\u00ec di colera a Buenos Aires il vicepresidente Marcos Paz; il 18 dello stesso mese Mitre abbandon\u00f2 il fronte. Il comando supremo pass\u00f2 a Caxias, che pot\u00e9 cos\u00ec portare avanti la sua strategia senza problemi. Il 19 febbraio, alcune imbarcazioni brasiliane riuscirono a superare la fortezzadi Humait\u00e1, e tre giorni pi\u00f9 tardi bombardarono brevemente Asunci\u00f3n.\nLe fortezze avevano cos\u00ec perduto la loro ragione d'essere: Curupayty fu evacuata dai suoi difensori e L\u00f3pez part\u00ec per la capitale attraverso il Chaco, lasciando il forte di Humait\u00e1 difeso solamente da 3000 uomini. Caxias gli invi\u00f2 contro una divisione al comando del generale Os\u00f3rio, ma questa fu respinta il 16 luglio con un migliaio di perdite, contro meno di cento paraguaiane. Due giorni pi\u00f9 tardi, le truppe del colonnello argentino Miguel Mart\u00ednez de Hoz caddero in un'imboscata paraguaiana; il comandante e 64 dei suoi uomini morirono nello scontro, mentre altri 30 persero la vita nelle settimane successive a causa della durezza della prigionia. Il 24 luglio, la guarnigione di Humait\u00e1 fu evacuata mediante canoe. Tuttavia la maggior parte dei suoi elementi non arriv\u00f2 mai a raggiungere i territori sotto il controllo di L\u00f3pez: la met\u00e0 fu catturata il 5 agosto, mentre la maggior parte del resto mor\u00ec sotto i colpi dell'artiglieria brasiliana. La campagna di Humait\u00e1 era durata quasi 3 anni, nei quali i paraguaiani avevano perso 60000 uomini impegnati nella difesa del Paese.\nCampagna del Piquisiry.\nDi fronte all'avanzata navale brasiliana, Francisco Solano L\u00f3pez, che si era installato a breve distanza dal fiume Tebicuary, rinunci\u00f2 a difendere la linea su questo corso d'acqua, approntando un fronte difensivo molto pi\u00f9 vicino ad Asunci\u00f3n, sul torrente Piquisiry. L'avanzata terrestre degli invasori era bloccata da una linea difensiva di pi\u00f9 di 10\u00a0km di larghezza, mentre l'avanzata sul fiume Paraguay era sbarrata da un nuovo nucleo di batterie costiere nella localit\u00e0 di Angostura.\nDopo aver constatato l'impraticabilit\u00e0 di un attacco diretto, Caxias decise di aggirare le posizioni nemiche. Invi\u00f2 le sue corazzate a forzare il passaggio sul fiume con tutto l'equipaggio sotto coperta, mentre le forze terrestri furono spostate sulla sponda opposta del Paraguay. Di l\u00ec fece aprire un cammino attraverso il Chaco per il quale fece trasportare 23000 soldati, con l'obbiettivo di riattraversare il fiume pi\u00f9 a monte dello sbarramento. All'operazione parteciparono soltanto le forze brasiliane. Dal punto di sbarco, nei pressi della localit\u00e0 di San Antonio, il 5 dicembre le truppe di Caxias si diressero verso sud per cogliere alle spalle la formazione difensiva paraguaiana, nell'offensiva che gli storiografi brasiliani chiamano la \"dezembrada\".\nDurante il percorso furono attaccati dal generale Bernardino Caballero nelle battaglie di Itoror\u00f3 e di Abay, dei giorni 6 e 11 dicembre, cruente vittorie alleate che causarono ai paraguaiani 4000 morti e migliaia di prigionieri. Il maresciallo L\u00f3pez si trincer\u00f2 nella zona collinosa delle \"Lomas Valentinas\", appena a nord del Piquisiry, dove inflisse una dura sconfitta ai brasiliani il 21 dicembre ad It\u00e1 Ybat\u00e9. Il 27 dicembre tuttavia, dopo l'arrivo di truppe argentine e uruguaiane, gli alleati ottennero una grande vittoria nella sanguinosa battaglia di Lomas Valentinas, dalla quale L\u00f3pez fugg\u00ec con non pi\u00f9 di 60 uomini. Il 30 dicembre la batteria di Angostura cadde in mano alleata.\nOccupazione di Asunci\u00f3n.\nIl 5 gennaio 1869, le forze brasiliane e pochi altri contingenti uruguaiani entrarono nell'ormai indifesa Asunci\u00f3n, incontrando scarsissima resistenza; la citt\u00e0 fu saccheggiata. Non si salvarono dalla furia nemmeno le chiese o le ambasciate europee. Il comandante argentino Emilio Mitre si rifiut\u00f2 di entrare con i suoi uomini per non avallare gli episodi vergognosi che vi si stavano producendo.\nLe forze di occupazione non si preoccuparono di formare un governo indipendente per il Paraguay fino al 15 agosto 1869, giorno in cui fu creato tra le rovine della capitale un governo provvisorio, costituito da Cirilo Antonio Rivarola, Carlos Loizaga e Jos\u00e9 Antonio Bedoya. Il triumvirato, nominalmente eletto dal popolo paraguaiano, fu di fatto scelto da una riunione di 21 persone, che rappresentavano le diverse fazioni che rispondevano alle autorit\u00e0 militari brasiliane e, in minor misura, a quelle argentine. Loizaga e Bedoya erano stati ufficiali della piccola \"Legi\u00f3n Paraguaya\", un corpo che era stato fondato per dare una parvenza di appoggio paraguaiano all'invasione straniera. Da parte sua, Rivarola aveva partecipato a cospirazioni contro il governo della famiglia L\u00f3pez, ed aveva disertato dall'esercito paraguaiano, nel quale era stato arruolato come sergente. Poco dopo Loizaga e Bedoya si dimisero e tornarono a Buenos Aires, lasciando il solo Rivarola alla carica di presidente.\nEsecuzioni sommarie nel campo di L\u00f3pez.\nFin dal principio della guerra L\u00f3pez si mostr\u00f2 incline ad arrestare e giustiziare gli ufficiali che fallivano le missioni a loro affidate. Era successo con Pedro Ignacio Meza, sconfitto nella battaglia del Riachuelo, e con Wenceslao Robles, che aveva occupato Corrientes, anche se il primo mor\u00ec per le ferite prima dell'esecuzione.\nAll'avanzare del conflitto e alla vista delle sconfitte subite, il presidente persegu\u00ec sempre pi\u00f9 crudelmente i suoi ufficiali, e in particalar modo i suoi generali. Nel marzo del 1868 L\u00f3pez scopr\u00ec, o credette di scoprire, una cospirazione contro di lui, della quale facevano parte sua madre e i suoi fratelli, come anche vari ufficiali e il ministro degli esteri Jos\u00e9 Berges, suo cognato; furono tutti arrestati. Sua madre fu perdonata dopo settimane di prigionia, le sue sorelle esiliate. Il fratello Venancio L\u00f3pez mor\u00ec durante i vari spostamenti dell'esercito all'interno del Paese; un altro suo fratello, Benigno L\u00f3pez, fu invece giustiziato con Berges e altri ufficiali alla fine del 1869. Nell'ultima parte del conflitto furono giustiziate altre centinaia di persone, tra le quali donne e bambini. Vittima di una vera e propria paranoia, L\u00f3pez vedeva continuamente nuove cospirazioni contro di lui, che portarono a numerose esecuzioni sommarie.\nCampagna delle Cordigliere.\nL'8 dicembre 1868 L\u00f3pez decret\u00f2 lo spostamento della capitale paraguaiana a Piribebuy. L\u00ec si trasferirono il vicepresidente S\u00e1nchez e la legazione del ministro plenipotenziario degli Stati Uniti d'America, il generale Martin McMahon. Mentre l'esercito cercava di riorganizzarsi ad Azcurra, la madre, le sorelle, la compagna e i figli del maresciallo si stabilirono nella nuova capitale.\nAlla fine di luglio del 1869, il conte d'Eu, genero dell'Imperatore del Brasile, diede inizio alla campagna delle Cordigliere attaccando Ybytym\u00ed, entrando poi il 4 agosto a Sapucai e il 12 a Piribebuy. Secondo le fonti paraguaiane, in questa citt\u00e0 1600 soldati male armati resistettero per 5 ore sotto gli assalti di 20000 uomini, che, una volta assicurata la vittoria, si abbandonarono ad una serie di atti di vendetta. Molti civili furono uccisi brutalmente e l'Archivio Nazionale fu bruciato dagli occupanti. Quattro giorni dopo, il generale Bernardino Caballero, che comandava la retroguardia dell'esercito paraguaiano, fu costretto ad affrontare con 6000 soldati, la maggior parte dei quali adolescenti o bambini, un assalto di 20000 brasiliani in quella che fu in seguito chiamata battaglia di Acosta \u00d1u. Nonostante l'enorme disparit\u00e0 di numero e di armamenti Caballero resistette per 8 ore, prima di venire sopraffatto; in questa occasione i paraguaiani soffrirono la perdita di 2000 elementi, morti in battaglia, e la cattura di altri 1200.\nIl generale Correia da C\u00e2mara sbarc\u00f2 a Concepci\u00f3n e inizi\u00f2 la marcia verso la Cordigliera di Amambay. L\u00f3pez si trasfer\u00ec a Curuguaty, che dichiar\u00f2 nuova capitele del Paraguay. Nel frattempo alcune colonne secondarie del suo esercito furono intercettate e sconfitte. Il 28 ottobre 1869 anche Curuguaty fu assaltata, saccheggiata ed incendiata dalle truppe brasiliane. Francisco Solano L\u00f3pez inizi\u00f2 cos\u00ec una lunga marcia lungo la Cordigliera di Amambay, accompagnato dalla popolazione rimastagli fedele. Qui ebbero luogo altri piccoli scontri, che assottigliarono sempre pi\u00f9 il seguito del maresciallo; molti elementi di esso, affamati ed estenuati, si dispersero durante il percorso. L'8 febbraio 1870 la colonna giunse nei pressi dell'altura chiamata \"Cerro Cor\u00e1\"; rifiutandosi di abbandonare il Paese, L\u00f3pez si prepar\u00f2 ad attendere Correia da C\u00e2mara.\nIl 1\u00ba marzo, la colonna paraguaiana fu raggiunta dalle truppe brasiliane. Lo scontro di Cerro Cor\u00e1 fu pi\u00f9 un massacro che una battaglia, tenendo in conto l'enorme disparit\u00e0 di numero: 2600 brasiliani ben armati affrontarono 409 difensori. Al termine del fatto d'armi, L\u00f3pez, ferito ed inseguito, rifiut\u00f2 di deporre la spada e fu ucciso.\nConseguenze.\nTerritori persi dal Paraguay.\nAlla fine della guerra il Brasile ottenne tutti i territori precedentemente in disputa e il Paraguay fu trasformato in un suo stato satellite, al punto che il ministro plenipotenziario brasiliano Jos\u00e9 Maria da Silva Paranhos Junior era chiamato quasi ufficialmente in Brasile il \u201cvicer\u00e9 del Paraguay\u201d. L'occupazione brasiliana dur\u00f2 fino al 1876, quattro anni dopo la firma dell'accordo di pace (\u201ctrattato Cotegipe-L\u00f3izaga\u201d) con il quale il Brasile aveva ottenuto territori, riparazioni e diverse concessioni economiche.\nL'Argentina, da parte sua, aveva reclamato gran parte del Gran Chaco, ma ridusse le sue pretese in questa regione limitandosi a reclamare il territorio a sud del R\u00edo Verde, dove si trovava la citt\u00e0 di Villa Occidental, occupata da Emilio Mitre nel 1869. Dovette alla fine rinunciare a questo territorio in seguito al lodo arbitrale emesso dal presidente degli Stati Uniti d'America Rutherford Hayes nel 1878, favorevole alle ragioni paraguaiane.\nL'Argentina ottenne altri territori in disputa, come la regione a sud dei fiumi Pilcomayo e Bermejo (che in seguito diverr\u00e0 la provincia di Formosa) e la regione delle ex riduzioni gesuite a sud del fiume Paran\u00e1, che in futuro diverr\u00e0 la provincia di Misiones. L'isola del Cerrito, situata alla confluenza tra i fiumi Paraguay e Paran\u00e1, rimase sotto occupazione brasiliana fino all'8 settembre 1876, quando il suo possesso pass\u00f2 ufficialmente all'Argentina.\nPer quanto riguarda l'Uruguay, gli unici beneficiari della guerra furono Venancio Flores e i suoi alleati del \"Partido Colorado\". Durante il conflitto il porto della citt\u00e0 di Montevideo funse da centro d'approvvigionamento delle forze alleate, vedendo aumentare le attivit\u00e0 commerciali e finanziarie; la fine della guerra coincise con una profonda crisi economica nel Paese.\nConseguenze demografiche.\nLo storiografo britannico Leslie Bethell afferma che la guerra della Triplice Alleanza fu, dopo la guerra di Crimea, il pi\u00f9 sanguinoso conflitto avvenuto nel mondo tra il 1815 e il 1914, mentre Luc Capdevila pone l'accento sul suo carattere totalizzante in merito agli effetti sulla popolazione civile. La violenza della contesa port\u00f2 alla morte una cifra compresa tra il 30 e il 40% dei soldati mobilitati da Argentina e Brasile, mentre per l'esercito uruguaiano il tasso di mortalit\u00e0 pu\u00f2 essere considerato anche superiore. Ai caduti sul campo di battaglia si aggiunsero le numerose epidemie scoppiate al rientro dei soldati dal fronte; nell'estate del 1871, per esempio, la febbre gialla uccise a Buenos Aires tra le 14000 e le 17000 persone in soli 6 mesi, una cifra pari all'8% della popolazione cittadina.\nIl Paese che soffr\u00ec il maggior numero di perdite, e per il quale la guerra si trasform\u00f2 in una sorta di genocidio, fu per\u00f2 il Paraguay. Per quanto la stima delle conseguenze demografiche del conflitto sia oggetto di dispute e controversie, alcuni storiografi contemporanei accreditano l'ipotesi che pi\u00f9 della met\u00e0 della popolazione mor\u00ec in seguito agli eventi bellici, alla fame, alla carestia e alle epidemie causate dalla guerra. Nel 1872 si contava ad Asunci\u00f3n una popolazione di 6284 individui maschi e di 11066 individui femmina; a testimonianza degli effetti della guerra, la maggior parte degli individui maschi era costituita da bambini. Dei pochi elementi dell'esercito paraguaiano rimasti in vita, il 40% aveva pi\u00f9 di 60 anni, mentre il 50% non aveva ancora compiuto 16 anni. In genere, le testimonianze delle fonti diplomatiche e i censimenti effettuati negli anni successivi dipingono una nazione totalmente sconvolta dal conflitto, costretta ad adottare una forte politica di attrazione dell'immigrazione per favorire il ripopolamento.\nConseguenze economiche.\nLa guerra ebbe come conseguenza la distruzione di ogni struttura sociale ed economica in Paraguay. La produzione agricola cess\u00f2 di fatto di esistere, mentre gli alleati si occuparono di distruggere i primi segni di industrializzazione, come la fonderia di Ybycu\u00ed e i cantieri navali di Asunci\u00f3n. Il territorio rimase spopolato e gli abitanti rimasti, per lo pi\u00f9 donne e bambini, furono colpiti dalle epidemie favorite dalle pessime condizioni igienico-sanitarie. Il modello che tent\u00f2 di lanciare la nuova amministrazione, quello di ricostruire le proprie strutture grazie al finanziamento estero e di stimolare l'immigrazione, fall\u00ec di fatto nel decennio successivo, costringendo alla vendita di estesi appezzamenti. Tale politica favor\u00ec la nascita di estesi latifondi.\nIl conflitto ebbe gravi conseguenze economiche anche nelle nazioni vincitrici, costrette ad indebitarsi notevolmente per sostenere cinque anni di durissimo conflitto. Argentina, Brasile e, in minor misura, Uruguay dovettero contrarre ingenti prestiti, stipulati per lo pi\u00f9 con istituti finanziari britannici. L'Argentina, tuttavia, approfitt\u00f2 degli avvenimenti per poter consolidare la propria coesione, dopo decenni di guerre civili; la sua posizione geografica (attraverso il Paran\u00e1 costituiva l'unico possibile accesso al mare per il Paraguay) e la sua vicinanza linguistica e culturale permise all'oligarchia mercantile di Buenos Aires di penetrare nei gangli economici della nazione sconfitta, prevalendo sugli interessi brasiliani.\nLa guerra funzion\u00f2 da stimolo per l'industria brasiliana, specie quella navale e quella legata alla trasformazione del cotone, e consolid\u00f2 le strutture statali. La grande quantit\u00e0 di schiavi arruolati e liberati riaccese il dibattito sull'abolizionismo, accelerando di fatto la fine della schiavit\u00f9 nell'Impero. Il potenziamento dell'esercito favor\u00ec invece la dissoluzione della monarchia e la nascita, a seguito di un colpo di Stato militare, della repubblica.\nRiferimenti nella cultura.\nLa guerra della triplice alleanza fa da sfondo a un romanzo poco noto di Emilio Salgari, \"Il tesoro del presidente del Paraguay\", pubblicato in diverse puntate per la prima volta sulla rivista \"Il Novelliere Illustrato\" tra il 7 gennaio e il 15 luglio 1894."}
{"id": "50278", "revid": "78273", "url": "https://it.wikipedia.org/wiki?curid=50278", "title": "Guerra Paraguaiana", "text": ""}
{"id": "50280", "revid": "1226", "url": "https://it.wikipedia.org/wiki?curid=50280", "title": "Mormoni", "text": ""}
{"id": "50282", "revid": "433605", "url": "https://it.wikipedia.org/wiki?curid=50282", "title": "Riparo Soman", "text": "La montagna veronese \u00e8 molto ricca di ritrovamenti preistorici, tra cui il riparo Soman. Sono centrati in un'area localizzata nel comune di Dolc\u00e8, la montagna del comune di Fumane e Sant'Anna d'Alfaedo. Il riparo \u00e8 localizzato circa a met\u00e0 strada fra gli abitati di Dolc\u00e8 e Ceraino. Fra i ritrovamenti \u00e8 quello all'altitudine pi\u00f9 bassa, circa 200 metri slm. \u00c8 da mettere in relazione ai numerosi castellieri della montagna sovrastante.\nIl riparo Soman \u00e8 l'unica testimonianza del Mesolitico della Lessinia. La parte pi\u00f9 importante, di una ampia stratificazione, tratta di una tomba di una donna di quel periodo. Una donna del Mesolitico ha un significato simbolico, il periodo \u00e8 quello della trasformazione dalla caccia ai grossi animali riservata agli uomini a quello della pesca e soprattutto della raccolta riservata alle donne. Il ritrovamento recente, del 1983, della tomba ha allargato la ricerca sulla stratificazione. La stima va dagli 11.000 anni AC ai 5.000 anni AC.\nNella zona, la presenza umana ha i suoi pi\u00f9 antichi ritrovamenti risalenti al Paleolitico inferiore, ovvero circa 350.000 anni fa."}
{"id": "50283", "revid": "322321", "url": "https://it.wikipedia.org/wiki?curid=50283", "title": "Mar d'Azov", "text": "Il mar d'Azov (russo: \u0410\u0437\u043e\u0301\u0432\u0441\u043a\u043e\u0435 \u043c\u043e\u0301\u0440\u0435 \"Az\u00f3vskoje more\"; ucraino: \u0410\u0437\u043e\u0301\u0432\u0441\u044c\u043a\u0435 \u043c\u043e\u0301\u0440\u0435 \"Azovs'ke more\") \u00e8 una sezione settentrionale del Mar Nero, collegata al corpo d'acqua principale attraverso lo stretto di Ker\u010d'.\nGeografia e storia.\n\u00c8 limitato a nord dall'Ucraina, ad est dalla Russia e ad ovest dalla penisola di Crimea. Ad ovest si trova anche la striscia di Arabat, un cordone sabbioso lungo circa 110\u00a0km, che separa il mar d'Azov dalla laguna altamente salina di Siva\u0161. Nell'antica Grecia era conosciuto come \"Lago Meotiano\", \"Mare Meotiano\" o \"Palude Meotide\" (anche in Tacito), dal nome degli antichi abitatori di queste rive, i Meoti, da cui deriva a anche il nome della regione, la \"Meozia\" o \"Meotida\", oggi corrispondente al Donbass.\nIl mare \u00e8 lungo 340\u00a0km e largo 135, e ha una superficie di 37.555\u00a0km\u00b2. I fiumi principali che sfociano nel mar d'Azov sono il Don e il Kuban'; questi fanno s\u00ec che le acque del mare abbiano una salinit\u00e0 relativamente pi\u00f9 bassa in certi punti, inoltre trasportano in mare grosse quantit\u00e0 di limo. Il mar d'Azov \u00e8 il mare meno profondo del mondo, con una profondit\u00e0 massima di soli 13 metri; in effetti, dove il limo si \u00e8 accumulato, come nel golfo di Taganrog, la profondit\u00e0 media \u00e8 inferiore al metro. Le correnti prevalenti del mare scorrono in senso antiorario; le maree sono variabili ma possono arrivare a oltre 5 metri. In inverno grandi porzioni del mare sono coperte dal ghiaccio.\nNel mar d'Azov vi sono diverse isole, vicine alla costa, basse, ma soprattutto molto piccole. I porti principali sono: Berdjans'k, Mariupol', Rostov sul Don, Taganrog e Ejsk. Due canali sfociano nel mare: il Canale Volga-Don e un collegamento al Mar Caspio attraverso il Canale di Many\u010d. Il mare ha diverse importanti zone di pesca ed \u00e8 stato sfruttato per l'estrazione di gas naturale e petrolio.\nLo storico Ammiano Marcellino ci riferisce che nella seconda met\u00e0 del IV secolo gli Unni attraversarono lo Stretto di Ker\u010d' per iniziare la loro espansione che li porter\u00e0 poi a contatto con gli Ostrogoti, propriamente lasciando la palude Meotica per passare dal mar d'Azov al Mar Nero ed entrare in Crimea. \nFauna.\nTra le specie che abitano questo mare e che risalgono i fiumi che sfociano in esso per riprodursi vi \u00e8 una specie endemica di cheppia (\"Alosa tanaica\").\nStoricamente il mare ha ospitato una ricca variet\u00e0 di vita marina, con pi\u00f9 di ottanta specie di pesci identificate, e 300 variet\u00e0 di invertebrati. La diversificazione e i numeri si sono ridotti a causa della pesca intensiva e degli aumentati livelli di inquinamento."}
{"id": "50287", "revid": "399", "url": "https://it.wikipedia.org/wiki?curid=50287", "title": "MultiFindel", "text": ""}
{"id": "50295", "revid": "212348", "url": "https://it.wikipedia.org/wiki?curid=50295", "title": "Bolo Yeung", "text": "Biografia.\nNato da famiglia agiata, dopo essersi dedicato al culturismo, studia arti marziali cinesi e coreane con vari maestri: il suo stile preferito \u00e8 il taekwondo.\nNegli anni sessanta, per sfuggire al regime comunista cinese, si trasferisce ad Hong Kong. Dopo aver vinto il titolo di culturismo, ed essere divenuto \"Mister Hong Kong\" nel 1970, si affaccia al cinema di arti marziali. La sua prestanza fisica attira l'attenzione di Run Run Shaw, direttore della famosa casa cinematografica \"Shaw Brothers\", che lo ingaggia per interpretare dei piccoli ruoli, principalmente da \"cattivo\".\nDopo varie apparizioni in film come \"Cinque dita di violenza\", nel 1973 diventa famoso per il suo personaggio di Bolo ne \"I 3 dell'Operazione Drago\" (\"Enter the Dragon\"), di Robert Clouse. Durante le riprese, Yeung diventa amico di Bruce Lee. Nel film i due non combattono insieme, e quando Yeung fa scherzosamente sapere a Lee che l'avrebbe battuto, questi gli risponde che allora lo \"uccider\u00e0\" nel film che sta per girare: \"Game of Death\" . La morte prematura di Lee far\u00e0 in modo che questo non avvenga.\nNel 1977 dirige s\u00e9 stesso nel film \"Bolo\" (o \"Bolo the Brute\"), una commedia d'azione a met\u00e0 fra il documentario e la finzione. Nel 1985 il regista Sammo Hung lo chiama per un piccolo ruolo comico in \"La gang degli svitati\" (\"Fuk sing go jiu\"). Nel 1986 recita accanto a Brandon Lee, figlio di Bruce, nel film \"Legacy of Rage\" (\"Long zai jiang hu\"), di Ronny Yu. Sar\u00e0 Yeung stesso ad allenare il giovane Brandon per far s\u00ec che le scene d'azione siano credibili.\nL'esordio americano di Yeung arriva grazie all'attore belga Jean-Claude Van Damme, con il quale recita in \"Senza esclusione di colpi\" (\"Bloodsport\") nel 1988. \u00c8 qui che viene accreditato nei titoli come Bolo per richiamare nel pubblico il film con Bruce Lee. Ha cos\u00ec l'inizio per una collaborazione con vari artisti marziali, come Cynthia Rothrock, Billy Blanks e Jalal Merhi, in produzioni statunitensi."}
{"id": "50296", "revid": "2225", "url": "https://it.wikipedia.org/wiki?curid=50296", "title": "Rocky Horror Picture Show", "text": ""}
{"id": "50298", "revid": "767487", "url": "https://it.wikipedia.org/wiki?curid=50298", "title": "The Rocky Horror Picture Show", "text": "The Rocky Horror Picture Show \u00e8 un film del 1975 diretto da Jim Sharman e tratto dallo spettacolo teatrale \"The Rocky Horror Show\" del 1973, di Richard O'Brien, sceneggiatore e autore delle musiche, nate per lo spettacolo e usate anche nel film. O'Brien appare nella pellicola anche come attore, nel ruolo del misterioso servitore Riff Raff.\nNella classifica dei migliori 50 cult movies, stilata nel 2003 dalla rivista statunitense Entertainment Weekly, viene piazzato al primo posto precedendo \"This Is Spinal Tap\" di Rob Reiner (1984) e \"Freaks\" di Tod Browning (1932).\nNel 2005 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nUn criminologo racconta la storia di due giovani, Brad Majors e Janet Weiss. Nel novembre del 1974, i due ragazzi partecipano a un matrimonio di due loro amici, al termine del quale Brad chiede a Janet di sposarlo. I due decidono di andare a visitare un loro ex docente universitario, il Dr. Scott, ma durante il viaggio si perdono in un bosco a notte fonda nel mezzo di un forte temporale, mentre alla radio Nixon annuncia le proprie dimissioni. Rimasti con una gomma forata, i due ragazzi vanno a cercare un telefono in un castello nelle vicinanze; ad accoglierli trovano il factotum Riff Raff e la domestica Magenta, che li portano nel salone principale, dove si sta svolgendo il ritrovo dei Transilvaniani, che ballano il Time Warp. L'esibizione spaventa Janet che chiede a Brad di andarsene. In quel momento entra in scena l'ambiguo Dr. Frank-N-Furter che li invita ad andare nel suo laboratorio.\nQui Frank-N-Furter, con indosso un camice verde e dei guanti rosa, spiega loro di aver scoperto, per caso, un metodo per infondere la vita e, dopo un cenno a Riff Raff, questi fa scendere uno strano macchinario che viene azionato dal padrone di casa per far nascere la creatura: Rocky Horror. L'essere, un giovane biondo e muscoloso, viene liberato da Magenta e dalla groupie Columbia ma immediatamente fugge, apparentemente spaventato, dalle attenzioni del dottore. Frank-N-Furter riesce tuttavia a calmare la creatura mostrandogli dei doni: bilancieri, pesi e una cavallina e spiega il suo piano utilizzando lo slogan culturista \"In sette giorni posso fare di te un uomo\". Per creare Rocky, il dottore ha utilizzato la met\u00e0 del cervello di Eddie, un motociclista appassionato di Rock 'n roll. Un tempo amante di Columbia e poi del dottore, fu per\u00f2 successivamente rifiutato da questi poich\u00e9 non abbastanza muscoloso. Il risveglio di Eddie dalla cella frigorifera scatena l'ira di Frank-N-Furter che lo uccide con un piccone.\nFrank-N-Furter porta Rocky sul talamo nuziale e, pi\u00f9 tardi, inizia alla vita sessuale sia Brad che Janet. Nel frattempo, Riff Raff terrorizza Rocky con il fuoco di un candelabro facendolo fuggire e inseguito dai cani da guardia, la creatura finisce a rifugiarsi nella vasca dov'era nato. Janet, sconvolta dall'aver iniziato la propria vita sessuale con un uomo che non fosse Brad, entra nel laboratorio e, trovato Rocky, ha con lui un rapporto sessuale che viene spiato tramite delle telecamere da Magenta e Columbia.\nNel frattempo al castello giunge il Dr. Scott, che si scopre essere in sedia a rotelle, e Frank-N-Furter si convince che i due giovani siano delle spie inviate dal loro vecchio insegnante per rubare il suo lavoro. Condotto il Dr. Scott al laboratorio, Frank-N-Furter comincia ad interrogarlo ma improvvisamente un rumore svela la presenza di Rocky e Janet. Magenta irrompe nella stanza informando che la cena \u00e8 pronta.\nA tavola il clima \u00e8 molto teso e il Dr. Scott spiega che il motivo della sua visita alla casa di Frank-N-Furter \u00e8 la ricerca di suo nipote Eddie, che fin da piccolo \u00e8 stato un ragazzo scapestrato e poco incline alle regole. Frank-N-Furter fa capire ai presenti che l'arrosto che stanno mangiando \u00e8 in realt\u00e0 Eddie stesso e, nell'indignazione generale, toglie la tovaglia rivelando il corpo esanime e mutilato del suo ex amante, adagiato in una bara dal coperchio di vetro usata come tavolo. I commensali fuggono via inorriditi e, inseguiti dal loro ospite, arrivano correndo fino al laboratorio.\nQui, Frank-N-Furter immobilizza i fuggitivi, ancorandoli al pavimento tramite uno speciale macchinario, il 'sonic transducer'. Dopo la spiegazione del Dr. Scott, nella quale viene rivelata la natura extraterrestre della tecnologia presente nel laboratorio, Frank-N-Furter pietrifica tutti con il raggio \"Medusa\" rendendoli delle statue.\nVa quindi in scena uno spettacolo in cui gli ospiti di Frank-N-Furter sembrano aver preso la stessa libidine del dottore ma lo show viene interrotto da Riff Raff che, accompagnato da Magenta che come lui ora veste gli originali abiti da alieno, uccide Columbia, Frank-N-Furter e Rocky a causa della loro condotta poco ortodossa e troppo estrema. I fratelli transilvaniani Riff Raff e Magenta, partono quindi con tutto il castello verso il pianeta Transexual, nella galassia Transilvania, permettendo prima a Brad, Janet e al Dr. Scott di abbandonarlo.\nI tre si trovano cos\u00ec sperduti e confusi nella polvere lasciata dal decollo, mentre il narratore conclude la storia affermando che la razza umana \u00e8 l'equivalente di insetti che strisciano sulla superficie del pianeta Terra, \"persi nel tempo, nello spazio e nel significato\".\nDistribuzione.\nEdizione italiana.\nIl film non \u00e8 mai stato doppiato in italiano nemmeno per quanto riguarda i dialoghi non cantati. Una prima edizione, circolante nelle sale cinematografiche e nel circuito televisivo con rapporto 4:3, venne rivista negli anni novanta, quando i sottotitoli vennero riscritti con pi\u00f9 cura. Il film venne in seguito, negli anni duemila, restaurato e una nuova edizione, con rapporto originale a 1.85:1, venne distribuita anche nel circuito televisivo.\nLa traduzione dei dialoghi nei sottotitoli della prima edizione italiana presentava diversi problemi: ad esempio, nel brano \"Sweet Transvestite\" la frase \"I'm just a sweet transvestite from Transexual Transilvania\" pu\u00f2 lasciare molteplici interpretazioni (\"sono solo un semplice travestito che viene dalla transessuale Transilvania\" con transessuale come aggettivo; oppure \"sono solo un semplice travestito che viene da Transexual, Transilvania\": come \u00e8 d'abitudine negli USA dire prima la citt\u00e0 e poi lo Stato); la traduzione italiana recita invece \"sono un semplice travestito dal Pianeta Bisesso, Galassia Transilvania\", disvelando cos\u00ec anzitempo un importante dettaglio che, narrativamente, dovrebbe emergere solo alla conclusione del film, ovvero che Frank-N-Furter, Riff Raff e Magenta sono extraterrestri.\nInfluenza culturale.\nIl film \u00e8 ricordato anche per i molteplici riferimenti alla cultura, sia americana che europea, contemporanea. Si vedono quadri famosi, il salvagente del Titanic, l'antenna della R.K.O., la \"Creazione\" di Michelangelo sul fondo della piscina, il \"David\" di Michelangelo (simbolo di bellezza virile visibile in pi\u00f9 scene del film, in una delle quali si nota in particolare la modifica, rispetto all'originale, degli attributi sessuali della statua, il cui fallo \u00e8 assai ingrandito), \"La madre\" di James Whistler ed anche una stanza orientale, che richiama la moda delle cineserie, molto in voga alla fine del XIX secolo. Inoltre ricorre in tutto il musical l'immagine dell\"American Gothic\" del pittore Grant Wood, che simboleggia da tempo quell'atmosfera di \"horror puritano\" che permea anche questo film e non ultima la \"Gioconda\" sistemata sopra il camino nel salone dove si tiene l'Annuale Convegno Transilvano.\nSequel.\nIl film ha avuto un sequel nel 1981, \"Shock Treatment\", sempre diretto da Jim Sharman con Richard O'Brien e Patricia Quinn.\nRemake.\nNe sono stati fatti due remake, entrambi per la TV.\nNel 1987 il film messicano \"Noche de terrock y brujas\". diretto da Luis de Llano.\nNel 2016, prodotto da FOX, \"\" diretto da Kenny Ortega.. Tra gli interpreti figura Tim Curry (Frank-N-Furter nella pellicola originale), come Il Criminologo."}
{"id": "50299", "revid": "1942768", "url": "https://it.wikipedia.org/wiki?curid=50299", "title": "Denominazione di origine controllata e garantita", "text": "La denominazione di origine controllata e garantita, nota con la sigla DOCG, \u00e8 un marchio italiano che indica al consumatore l'origine geografica di un vino.\nIl nome della DOCG \u00e8 indicato obbligatoriamente in etichetta e consiste, o semplicemente nel nome geografico di una zona viticola (ad esempio Barolo, comune in provincia di Cuneo o Carmignano, comune in Provincia di Prato), o nella combinazione del nome storico di un prodotto e della relativa zona di produzione (ad esempio Vino Nobile di Montepulciano, il nome con cui \u00e8 noto storicamente il vino prodotto a Montepulciano, in provincia di Siena).\nRequisiti di un vino DOCG.\nLa categoria dei vini DOCG comprende i vini prodotti in determinate zone geografiche nel rispetto di uno specifico disciplinare di produzione. La procedura per il riconoscimento delle denominazioni \u00e8 profondamente cambiata dal 2010 in seguito all'attuazione della nuova normativa europea (Reg. Ce 479/2008, \"Nuova OCM Vino\", recepito in Italia con il Decreto Legislativo 61 dell'8 aprile 2010 in vigore dall'11 maggio 2010). Tra le altre cose, la nuova legge ha portato in sede comunitaria la prerogativa di approvazione delle denominazioni, mentre precedentemente si procedeva tramite Decreto Ministeriale. Da allora la classificazione DOCG, cos\u00ec come la DOC, \u00e8 stata ricompresa nella categoria comunitaria DOP.\nLe DOCG sono riservate ai vini gi\u00e0 riconosciuti a denominazione di origine controllata (DOC) da almeno dieci anni che siano ritenuti di particolare pregio, in relazione alle caratteristiche qualitative intrinseche, rispetto alla media di quelle degli analoghi vini cos\u00ec classificati, per effetto dell'incidenza di tradizionali fattori naturali, umani e storici e che abbiano acquisito rinomanza e valorizzazione commerciale a livello nazionale e internazionale.\nTali vini, prima di essere messi in commercio, devono essere sottoposti in fase di produzione ad una preliminare analisi chimico-fisica e ad un esame organolettico che certifichi il rispetto dei requisiti previsti dal disciplinare; l'esame organolettico inoltre deve essere ripetuto, partita per partita, anche nella fase dell'imbottigliamento. Per i vini DOCG \u00e8 infine prevista anche un'analisi sensoriale (assaggio) eseguita da un'apposita commissione; il mancato rispetto dei requisiti ne impedisce la messa in commercio con il marchio DOCG.\nInoltre, la legislazione prevede che le DOCG abbiano facoltativamente (sulla scorta di quello che succede da secoli in Francia con la classificazione legale, di tipo gerarchico-qualitativa, dei cru) un'ulteriore segmentazione in alto in sottozone (comuni o parti di esso) o microzone (vigneti o poco pi\u00f9) ovvero la menzione geografica aggiuntiva. In Italia, vi sono alcune DOCG (ad esempio il Barolo) che prevedono questa segmentazione che va considerata come classificazione a s\u00e9, ovvero la punta della piramide qualitativa.\nElenco di vini DOCG.\nSi riporta di seguito l'elenco dei 77 vini DOCG italiani suddivisi per regione.\nLa denominazione interregionale Lison, condivisa da pi\u00f9 regioni, \u00e8 conteggiata una sola volta:\nVoci correlate.\nAltri marchi di origine:"}
{"id": "50302", "revid": "287204", "url": "https://it.wikipedia.org/wiki?curid=50302", "title": "Energia di attivazione", "text": "In cinetica chimica lenergia di attivazione \u00e8 l'energia minima necessaria ad un sistema per innescare una reazione chimica.\nCaratteristiche.\nPerch\u00e9 una reazione avvenga \u00e8 necessaria la collisione di due o pi\u00f9 molecole opportunamente orientate e dotate di un minimo livello di energia (l'energia di attivazione, appunto), tale da permettere la collisione malgrado le forze elettriche repulsive generate dalle loro nubi di elettroni esterne. Tale livello minimo di energia costituisce la barriera di potenziale. Se l'energia disponibile \u00e8 sufficiente, le forze repulsive vengono vinte e le molecole coinvolte vengono a trovarsi ad una distanza tale da poter riorganizzare i legami tra gli atomi che le compongono e dare vita a nuovi composti (prodotti della reazione).\nL'energia di attivazione \u00e8 utilizzata nell'equazione di Arrhenius, che esprime la dipendenza della costante di velocit\u00e0 dalla temperatura. Lo studio della velocit\u00e0 di reazione \u00e8 argomento della cinetica chimica.\nL'energia di attivazione consente alle molecole dei reagenti che collidono di formare il cosiddetto complesso attivato o stato di transizione, la cui esistenza \u00e8 estremamente breve (tempi dell'ordine di 10\u221215 s). \nUna volta formato lo stato di transizione sono possibili due eventi: il riformarsi dei legami originali, si riottengono quindi i reagenti iniziali, oppure la rottura dei legami iniziali e la formazione di nuovi che danno origine ai prodotti della reazione. Entrambi questi eventi risultano possibili in quanto ognuno di questi produce un rilascio di energia.\nEsistono anche reazioni multistadio, dove il passaggio da reagenti a prodotti implica la formazione di pi\u00f9 stati di transizione, in questo caso l'energia di attivazione richiesta dalla reazione \u00e8 pari a quella pi\u00f9 elevata richiesta dai vari stati di transizione intermedi.\nUna terza sostanza implicata nella reazione e in grado di abbassare l'energia di attivazione richiesta \u00e8 detta catalizzatore.\nA basse temperature poche molecole di un composto avranno energia sufficiente per reagire, tuttavia esiste sempre un certo numero, seppur minimo, di molecole con energia sufficiente per reagire a qualsiasi temperatura, poich\u00e9 questa \u00e8 solo una misura media dell'energia del sistema e quindi individualmente le molecole avranno energia inferiore o superiore a tale media. Aumentando la temperatura aumenta di conseguenza la quantit\u00e0 di molecole in grado di reagire e, conseguentemente, aumenta la velocit\u00e0 di reazione. Solitamente l'energia di attivazione \u00e8 misurata in KJ necessari alla reazione di una mole di reagente."}
{"id": "50306", "revid": "1564499", "url": "https://it.wikipedia.org/wiki?curid=50306", "title": "Roccamonfina", "text": ""}
{"id": "50308", "revid": "287204", "url": "https://it.wikipedia.org/wiki?curid=50308", "title": "Quadrante (moneta)", "text": "Il quadrante (in latino \"quadrans\", letteralmente \"un quarto\") era una moneta Romana di bronzo di basso valore che valeva 1/4 di un asse. \nStoria.\nIl quadrante era presente gi\u00e0 nella fase iniziale dell'emissione delle monete di bronzo fuse durante la Repubblica romana ed era caratterizzata da tre globuli (rappresentanti tre once) come indicazione di valore. \nDurante la monetazione fusa erano presenti diversi tipi: mani, cinghiali, chicchi di grano. In seguito apparve la testa di Ercole, mentre al rovescio, come nelle altre monete di bronzo, presentava la prora di una galea.\nQuest'ultimo tipo passer\u00e0 alle monete battute che avranno quasi sempre, durante la repubblica, la stessa immagine. Dopo circa il 90 a.C., quando la monetazione di bronzo fu ridotta allo standard semunciale, il quadrante divenne la moneta di valore pi\u00f9 basso che veniva emessa e tale rimase anche durante il Principato. \nLa coniazione del quadrante, come tutte le altre monete in bronzo, era competenza del Senato. Per questo motivo in genere portavano al rovescio la scritta SC, cio\u00e8 \"Senatus Consulto\", per deliberazione del Senato.\nVenne emesso sporadicamente fino al tempo di Antonino Pio (138-161). A differenza delle altre monete di maggior valore, raramente il quadrante presentava l'immagine dell'imperatore. \nLe dimensioni ridotte non permettevano ritratti di grandi dimensioni e quindi venivano usate immagini di divinit\u00e0. Alcuni tipi rimasero costanti dal periodo di Domiziano fino a quello di Antonino Pio (81-161 circa), e le singole monete non sono pertanto databili."}
{"id": "50310", "revid": "1305772", "url": "https://it.wikipedia.org/wiki?curid=50310", "title": "Canosa", "text": ""}
{"id": "50311", "revid": "169529", "url": "https://it.wikipedia.org/wiki?curid=50311", "title": "Neoavanguardia", "text": "La neoavanguardia fu un movimento letterario italiano del Novecento che si caratterizz\u00f2 per la forte tensione nella sperimentazione formale.\nStoria.\nIl movimento della neoavanguardia, che aveva caratteri differenti dall'avanguardia storica, and\u00f2 manifestandosi soprattutto nella prima met\u00e0 degli anni sessanta e interess\u00f2 soprattutto la poesia, ma anche la prosa. Esso era stato promosso ed in parte preceduto, a partire dal 1956, dalle ricerche della rivista diretta da Luciano Anceschi, \"Il Verri\".\nA questo movimento collaborarono molti validi scrittori come Nanni Balestrini, Edoardo Sanguineti, Umberto Eco, Antonio Porta, Elio Pagliarani, Alfredo Giuliani, Giorgio Manganelli, Luigi Malerba, Germano Lombardi, Francesco Leonetti, Alberto Gozzi, Massimo Ferretti, Franco Lucentini, Amelia Rosselli, Carmelo Bene ed altri.\nCaratteristiche della neoavanguardia.\nI caratteri della neoavanguardia si presentano simili a quelli del futurismo e sar\u00e0 proprio ad alcuni studiosi e critici del movimento che si deve la rivalutazione del futurismo italiano.\nNon \u00e8 molto facile delineare un panorama ideologico della neoavanguardia a causa delle differenze tra i vari scrittori, anche se si pu\u00f2 affermare che in comune a tutti vi era il rifiuto dell'ideologia neocapitalista e nello stesso tempo il disprezzo per l'intimismo crepuscolare, che avevano caratterizzato fino a quel momento tutta la poesia del Novecento.\nI nuovi poeti, seguendo l'esempio dei modernisti inglesi come Eliot e Pound, contrapposero il linguaggio quotidiano a quello razionale e freddo del neocapitalismo arrivando ad un uso del linguaggio che fu definito \"linguaggio parodistico\".\nIl linguaggio infatti venne manipolato in modo anarchico e dissacrato nella certezza che solamente in questo modo sarebbe stato possibile riformare il codice linguistico e contemporaneamente quello del comportamento, eliminando ogni falsificazione ideologica.\nTra le forme pi\u00f9 interessanti e coerenti che assunse l'avanguardia vi fu la riduzione dell'arte a gioco gratuito e l'assunzione di una poetica della non-significanza.\nLa provocazione dovuta al non-senso linguistico doveva invitare ad una rifondazione che coinvolgesse la letteratura e l'ideologia ma soprattutto l'autenticit\u00e0 del rapporto tra gli esseri umani.\nIl carattere di sperimentazione della neoavanguardia ebbe effetto anche sulla prosa che essi coltivarono accanto alla poesia.\nI novissimi e il Gruppo '63.\nIl gruppo, che aveva trovato il suo nucleo poetico-programmatico sia nella rivista \"Il Verri\", sia nell'antologia \"I Novissimi\" (Paolazzi 1961) - costituita da Alfredo Giuliani, Edoardo Sanguineti, Antonio Porta, Nanni Balestrini e Elio Pagliarani - stabilir\u00e0 molto presto fitte relazioni con i gruppi analoghi di altri paesi, soprattutto francesi e tedeschi.\nIl Gruppo '63 si riun\u00ec la prima volta dal 3 all'8 ottobre 1963, presso l'Hotel Zagarella a Solunto, a pochi chilometri da Palermo, dove giunsero una trentina di scrittori e critici la maggior parte proveniente dal \"Verri\", ai quali si unirono altri intellettuali finora non appartenenti a nessuno schieramento.\nAll'incontro di Palermo erano presenti anche alcuni scrittori provenienti da \"Officina\" e da \"Il Menab\u00f2\".\nParallelamente alle letture e alle discussioni sui testi del gruppo, si svolse al Teatro Biondo uno spettacolo costituito da brevi testi teatrali, messi in scena da Luigi Gozzi e Ken Dewey. Fra gli autori, Nanni Balestrini, Edoardo Sanguineti, Alfredo Giuliani, Alberto Gozzi, Germano Lombardi, Elio Pagliarani. Da ricordare l'interpretazione di due attrici che si sarebbero affermate negli anni seguenti, Piera Degli Esposti e Carmen Scarpitta.\nDopo Palermo piovvero contro la nuova avanguardia ogni tipo di accuse: furono accusati da alcuni di essere dei formalisti irrazionali e decadenti e da altri di essere pericolosi rivoluzionari e inguaribili marxisti, di appartenere ad un'\"Arcadia di ritorno\", ad una \"retroguardia dell'avanguardia\", o ancora di essere \"futuristi in ritardo\". Ma nessuna di queste accuse sembr\u00f2 toccare gli esponenti del movimento che, invece di dimostrarsi preoccupati, sembravano soddisfatti di essere considerati \"les enfants terribles\" della letteratura italiana.\nOccorre per\u00f2 ricordare che ogni esponente del gruppo operava da solo con proprie dichiarazioni e autonome scelte.\nUna delle caratteristiche essenziali del gruppo era infatti quella di non possedere alcuna struttura rappresentativa ufficiale e di non aver prodotto alcun manifesto nel quale fossero elencati i principi fondamentali del gruppo e le strategie poetiche, a differenza delle avanguardie di inizio secolo.\nNella neoavanguardia pertanto convivevano le personalit\u00e0 pi\u00f9 diverse che portavano avanti, separatamente, la loro battaglia in nome della propria concezione di avanguardia, come pittori, poeti, artisti concettuali. Tra questi l'artista modenese Giuliano della Casa, artista inizialmente vicino alla scultura concreta ed al poverismo, si occuper\u00e0 poi di poesia visiva diventando uno dei collaboratori pi\u00f9 stretti di Adriano Spatola e di altri scrittori e poeti. Prender\u00e0 parte a \"Parole sui muri\", dove sar\u00e0 insieme allo Spatola ed allo stesso Claudio Parmigiani uno degli ideatori della manifestazione. La sua ricerca, a tutto il 2018, legata alle esperienze verbo visive unitamente alla pi\u00f9 raffinata illustrazione all'acquerello, non si \u00e8 ancora esaurita."}
{"id": "50316", "revid": "1442080", "url": "https://it.wikipedia.org/wiki?curid=50316", "title": "Ninetjer", "text": "Biografia.\nLa Pietra di Palermo riporta 15 dei suoi trentotto anni di regno.\nSesto Africano scrive: \"...durante il suo regno venne deciso che le donne potessero regnare.\". Ci\u00f2 \u00e8 probabilmente dovuto alla circostanza che nelle liste reali il successore di Ninetjer \u00e8 identificato con Uadjnas che \u00e8 un nome femminile. Tale termine, con tutta probabilit\u00e0, deriva dall'errata lettura di un segno geroglifico caduto in disuso ed interpretato come il fusto di papiro, che appunto ha nome femminile.\nLa posizione della tomba di Ninetjer non \u00e8 nota e come altre potrebbe trovarsi coperta dalla via Cerimoniale della piramide di Waditawy"}
{"id": "50319", "revid": "1632387", "url": "https://it.wikipedia.org/wiki?curid=50319", "title": "Amminoacido", "text": "In chimica, gli amminoacidi sono molecole organiche che nella loro struttura recano sia il gruppo funzionale amminico (&lt;chem&gt;-NH2&lt;/chem&gt;), sia quello carbossilico (&lt;chem&gt;-COOH&lt;/chem&gt;)\".\" La parola \"amminoacido\" deriva proprio da questa propriet\u00e0. Siccome presentano contemporaneamente un gruppo acido (quello carbossilico) e un gruppo basico (quello amminico), sono definite molecole anfotere. In funzione del valore del pH dell'ambiente chimico in cui si trova la molecola, i due gruppi possono essere neutri o ionizzati. In condizioni fisiologiche, gli amminoacidi presentano il gruppo acido carico negativamente (&lt;chem&gt;-COO-&lt;/chem&gt;) e quello basico carico positivamente (&lt;chem&gt;-NH3+&lt;/chem&gt;): se l'amminoacido non ha altre cariche, allora prender\u00e0 il nome di zwitterione, in quanto la sua carica globale sar\u00e0 neutra, se globalmente \u00e8 carico positivamente sar\u00e0 un catione, altrimenti un anione.\nIn biochimica il termine \"amminoacidi\" si riferisce pi\u00f9 spesso agli L-\u03b1-amminoacidi, cio\u00e8 quelli il cui gruppo amminico e il cui gruppo carbossilico sono legati allo stesso atomo di carbonio, chiamato appunto carbonio \u03b1, in configurazione L. Gli L-\u03b1-amminoacidi sono generalmente le unit\u00e0 costitutive delle proteine e per questo vengono definiti \"proteinogenici\"; a seconda del tipo (ne esistono 22), del numero e dell'ordine di sequenza con cui si legano i diversi amminoacidi, \u00e8 possibile ottenere un enorme numero di proteine. Il legame covalente che unisce il gruppo &lt;chem&gt;-NH2&lt;/chem&gt; di un amminoacido con quello &lt;chem&gt;-COOH&lt;/chem&gt; di un altro amminoacido \u00e8 definito legame peptidico o giunto peptidico. Le catene di peptidi sono indicate col termine di polipeptidi e possono contenere un numero molto elevato (centinaia o migliaia) di unit\u00e0; nel caso in cui il numero di unit\u00e0 sia limitato a meno di una decina si impiega il termine oligopeptidi. Le semplici catene di polipeptidi costituiscono la struttura primaria delle proteine.\nGli amminoacidi \"non proteinogenici\" invece, sono tutti gli altri amminoacidi che non sono coinvolti nella sintesi proteica. Numericamente sono migliaia.\nStoria.\nI primi amminoacidi furono scoperti all'inizio del XIX secolo. Nel 1806, i chimici francesi Louis-Nicolas Vauquelin e Pierre Jean Robiquet isolarono un composto in asparagi che fu successivamente chiamato asparagina, il primo amminoacido a essere scoperto. La cistina fu scoperta nel 1810, sebbene il suo monomero, la cisteina, sia rimasto sconosciuto fino al 1884. La glicina e la leucina furono scoperte nel 1820. L'ultimo dei 20 amminoacidi comuni scoperto fu la treonina nel 1935 da William Cumming Rose, che determin\u00f2 anche gli amminoacidi essenziali e stabil\u00ec il fabbisogno giornaliero minimo di tutti gli amminoacidi per una crescita ottimale. \nL'unit\u00e0 della categoria chimica fu riconosciuta nel 1865 da Wurtz, che non le diede un nome particolare. L'uso del termine \"amminoacido\" nella lingua inglese \u00e8 del 1898, mentre il termine tedesco Aminos\u00e4ure era usato in precedenza. Le proteine sono risultate in grado di produrre amminoacidi dopo digestione enzimatica o idrolisi acida. Nel 1902, Emil Fischer e Franz Hofmeister proposero indipendentemente che le proteine fossero formate da molti amminoacidi, per cui i legami si formano tra il gruppo amminico di un amminoacido con il gruppo carbossilico di un altro, dando luogo a una struttura lineare che Fischer chiamava \"peptide\".\nGeneralit\u00e0.\nGli amminoacidi sono, tra le altre cose, elementi costitutivi (monomeri) delle proteine.\nPer eliminazione di una molecola di acqua (reazione di condensazione con eliminazione), il gruppo amminico di un amminoacido pu\u00f2 legarsi al gruppo carbossilico di un altro\n H2N-CH-COOH + H2N-CH-COOH \u2192 H2N-CH-CO-NH-CH-COOH + H2O\n R R' R R'\nIl legame covalente che unisce i due amminoacidi, evidenziato in rosso, prende anche il nome in biochimica di \"legame peptidico\" o \"giunto peptidico\". Si noti come l'unione di due o pi\u00f9 amminoacidi lasci alle due estremit\u00e0 della catena altri due gruppi liberi, che possono ulteriormente reagire legandosi ad altri amminoacidi (reazioni di questo genere rientrano nella classe pi\u00f9 generale delle polimerizzazioni per condensazione). Una catena di pi\u00f9 amminoacidi legati attraverso legami peptidici prende il nome generico di polipeptide o di oligopeptide se il numero di amminoacidi coinvolti \u00e8 limitato; uno o pi\u00f9 polipeptidi, a volte accompagnati da altre strutture ausiliarie o ioni dette cofattori o gruppi prostetici, costituiscono una proteina.\nGli amminoacidi che compaiono nelle proteine di tutti gli organismi viventi sono 20 (anche se evidenze recenti suggeriscono che questo numero potrebbe aumentare fino a 23, vedi pi\u00f9 sotto) e sono sotto il controllo genetico, nel senso che l'informazione del tipo e della posizione di un amminoacido in una proteina \u00e8 codificata nel DNA. Talvolta, nelle proteine compaiono anche altri amminoacidi, pi\u00f9 rari, detti \"occasionali\" che vengono prodotti per modifiche chimiche successive alla biosintesi della proteina, che avviene sul ribosoma.\nIn natura sono stati finora scoperti oltre 500 amminoacidi diversi che non fanno parte di proteine e svolgono ruoli biologici diversi. Alcuni sono stati addirittura trovati nelle meteoriti, soprattutto in quelle del tipo carbonaceo. In quella caduta su Murchinson il 28 settembre 1969, ne vennero individuati 74 tipi differenti, di cui 8 presenti nelle proteine. Piante e batteri sono in grado di biosintetizzare amminoacidi particolari, che possono essere trovati, per esempio, negli antibiotici peptidici, ad esempio la nisina e l'alameticina. La lantionina \u00e8 un solfuro dimero dell'alanina che si trova insieme ad amminoacidi insaturi nei \"lantibiotici\", ovvero antibiotici peptidici di origine batterica. L'acido 1-amminociclopropan-1-carbossilico (ACC) \u00e8 un semplice amminoacido ciclico disostituito che funge da intermedio nella sintesi dell'etilene, che per gli organismi vegetali \u00e8 un ormone.\nOltre a quelli coinvolti nella biosintesi delle proteine, vi sono amminoacidi che svolgono importanti funzioni biologiche quali la glicina, l'acido \u03b3-amminobutirrico (GABA, un \u03b3 amminoacido) e l'acido glutammico (tre neurotrasmettitori), la carnitina (coinvolta nel trasporto dei lipidi all'interno della cellula), l'ornitina, la citrullina, l'omocisteina, l'idrossiprolina, l'idrossilisina e la sarcosina.\nDei venti amminoacidi proteici, alcuni sono definiti \"essenziali\". Un amminoacido \u00e8 definito essenziale se all'interno dell'organismo non sono presenti le \"strutture\" (enzimi, proteine di sintesi) necessarie a biosintetizzarlo; \u00e8 perci\u00f2 necessario che questo amminoacido venga introdotto con la dieta. Gli amminoacidi essenziali sono la lisina, la leucina, l'isoleucina, la metionina, la fenilalanina, la treonina, il triptofano, la valina e l'istidina. Riguardo all'istidina, \u00e8 importante precisarne l'essenzialit\u00e0: l'istidina \u00e8 un amminoacido essenziale durante tutta la vita, ma durante l'et\u00e0 adulta il fabbisogno non \u00e8 molto rilevante, poich\u00e9 l'organismo riesce a conservarla in modo particolarmente efficiente, riducendone la richiesta biologica. Nei bambini e nelle donne in gravidanza la richiesta di istidina invece \u00e8 molto pi\u00f9 alta perch\u00e9 questo meccanismo non si \u00e8 ancora sviluppato.\nEsistono poi amminoacidi condizionatamente essenziali, ossia che devono essere assunti con la dieta solo in alcuni periodi della vita o a causa di alcune patologie. Di questo gruppo fanno parte l'arginina (\u00e8 sintetizzata dall'organismo come derivato del glutammato prodotto nel Ciclo di Krebs, ma nelle donne in gravidanza e nei bambini la sua produzione non \u00e8 sufficiente a coprire il fabbisogno dell'organismo, perci\u00f2 deve essere assunta con la dieta), la tirosina (\u00e8 prodotta a partire dall'amminoacido essenziale fenilalanina, perci\u00f2 \u00e8 necessario assumere quest'ultima con la dieta per sintetizzarla; inoltre non sono infrequenti i casi di fenilchetonuria, una patologia che descrive l'incapacit\u00e0 dell'organismo di metabolizzare la fenilalanina, che perci\u00f2 non \u00e8 trasformata in tirosina e si accumula provocando gravi danni all'organismo), e la cisteina (per la sua sintesi, derivata dalla glicolisi, \u00e8 necessario il contributo della metionina, un altro amminoacido essenziale, perch\u00e9 rende possibile la presenza del gruppo sulfidrilico della cisteina). Va infine precisato che il concetto di essenzialit\u00e0 varia a seconda degli organismi.\nUna nota particolare meritano due amminoacidi, detti \"occasionali\",: la selenocisteina, corrispondente a un codone UGA che normalmente \u00e8 un codone di interruzione, e la pirrolisina, presente negli enzimi di alcuni batteri metanogeni coinvolti nel processo di generazione del metano, corrispondente a un codone UAG. La scoperta del primo, nel 1986, venne interpretata dalla comunit\u00e0 scientifica come un fenomeno marginale e ristretto. Tuttavia, dopo la scoperta del secondo amminoacido \"extra\", nel 2004, la comunit\u00e0 scientifica internazionale sta rivedendo le sue posizioni, e si \u00e8 aperta la caccia ad altri amminoacidi \"extra\".\nStruttura generica degli amminoacidi.\nOgni amminoacido presenta uno specifico gruppo laterale (detto anche \"gruppo R\"). In funzione delle propriet\u00e0 chimiche di tale gruppo, un amminoacido viene classificato come acido, basico, idrofilo (o \"polare\") e idrofobo (o \"apolare\").\nL'ingombro dei vari gruppi R che sporgono dalla catena polipeptidica, l'affinit\u00e0 reciproca tra gruppi polari e tra gruppi apolari, l'attrazione tra gruppi basici e gruppi acidi sono alcune delle forze che concorrono a modellare la conformazione della proteina nello spazio (la struttura terziaria), conformazione dalla quale dipende in modo essenziale l'attivit\u00e0 biologica della proteina stessa.\nA causa della basicit\u00e0 del gruppo amminico e dell'acidit\u00e0 di quello carbossilico, gli amminoacidi isolati si presentano in forma di zwitterioni, cio\u00e8 molecole che recano contemporaneamente le due cariche opposte, mantenendo la neutralit\u00e0.\n H\n H3N+ - C - COO- \n R\nL'attrazione tra le cariche opposte tra pi\u00f9 zwitterioni spiega inoltre perch\u00e9 gli amminoacidi isolati sono polveri cristalline, a differenza delle ammine e degli acidi carbossilici aventi peso molecolare simile.\nLe propriet\u00e0 fisiche \u2014 punto di fusione, solubilit\u00e0, alto momento dipolare \u2014 sono proprio quelle prevedibili per un sale, per una struttura ionica dipolare del tipo I \"amminoacidi-ioni dipolari\".\nIsomeria.\nCon l'eccezione della glicina, per la quale R \u00e8 un atomo di idrogeno, gli amminoacidi sono molecole chirali, di ciascuna delle quali esistono due enantiomeri.\nCome convenzionalmente avviene per le molecole di interesse biochimico, gli enantiomeri degli amminoacidi sono contrassegnati dalle lettere D o L a seconda che i sostituenti legati all'atomo di carbonio asimmetrico abbiano disposizione simile a quella della L-gliceraldeide o a quella della D-gliceraldeide.\nLa stragrande maggioranza delle proteine sintetizzate da organismi viventi \u00e8 formata da amminoacidi della serie L, corrispondente alla configurazione assoluta S, fatta eccezione per la cisteina che ha configurazione assoluta R. Secondo le regole di Cahn-Ingold-Prelog infatti, il gruppo R ha priorit\u00e0 inferiore a quella del gruppo COOH tranne che nella cisteina in cui \u00e8 presente un atomo di zolfo.\nAlcuni amminoacidi D sono stati trovati in proteine prodotte da organismi che vivono negli abissi marini, si trovano abbondantemente nelle pareti cellulari della maggior parte dei batteri, e possono avere un ruolo come neurotrasmettitori nel cervello. Amminoacidi D sono presenti anche nel veleno di alcuni animali come molluschi (coni).\nGli amminoacidi ordinari.\nIn natura, conosciamo classicamente 20 amminoacidi proteinogenici; pi\u00f9 recentemente se ne sono aggiunti altri due (1986, 2004): la selenocisteina (SEC), considerato marginale fino alla scoperta di un ulteriore amminoacido, il 22\u00b0, chiamato pirrolisina (presente anche in alcuni archeobatteri). Alcuni autori ammettono anche un 23\u00b0 amminoacido proteinogenico, la \"N\"-formilmetionina, un derivato della metionina, che inizia la sintesi proteica di alcuni batteri.\nIl nostro organismo riesce a sintetizzare alcuni degli amminoacidi necessari per costruire le proteine, ma non \u00e8 capace di costruirne altri, che vengono perci\u00f2 definiti \"essenziali\" e devono essere introdotti con gli alimenti.\nStrutture.\nQueste sono le strutture dei 20 L-amminoacidi ordinari, cui vanno aggiunti i tre codificati da codoni di stop, in particolari condizioni e solo in alcune specie: la pirrolisina, la selenocisteina e la \"N\"-formilmetionina, che portano il numero totale a 23.\nL'atomo di idrogeno legato all'atomo di carbonio stereogenico \u00e8 sotto il piano di lettura, il gruppo amminico sporge dal piano di lettura verso l'osservatore (con l'eccezione della prolina, in cui a sporgere verso l'osservatore \u00e8 il gruppo carbossilico).\nIl gruppo R distintivo per ogni amminoacido appare alla sinistra del gruppo amminico.\nPropriet\u00e0 chimiche.\nI 20 amminoacidi standard possono essere divisi in gruppi a seconda della carica e della polarit\u00e0 delle loro catene laterali:\nGli amminoacidi standard hanno delle propriet\u00e0 chimiche in comune:\nIl simbolo convenzionale a una lettera per un amminoacido generico \u00e8 X; il simbolo a tre lettere asx indica indifferentemente sia l'asparagina sia l'acido aspartico.\nReazione di protonazione/deprotonazione.\nDal valore del pKa dei gruppi amminico e carbossilico e alcuni gruppi laterali, e quindi dalla posizione dei relativi equilibri acido/base, si possono ricavare informazioni sulla carica parziale nei differenti valori di pH; in una soluzione neutra:\nSintesi degli amminoacidi.\nGli amminoacidi possono essere sintetizzati attraverso svariate vie:\nInfine un'ulteriore via di sintesi \u00e8 la sintesi asimmetrica, mediante reattivo di Corey, su \u03b1-chetoesteri. A differenza dei precedenti metodi, la sintesi asimmetrica \u00e8 Enantioselettiva per cui ci permette di ottenere D-amminoacidi o L-amminoacidi in maniera controllata.\nUn importante metodo di separazione degli amminoacidi (e delle proteine) \u00e8 l'elettroforesi, che si basa sulle diverse velocit\u00e0 e direzioni di migrazione -verso anodo o catodo- in presenza di un campo elettrico a pH controllato."}
{"id": "50320", "revid": "254401", "url": "https://it.wikipedia.org/wiki?curid=50320", "title": "Quarto dei Mille", "text": "Quarto dei Mille \u00e8 un quartiere residenziale di 7.901 abitanti del comune di Genova, compreso nel Municipio IX Levante. Un tempo comune autonomo, nel 1926 venne aggregato alla Grande Genova.\nAffacciato sul mar Ligure, \u00e8 compreso tra i quartieri Sturla, Apparizione e Quinto. In origine la denominazione ufficiale era Quarto al Mare, il nome fu poi variato nel 1911 in onore della spedizione dei Mille che ebbe inizio partendo da questa localit\u00e0.\nStoria.\nLa localit\u00e0 deve il nome alla collocazione al quarto miglio da Genova lungo la via medioevale, chiamata oggi \"via Antica Romana\", che portava verso la riviera di levante e la Toscana attraversando l'area di Quarto a monte della zona costiera, prima che il rilievo salisse verso le pendici del monte Fasce; sul suo tracciato erano sorte nel XII secolo le chiese di San Giovanni Battista di Quarto e di Santa Maria della Castagna, alle quali dal XIV secolo si era aggiunta l'abbazia di San Gerolamo dei monaci Olivetani; tutti e tre gli edifici mantengono parti originarie.\nLa zona era abitata da contadini, pescatori ed era sede di palazzi di villeggiatura. Inserito nei territori della Repubblica di Genova il borgo di Quarto fu sottoposto alla podesteria del Bisagno e, nel 1606, nel successivo capitaneato.\nCon gli avventi napoleonici di fine settecento, e la conseguente caduta della repubblica genovese in favore della Repubblica Ligure, la costituita municipalit\u00e0 di Quarto al Mare fu inglobata nel dipartimento del Bisagno (1797) con capoluogo San Martino d'Albaro; l'anno successivo fu inserita nel VI cantone di Nervi della giurisdizione del Bisagno e ancora inserita, dal 1803, nel V cantone di San Martino d'Albaro nella I giurisdizione del Centro. Annesso al Primo Impero francese, dal 13 giugno 1805 al 1814 fu inserito nel Dipartimento di Genova.\nAll'antica via Aurelia si aggiunse in epoca napoleonica l'attuale Aurelia a mare, che rasenta la linea di costa e che fu terminata nei primi anni del Regno di Sardegna (1815). A partire dal 1861 il comune di Quarto al Mare fu parte integrante del neo costituito Regno d'Italia. Dal 1859 al 1926 il territorio fu compreso nel II mandamento di Nervi del circondario di Genova facente parte dell'allora provincia di Genova. Nel 1926 il comune fu soppresso e aggregato nella Grande Genova.\nDa questa localit\u00e0 part\u00ec, nella notte tra il 5 e il 6 maggio 1860, la spedizione dei Mille guidata da Giuseppe Garibaldi e diretta alla volta di Marsala. Sul capo antistante lo scoglio da dove era partito Garibaldi venne eretto nel 1915 il monumento che ricorda la spedizione, opera dello scultore Eugenio Baroni. Questo gruppo scultoreo venne inaugurato il 5 maggio dello stesso anno e Gabriele D'Annunzio tenne il discorso commemorativo. \nQuarto dei Mille \u00e8 sede di un ospedale pediatrico conosciuto in tutta Europa: l'Istituto Giannina Gaslini. Vi hanno sede anche uffici dell'Istituto italiano di tecnologia e il museo Garibaldino, ubicato a villa Spinola, sito nel quale prese corpo l'organizzazione della famosa spedizione garibaldina. Sono presenti anche alcune spiagge molto frequentate durante la stagione estiva.\nSimboli.\nIl comune di Quarto al Mare ebbe concessione di stemma con regio decreto del 24 ottobre 1910 e regie lettere patenti del 5 gennaio 1911. \nMonumenti e luoghi d'interesse.\nAree naturali.\nNel territorio di Quarto dei Mille \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali delle delegazioni genovesi di Boccadasse, Sturla, Quinto al Mare e Nervi dove \u00e8 segnalato un particolare habitat formato da praterie di \"posidonia oceanica\" e formazioni coralline. Tra le specie animali sono presenti i pesci: \"Hippocampus hippocampus\", \"Labrus merula\", \"Parablennius gattorugine\", \"Parablennius tentacularis\", \"Symphodus cinereus\", \"Symphodus rostratus\", \"Symphodus tinca\".\nInfrastrutture e trasporti.\nLa stazione di Genova Quarto dei Mille \u00e8 servita dalle corse regionali svolte da Trenitalia nell'ambito del contratto di servizio stipulato con la Regione Liguria.\nUna seconda fermata, in corrispondenza della radice sud dell'attuale stazione di Quarto dei Mille, era denominata Pietrarugia ed era a servizio dell'abitato sorto attorno alla cala che prende oggi il nome di Priaruggia. Tale fermata fu soppressa nel 1916.\nI collegamenti nell'ambito del quartiere (aree di Quarto Alto e della Castagna) e con il centro cittadino sono garantiti da autoservizi AMT che percorrono la strada lungomare e corso Europa.\nSport.\nA livello calcistico si afferm\u00f2 nel panorama sportivo locale il Quarto Football Club, fondata nel 1921 dai colori blu e lilla, dapprima come espressione del proprio comune e successivamente quartiere di Genova. Raggiunse la Seconda Divisione (allora il secondo livello del calcio italiano) e nel 1947 la Serie C. Scomparsa negli anni Cinquanta, oggi la sua testimonianza \u00e8 raccolta dall'Atletico Quarto, dai colori giallo e bl\u00f9. Altre societ\u00e0 sono il Vecchio Castagna e il Genoa Club. G. Mora"}
{"id": "50323", "revid": "228587", "url": "https://it.wikipedia.org/wiki?curid=50323", "title": "Cantalupo", "text": ""}
{"id": "50324", "revid": "228587", "url": "https://it.wikipedia.org/wiki?curid=50324", "title": "Cappella (disambigua)", "text": ""}
{"id": "50325", "revid": "404449", "url": "https://it.wikipedia.org/wiki?curid=50325", "title": "Capraia", "text": ""}
{"id": "50326", "revid": "287204", "url": "https://it.wikipedia.org/wiki?curid=50326", "title": "Capranica (disambigua)", "text": ""}
{"id": "50327", "revid": "5588", "url": "https://it.wikipedia.org/wiki?curid=50327", "title": "Vischio", "text": ""}
{"id": "50328", "revid": "287204", "url": "https://it.wikipedia.org/wiki?curid=50328", "title": "Caprino", "text": ""}
{"id": "50329", "revid": "697352", "url": "https://it.wikipedia.org/wiki?curid=50329", "title": "Capri", "text": ""}
{"id": "50331", "revid": "1564499", "url": "https://it.wikipedia.org/wiki?curid=50331", "title": "Carapelle", "text": ""}
{"id": "50332", "revid": "1305887", "url": "https://it.wikipedia.org/wiki?curid=50332", "title": "Carate", "text": ""}
{"id": "50333", "revid": "1564499", "url": "https://it.wikipedia.org/wiki?curid=50333", "title": "Carbonara", "text": ""}
{"id": "50334", "revid": "1494169", "url": "https://it.wikipedia.org/wiki?curid=50334", "title": "Carmignano (disambigua)", "text": ""}
{"id": "50336", "revid": "1494169", "url": "https://it.wikipedia.org/wiki?curid=50336", "title": "Caronno", "text": ""}
{"id": "50337", "revid": "1494169", "url": "https://it.wikipedia.org/wiki?curid=50337", "title": "Carpignano", "text": ""}
{"id": "50338", "revid": "1494169", "url": "https://it.wikipedia.org/wiki?curid=50338", "title": "Carpineto (disambigua)", "text": ""}
{"id": "50339", "revid": "287204", "url": "https://it.wikipedia.org/wiki?curid=50339", "title": "Casal", "text": "Geografia.\nCasal, abbreviazione di casale, \u00e8 usato in molti toponimi italiani, ricavati dalla presenza di un casale omonimo nel luogo.\nPer i toponimi con la parola intera casale, vedi Casale."}
{"id": "50340", "revid": "287204", "url": "https://it.wikipedia.org/wiki?curid=50340", "title": "Fran\u00e7ois-Joachim de Pierre de Bernis", "text": "Biografia.\nDiscendente da una famiglia della nobilt\u00e0, al momento della sua nascita molto decaduta, fu avviato, non essendo il primogenito, alla carriera ecclesiastica. Con una notevole inclinazione per la letteratura e la poesia, entr\u00f2, a soli 29 anni, nell\"Acad\u00e9mie fran\u00e7aise\". A proposito del suo stile poetico Voltaire scrisse che era assai lezioso\nma il successo di pubblico fu vasto e le sue raccolte di poesie furono pubblicate a pi\u00f9 riprese in ben 11 edizioni.\nNel 1748 divenne conte di Lione, titolo che spettava di diritto ai membri del capitolo della cattedrale di Saint-Jean.\nIn seguito intraprese con successo la carriera politica. Fu protetto da Madame de Pompadour che lo consider\u00f2 uno dei suoi pi\u00f9 stretti consiglieri. Nel 1752 fu nominato ambasciatore presso la Repubblica di Venezia, incarico che svolse con successo. Durante i tre anni di permanenza nella Serenissima condusse una vita estremamente brillante divenendo amico di Giacomo Casanova (che nella sua \"Histoire\" ne traccia un ritratto vivissimo). \u00c8 da rilevare che il ritratto che De Bernis fornisce di s\u00e9 stesso nell'autobiografia, tutto teso a manifestare la sua morigeratezza e modestia, \u00e8 diametralmente opposto a quello di Casanova che lo dipinge come un gaudente libertino. Va detto che la fama di cui il cardinale godeva presso i contemporanei sembra far giudicare pi\u00f9 aderente alla realt\u00e0 quello tramandatoci dall'avventuriero veneziano.\nTerminato l'incarico veneziano, de Bernis, entr\u00f2 a far parte dei consiglieri del re Luigi XV. Sempre assiduamente seguito dalla Pompadour, diresse il cosiddetto \"rovesciamento delle alleanze\" che port\u00f2, con il Trattato di Versailles del 1756, all'alleanza della Francia con l'Austria per far fronte all'aggressivo militarismo prussiano e all'espansionismo imperialistico inglese.\nLa sua azione, tendente a mantenere un equilibrio pacifico in Europa, fu per\u00f2 vanificata dall'attacco prussiano all'Austria con il conseguente inizio della guerra dei sette anni. Nel 1757 divenne ministro di Stato (2 gennaio) e poco dopo (29 giugno) assunse il dicastero degli esteri. Il 2 ottobre 1758 fu nominato da Clemente XIII cardinale diacono, ma non gli venne assegnata alcuna diaconia, a causa dei rapporti con la Pompadour. Fu ordinato prete nel 1760. Nel 1764 fu nominato arcivescovo di Albi. Ricevette la berretta cardinalizia solo nel 1769, quando divenne cardinale titolare di San Silvestro in Capite. Dieci giorni dopo dette le dimissioni da ministro degli esteri, indicando come successore il duca di Choiseul che verr\u00e0 infatti nominato il 3 dicembre. Il 25 novembre ricevette le berretta cardinalizia dalle mani del re nel corso di una cerimonia troppo solenne per non risultare falsa.\nSubito dopo cadde in disgrazia, come gli venne notificato con una lettera del re in data 13 dicembre, e fu allontanato da Parigi. Il motivo del suo allontanamento \u00e8 da ricercare in un conflitto con la potentissima Pompadour che non aveva apprezzato affatto la sua politica di \"buon senso\", tesa a far uscire in qualche modo la Francia dalla pericolosissima situazione che si era venuta a creare in seguito all'andamento della guerra.\nI fatti successivi dimostrarono la ragionevolezza del cardinale e l'errore strategico di una politica troppo rigida che condusse il paese a riportare danni enormi, tra cui la perdita di colonie importantissime, quali il Canada, e l'avvento dell'indiscusso predominio sui mari della corona inglese.\nDe Bernis si ritir\u00f2 nel suo piccolo castello di Vic-sur-Aisne dove si dedic\u00f2 alla composizione dei \"M\u00e9moires\" dettati alla nipote, la marchesa di Puy-Montbrun. L'opera, importantissima per la comprensione delle vicende storiche a cui De Bernis aveva partecipato, si ferma al 1758, in quanto l'autore la interruppe nel 1769 allorch\u00e9 part\u00ec per partecipare al conclave indetto alla morte del papa Clemente XIII.\nIn quest'occasione il cardinale svolse un ruolo attivo, su indicazione del re e di Choiseul, nel tentativo, riuscito, di far eleggere un papa avversario dei gesuiti. Il che avvenne con l'elezione al soglio pontificio di Clemente XIV che sciolse nel 1773 la Compagnia di Ges\u00f9.\nNel gennaio del 1764 fu riammesso a corte e alcuni anni dopo, nel 1769, fu nominato ambasciatore a Roma dove rimase fino alla morte. Nel 1774 fu nominato vescovo di Albano. Fu l'ultimo abate commendatario dell'Abbazia delle Tre Fontane in Francia.\nIn seguito alla Rivoluzione gli fu chiesto, nel 1790, di prestare giuramento alla nuova Costituzione civile del clero. Dopo vari tentennamenti, invi\u00f2 un giuramento con riserva che fu giudicato nullo dall'Assemblea per vizio di forma (30 gennaio 1791). Il successivo 23 febbraio invi\u00f2 il rifiuto formale di aderire alla richiesta.\nSub\u00ec un richiamo e gli venne notificata l'incompatibilit\u00e0 fra la carica di ambasciatore e quella di arcivescovo di Albi. Poco dopo un altro arcivescovo fu eletto al suo posto e contemporaneamente fu iniziata un'azione contro di lui per il recupero di imposte arretrate. In seguito a ulteriori azioni nei suoi confronti, tutti i suoi beni furono sequestrati e posti all'incanto o incamerati dallo Stato.\nFu membro della Massoneria.\nNonostante la perdita di tutte le cariche e di ogni suo avere, il cardinale, rimasto definitivamente a Roma e dichiaratosi ufficialmente emigrato, mantenne comunque una posizione influente, grazie alla sua indiscussa esperienza, partecipando alla vita politica e diplomatica romana. Mor\u00ec il 3 novembre 1794 e fu sepolto nella chiesa di San Luigi dei Francesi.\nConclave.\nDurante il suo periodo di cardinalato il De Bernis partecip\u00f2 ai seguenti conclave:\nGenealogia episcopale.\nLa genealogia episcopale \u00e8:"}
{"id": "50341", "revid": "287204", "url": "https://it.wikipedia.org/wiki?curid=50341", "title": "Casale", "text": ""}
{"id": "50342", "revid": "121109289", "url": "https://it.wikipedia.org/wiki?curid=50342", "title": "Casaleggio", "text": ""}
{"id": "50343", "revid": "88740", "url": "https://it.wikipedia.org/wiki?curid=50343", "title": "Casaletto", "text": ""}
{"id": "50344", "revid": "193517", "url": "https://it.wikipedia.org/wiki?curid=50344", "title": "Casalvecchio", "text": ""}
{"id": "50345", "revid": "109324798", "url": "https://it.wikipedia.org/wiki?curid=50345", "title": "Casalnuovo", "text": ""}
{"id": "50348", "revid": "439868", "url": "https://it.wikipedia.org/wiki?curid=50348", "title": "Casarsa", "text": ""}
{"id": "50349", "revid": "88740", "url": "https://it.wikipedia.org/wiki?curid=50349", "title": "Caselle", "text": ""}
{"id": "50350", "revid": "1873140", "url": "https://it.wikipedia.org/wiki?curid=50350", "title": "Eco (disambigua)", "text": ""}
{"id": "50352", "revid": "1494169", "url": "https://it.wikipedia.org/wiki?curid=50352", "title": "Casole", "text": ""}
{"id": "50353", "revid": "1318658", "url": "https://it.wikipedia.org/wiki?curid=50353", "title": "Casola", "text": "La locuzione casola appartiene al vocabolario dell\u2019agricoltura, pi\u00f9 esattamente delle tecniche di provvisoria conservazione dei prodotti agricoli."}
{"id": "50354", "revid": "1494169", "url": "https://it.wikipedia.org/wiki?curid=50354", "title": "Casorate", "text": ""}
{"id": "50355", "revid": "1833487", "url": "https://it.wikipedia.org/wiki?curid=50355", "title": "Cassano", "text": ""}
{"id": "50356", "revid": "287204", "url": "https://it.wikipedia.org/wiki?curid=50356", "title": "Cassina", "text": ""}
{"id": "50381", "revid": "287204", "url": "https://it.wikipedia.org/wiki?curid=50381", "title": "Ueneg (faraone)", "text": "Biografia.\nDi questo sovrano non sappiamo quasi nulla, anche il suo nome Horo \u00e8 dubbio in quanto non sono stati ritrovati serekht chiaramente collegabili con lui.\nAlcuni propongono che l'effettivo nome Horo di Ueneg potrebbe essere \"Uenegsekhemwy\" (trovato su un frammento di stoviglia), altri propongono \"Za\".\nIl geroglifico utilizzato nel nbty (\"nebti\") (Le due Signore), come risulta dai graffiti su undici frammenti di vasellame ritrovati nei pressi della piramide a gradoni di Saqqara, riporta l'immagine di un fiore sconosciuto. Questo glifo cadde in disuso molto prima della redazione delle liste reali in cui venne interpretato come fusto di papiro (w3\u1e0f), da cui il nome Uadjnes che \u00e8 per\u00f2 femminile e letteralmente significa \"verde di lingua\".\nLa traduzione in greco di tale nome net-las ha generato il Tlas con cui questo sovrano \u00e8 ricordato da Manetone.\n\u00c8 anche da riferire che un altro documento indica come successore di Ninetjer un sovrano con nome nswt-bty Nefersenedj-Rau che potrebbe essere messo in relazione con Sened, di norma considerato il successore di Ueneg. Secondo questa teoria Sened e Ueneg avrebbero regnato contemporaneamente uno sull'Alto e l'altro sul Basso Egitto. Questa ipotesi, che ipotizza una rottura nell'unit\u00e0 dello stato egizio, per\u00f2 non ha finora trovato ulteriori conferme."}
{"id": "50393", "revid": "599013", "url": "https://it.wikipedia.org/wiki?curid=50393", "title": "Wilson Kipketer", "text": "\u00c8 stato uno dei pi\u00f9 forti atleti della specialit\u00e0 degli 800 metri degli anni 1990 e i primi anni 2000. In carriera ha vinto tre titoli mondiali consecutivi ed \u00e8 stato anche detentore del record mondiale sulla distanza.\nBiografia.\nKipketer fu scoperto da Kipchoge Keino, mezzofondista keniota campione olimpico nel 1968 e nel 1972. Keino sugger\u00ec al ragazzo, allora adolescente, di frequentare la \"St. Patrick's High School\" di Iten, una scuola superiore cattolica rinomata per i suoi programmi di atletica. Nel 1988 e nel 1990 Kipketer partecip\u00f2 con la nazionale keniota ai Mondiali juniores di atletica leggera, gareggiando sugli 800 m: la prima volta fu squalificato in batteria, due anni dopo arriv\u00f2 quarto con il tempo di 1'47\"0.\nTerminati gli studi superiori, nel 1990 Kipketer si trasfer\u00ec in Danimarca per studiare ingegneria elettronica all'Universit\u00e0 di Copenaghen. Venne tesserato per il club danese K\u00f8benhavns IF, e nel 1992 present\u00f2 domanda per ottenere la cittadinanza del paese in cui si era stabilito. Ci\u00f2 era sufficiente per consentire a Kipketer di gareggiare come danese nelle competizioni organizzate dalla IAAF. Con la maglia della Danimarca Kipketer vinse il suo primo titolo mondiale sugli 800 m nel 1995 a G\u00f6teborg.\nLe regole del Comitato Olimpico Internazionale sono per\u00f2 pi\u00f9 restrittive, e non consentono agli atleti di competere ai Giochi olimpici per un paese di cui non hanno l'effettiva cittadinanza. Nel 1996 Kipketer non era ancora diventato cittadino danese a tutti gli effetti, e non partecip\u00f2 ai Giochi olimpici di Atlanta. All'epoca aveva ancora il passaporto keniota, e avrebbe potuto gareggiare per il paese africano, ma non per la Danimarca.\nPur assente nella finale olimpica, vinta dal norvegese Vebj\u00f8rn Rodal, Kipketer rimaneva il dominatore assoluto degli 800 m. Tra il 1996 e il 1997 inanell\u00f2 una striscia di 28 vittorie consecutive sulla distanza. Nel 1997 stabil\u00ec per 5 volte il record mondiale (3 all'aperto e 2 indoor) e si laure\u00f2 campione mondiale sia al coperto, a marzo a Parigi, sia all'aperto, in agosto ad Atene.\nKipketer balz\u00f2 agli onori della cronaca il 7 luglio 1997 quando eguagli\u00f2 il primato mondiale degli 800 m, 1'41\"73 stabilito nel 1981 da Sebastian Coe. Nelle settimane seguenti riusc\u00ec a scendere per due volte sotto il vecchio record, che resisteva imbattuto da sedici anni. Il 24 agosto a Colonia corse gli 800 m in 1'41\"11.\nNella stagione seguente Kipketer rimase lontano dalle competizioni a causa della malaria. Il 1998 fu comunque un anno importante per lui, perch\u00e9 divent\u00f2 cittadino danese a tutti gli effetti. Torn\u00f2 alle gare nel 1999, vincendo prima l'argento ai mondiali indoor, e poi il terzo titolo mondiale consecutivo alla rassegna iridata di Siviglia.\nIl 20 febbraio 2000 stabil\u00ec il primato mondiale sui 1000 m indoor in 2'14\"96. Ormai cittadino danese, pot\u00e9 prendere parte ai Giochi olimpici di Sydney, dove si aggiudic\u00f2 l'argento negli 800 m dietro al tedesco Nils Schumann.\nNegli anni seguenti l'attivit\u00e0 agonistica di Kipketer fu pi\u00f9 volte interrotta dagli infortuni. Pur non riuscendo a gareggiare con continuit\u00e0, ottenne ancora risultati di spicco quali il titolo di campione europeo a Monaco di Baviera nel 2002, l'argento ai Mondiali indoor di Birmingham nel 2003) e il bronzo ai Giochi olimpici di Atene nel 2004.\nIl 17 agosto 2005 Kipketer ha annunciato il ritiro dalle competizioni. Al suo ricchissimo palmar\u00e8s manca soltanto il titolo di campione olimpico: assente ai Giochi del 1996, quando all'apice della carriera era considerato il pi\u00f9 forte ottocentista del mondo, nelle due successive partecipazioni, gi\u00e0 in parabola discendente, si ferm\u00f2 ai gradini pi\u00f9 bassi del podio."}
{"id": "50415", "revid": "135224", "url": "https://it.wikipedia.org/wiki?curid=50415", "title": "Motore", "text": "Il motore \u00e8 una macchina capace di trasformare una sorgente di energia, che pu\u00f2 essere in forma chimica (in presenza di un combustibile), elettrica o termica, in un'energia meccanica o lavoro meccanico \"continui\" (i dispositivi capaci di questa trasformazione in modo impulsivo e discontinuo sono detti attuatori; muscoli piezoelettrici, elettrovalvole, rel\u00e8 ecc.), tipicamente impiegato in ambito applicativo con finalit\u00e0 di propulsione per veicoli di vario tipo.\nStoria.\nUno dei primi motori come viene inteso oggi fu la macchina a vapore, in cui viene prodotto del vapore d'acqua surriscaldato in una caldaia che poi, espandendosi in un cilindro, produce una spinta su un pistone. Tale moto, reso alternativo con altri accorgimenti meccanici, pu\u00f2 essere trasferito a una ruota o ad un volano attraverso un meccanismo biella-manovella, in modo da rendere possibile il movimento del veicolo.\nNel corso del XIX secolo le navi a vapore sostituirono i velieri e verso la fine dello stesso secolo lo sviluppo del motore a combustione interna rese possibile il grande sviluppo dell'industria automobilistica e, in seguito, la nascita dell'industria aeronautica. Dopo la seconda guerra mondiale, l'impiego per il volo aeronautico richiese lo sviluppo dei motori a getto, mentre la nascita del volo spaziale permise il grande sviluppo dei motori a razzo e, in particolare del motore a razzo chimico. \nNegli ultimi anni, le esigenze del volo interplanetario stanno guidando la ricerca verso nuove soluzioni, in particolare nel campo dei motori a razzo a propulsione \"non chimica\" come le \"vele spaziali\". Nel campo dei motori per applicazioni automobilistiche, la ricerca \u00e8 invece fortemente orientata verso soluzioni che riducano i consumi e le emissioni di sostanze inquinanti nell'ambiente.\nDescrizione.\nDefinizione.\nIn senso filosofico, un motore \u00e8 l'ente che causa il movimento o il cambiamento di altri enti ad esso collegati: Aristotele parlava di \"motore immobile\", termine ripreso anche da altri filosofi, per indicare la causa prima dell'universo, cio\u00e8 l'oggetto o il soggetto che (secondo la sua filosofia) stava al principio.\nIl termine \"Motore\" \u00e8 usato anche in informatica (motore grafico, motore di ricerca, motore database ecc...) per designare un programma che \"trasforma\" automaticamente e costantemente dei dati.\nPi\u00f9 precisamente in informatica un \"motore\" \u00e8 un programma che, nel corso del suo normale funzionamento:\nPrincipi generali.\nTutti i motori, di qualunque genere, sono soggetti alle leggi della conservazione dell'energia e al fatto che l'energia meccanica lungo il percorso si disperde per attrito e cessione di calore e dunque forniranno un lavoro totale minore dell'energia contenuta nel combustibile speso per il loro funzionamento; per esempio in termodinamica il rapporto fra il lavoro fornito e l'energia spesa da un particolare motore nel suo ciclo termodinamico \u00e8 il suo \"rendimento lordo\", comprendente la frazione di energia spesa per il funzionamento interno del motore stesso. Esso \u00e8 sempre inferiore al \"rendimento termodinamico\", il rendimento (non misurato, ma calcolato) per un motore identico considerato \"ideale\", cio\u00e8 privo di dissipazione energetica interna.\nIn particolare, il rendimento dei motori termici dipende strettamente dalla temperatura iniziale e finale del loro ciclo, e per un dato salto di temperatura (\u2206T sar\u00e0 comunque minore di quello del ciclo di Carnot allo stesso \u2206T). La gran parte dei motori di uso comune sono alternativi e/o rotativi, e producono lavoro sotto forma di una coppia o una forza su un asse; altri producono soltanto una forza lineare.4\nDisposizione.\nIl motore pu\u00f2 avere disposizione:\nDispositivi di controllo.\nI motori termici, soprattutto quelli destinati al trasporto (auto, camion e moto), hanno pi\u00f9 dispositivi di controllo per segnalare le diverse anomalie, tra cui:"}
{"id": "50419", "revid": "125825169", "url": "https://it.wikipedia.org/wiki?curid=50419", "title": "Madame de Pompadour", "text": "Nacque nel 1721 da Luise Madeleine de La Motte, una ricca ereditiera borghese, e da Fran\u00e7ois Poisson, bench\u00e9 la paternit\u00e0 sulla bambina non gli sia attribuita. La ragazza ricevette una buona educazione in convento e anche nei salotti parigini frequentati da artisti, letterati e filosofi.\nGrazie alle sue amicizie, riusc\u00ec a partecipare al ballo organizzato per festeggiare le nozze del Delfino e in quell'occasione conobbe Luigi XV di Francia, che ne fece la sua amante. Dopo averle conferito il titolo di Marchesa di Pompadour, Jeanne Antoinette fu riconosciuta come \"ma\u00eetresse-en-titre\", ovverosia amante ufficiale.\nMadame de Pompadour ebbe notevole influenza sulle arti, sulla moda, sul teatro e sulla musica, dettando lo stile della prima met\u00e0 del Settecento; a livello filosofico fu sostenitrice delle idee dell'Illuminismo, essendo mecenate degli enciclopedisti, facendo in modo che l'\"Encyclop\u00e9die\" continuasse a essere stampata.\nEbbe anche notevole importanza a livello politico riuscendo a ottenere cariche per amici e familiari. A lei si deve la riuscita del rovesciamento delle alleanze, con il quale la Francia si un\u00ec al Sacro Romano Impero, unione che sarebbe stata suggellata nel 1770 dal matrimonio del Delfino Luigi Augusto con l'arciduchessa Maria Antonietta d'Austria. Mor\u00ec nel 1764 prima di veder realizzati i frutti del suo operato.\nBiografia.\nInfanzia e giovinezza.\nJeanne-Antoinette Poisson nacque da Luise Madeleine de La Motte e da Fran\u00e7ois Poisson (1684-1754). Questi, figlio di un tessitore del villaggio di Provench\u00e8res-sur-Marne, presso Langres, sarebbe stato il valletto dell'intendente reale di Amiens, Monsieur de Bernage, il quale gli avrebbe procurato un impiego presso i fratelli P\u00e2ris, potenti fornitori dell'esercito francese. Trasferitosi a Parigi, si spos\u00f2 con la figlia di un ricco commissario della Zecca di Laon e, rimasto presto vedovo, si rispos\u00f2 nel 1718 con la bellissima Luise Madeleine, figlia di un altro ricco fornitore dello Stato, ottenendo altres\u00ec il titolo di \u00abfuriere del duca di Orl\u00e9ans\u00bb.\nMentre Fran\u00e7ois Poisson era spesso in viaggio per curare gli affari dei fratelli P\u00e2ris, accumulando a sua volta una notevole fortuna, la moglie divenne l'amante di svariati uomini, fra cui il ministro della guerra Claude Le Blanc e l'intendente generale delle imposte Charles-Fran\u00e7ois-Paul Le Normant de Tournehem.\nSi comprendono cos\u00ec i dubbi sulla paternit\u00e0 della piccola Jeanne-Antoinette, venuta alla luce il 30 dicembre del 1721: si ritiene comunemente che suo padre naturale fosse il de Tournehem, a motivo della cura che questi si prese di Jeanne-Antoinette. Invece, n\u00e9 della successiva figlia, nata nel 1723 ma morta pochi anni dopo, n\u00e9 del figlio Abel Fran\u00e7ois, nato nel 1725, le cronache si sono data la pena di approfondire le origini paterne.\nIl rimpasto di governo avvenuto nel 1726, che vide l'allontanamento del ministro delle Finanze Charles-Gaspard Dodun, legato agli appaltatori P\u00e2ris, mise provvisoriamente fine non alle fortune dei P\u00e2ris, troppo potenti, per quanto essi avessero perso le commissioni reali, ma a quelle del pi\u00f9 vulnerabile Poisson: l'esame dei suoi bilanci rilev\u00f2 che egli si era appropriato, ai danni dello Stato, della notevole somma di 232\u00a0430 lire. Sequestrati i suoi beni e condannato a morte, Poisson fece in tempo a rifugiarsi ad Amburgo, in Germania, dove continu\u00f2 a lavorare per i suoi protettori, mantenendosi anche in contatto con la famiglia.\nSeparatasi dal marito il 17 agosto 1727 e adottato per necessit\u00e0 uno stile di vita meno fastoso, Madame Poisson mand\u00f2 la piccola \"Reinette\" a istruirsi nel convento delle Orsoline di Poissy, dove si fece notare per la sua grazia e il buon carattere.\nRitirata dal convento nel gennaio 1730, a Jeanne-Antoinette venne impartita, grazie alle cure del Tournehem, un'istruzione moderna, indirizzata soprattutto a esaltare i suoi talenti artistici: apprese dizione e recitazione da La Noue e da Cr\u00e9billon, noto tragediografo dell'epoca, canto da Pierre de J\u00e9lyotte, un talento dell'Op\u00e9ra, e poi musica, danza, e disegno. Madre e figlia frequentavano alcuni salotti parigini: in quello di Madame de Tencin, sorella dell'arcivescovo di Embrun, oltre a ministri e finanzieri, conobbe intellettuali come Montesquieu, Pr\u00e9vost, Fontenelle, Marivaux, Helv\u00e9tius, R\u00e9aumur; in quello di Madame d'Angervillers, moglie del ministro della guerra, cant\u00f2 con successo l'aria principale dell\u2019\"Armida\" di Lulli e nel teatro del castello di \u00c9tiolles recit\u00f2 davanti a Voltaire nella sua \"Zaira\".\nIntanto, nel 1736, grazie a buoni uffici e all'esborso di molto denaro, Fran\u00e7ois Poisson pot\u00e9 rientrare a Parigi riabilitato, andando a convivere, malgrado la separazione ufficiale, con la moglie e i figli. A sistemare Jeanne con un conveniente matrimonio pens\u00f2 ancora Le Normant de Tournehem: il 9 marzo del 1741 la fece sposare col ventiquattrenne nipote Charles-Guillaume Le Normant d'\u00c9tiolles - serio borghese dedito agli affari, figlio di Herv\u00e9 Guillaume, tesoriere generale della Zecca - compensando il poco entusiasmo dello sposo e dei suoi genitori con una ricca dote, una casa e la garanzia del mantenimento di un adeguato tenore di vita.\nLa neo-Madame d'\u00c9tiolles - che il 26 dicembre aveva partorito un figlio che vivr\u00e0 pochi mesi e che avr\u00e0 la figlia Alexandrine il 10 agosto 1744 - vede cos\u00ec spalancarsi altri salotti prestigiosi, frequentati dall'aristocrazia introdotta a Corte, come quelli della contessa Elisabeth d'Estrades o della marchesa Marie-Th\u00e9r\u00e8se de La Fert\u00e9-Imbault, e mette ancora i suoi talenti artistici a disposizione delle recite che si tengono nei teatri di societ\u00e0, davanti a eccellenze del calibro dei duchi de Duras, de Nivernais, de Richelieu, anche se pochi di loro ricambiano - causa le dubbie origini della giovane signora - le visite nel suo salotto del pur affascinante, piccolo castello d'\u00c9tiolles, circondato da vigne, da prati e da boschi. Qui per\u00f2 vengono volentieri gli intelletti migliori di Francia, gi\u00e0 conosciuti da Jeanne, come Montesquieu o Voltaire, che gi\u00e0 la chiamava \u00abla divine \u00c9tiolles\u00bb.\nQuel castello ha un'altra favorevole caratteristica: \u00e8 molto vicino tanto al castello di Choisy, acquistato da Luigi XV, quanto a quello di Brunoy, dove vivono i ricchissimi P\u00e2ris, maestri, come Le Normant de Tournehem, nell'arte di sfruttare ogni risorsa utile all'ampliamento dei loro giri di affari: non furono probabilmente del tutto casuali gli incontri che il re, amante della caccia ma non solo, ebbe con Madame d'\u00c9tiolles nelle radure della foresta di S\u00e9nart, cos\u00ec ricca di selvaggina. L'8 dicembre 1744 corre a Corte e si diffonde in tutti i salotti, accolta con grande interesse, una brutta notizia: la morte improvvisa di Madame de Ch\u00e2teauroux, l'amante ufficiale del re.\nFu forse per favorire una rapida elaborazione del lutto che il valletto di camera del Delfino, il barone Georges-Ren\u00e9 Binet de Marchais, amico dei P\u00e2ris e cugino degli \u00c9tiolles, vant\u00f2 al re i molti pregi di Jeanne, che il re pot\u00e9 verificare personalmente in discrete e approfondite conoscenze. Cos\u00ec, quando il re, in occasione delle nozze del figlio Luigi Ferdinando di Borbone con Maria Teresa Raffaella di Spagna, decise d'invitare a Versailles anche Madame d'\u00c9tiolles, Charles de Tournehem pens\u00f2 bene d'inviare il nipote in viaggio d'affari.\nAmante ufficiale del re.\nIl matrimonio fu celebrato il 23 febbraio 1745 e i festeggiamenti si susseguirono le settimane successive: la sera del 25 febbraio gli invitati si divertirono con il ballo in maschera e venne notato un personaggio travestito da tasso corteggiare una giovane e bella cacciatrice; la domenica successiva il re trascorse la notte nella casa stessa di Jeanne - il marito era sempre lontano - e fece ritorno a Versailles la mattina dopo. A fine aprile, Charles-Guillaume Le Normant torn\u00f2 a Parigi e scopr\u00ec che la moglie si era trasferita a Versailles con tutti i suoi beni domestici: lo zio lo consol\u00f2 della poco onorevole situazione rimettendogli la molto sostanziosa carica di \"fermier g\u00e9n\u00e9ral\".\nNel frattempo Jeanne chiese la separazione ufficiale dal marito. Luigi XV, recente vincitore della battaglia di Fontenoy, acquist\u00f2 per 300\u00a0000 lire il castello di Arnac-Pompadour e le procur\u00f2 l'11 luglio il titolo nobiliare di marchesa di Pompadour. Non solo: in vista della sua presentazione a Corte, a insegnarle la complessa etichetta e \"le bon ton\" delle relazioni cortigiane incaric\u00f2 due gentiluomini, il duca di Gontaut e il giovane e mondano abate, non per vocazione, ma per calcolo, Fran\u00e7ois-Joachim de Pierre de Bernis, fresco accademico di Francia e futuro cardinale.\nLa presentazione a Corte, avvenuta il 14 settembre, le diede il diritto, come qualunque cortigiano, di partecipare ai pranzi e ai balli reali, ma la sua condizione di amante, nota a tutti, anche alla regina che non aveva da tempo rapporti con il re, le impose di dare uno stile e un'autorit\u00e0 al suo incerto regno di favorita.\nL'influenza di Madame de Pompadour sul re si manifest\u00f2 in occasione del conferimento della carica di direttore degli Edifici reali, rimasta vacante dopo il licenziamento, il 4 dicembre 1745, del ministro delle Finanze Philipert Orry, che aveva cumulato quella carica; essa fu affidata a Le Normant Tournehem, con il diritto di trasmetterla al fratello di Jeanne, Abel Poisson, divenuto marchese de Vandi\u00e8res.\nOgni favorito crea intorno a s\u00e9 almeno due partiti, quello di coloro che lo disprezzano e quello di chi lo adula cercando di sfruttarne il potere: ai primi appartenevano due fratelli, il conte e il marchese d'Argenson, ministri rispettivamente della guerra e degli esteri, e il conte de Maurepas, ministro di Casa reale, i quali non accettavano le origini borghesi della Pompadour e lo scandalo provocato da chi, essendo di bassa condizione, diminuisce tanto il prestigio dell'aristocrazia, alla quale si antepone, che la violata sacralit\u00e0 dell'assoluto potere reale.\nLa Pompadour, per il momento, si appoggi\u00f2 al partito militare, facendo promuovere \u00abGeneralissimo\u00bb il principe de Conti e Maresciallo di Francia il conte Maurizio di Sassonia, del quale assecond\u00f2 il desiderio di legarsi alla Corona, facendo sposare al Delfino, rimasto prematuramente vedovo il 22 luglio 1746, la figlia del suo fratellastro Augusto III di Polonia, Maria Giuseppina di Sassonia, la quale, se non diventer\u00e0 regina, sar\u00e0 per\u00f2 madre di ben tre re, Luigi XVI, Luigi XVIII e Carlo X.\nLa potenza della Pompadour era ormai nota in tutta Europa: il barone Loss, ambasciatore di Sassonia, scriveva alla futura Delfina che l'\u00abamicizia\u00bb di cui la Pompadour godeva presso Luigi XV, \u00abl'interesse che ha dimostrato per l'unione del delfino con una principessa di Sassonia, i suggerimenti che ha dato al re per orientare la sua scelta, tutto ci\u00f2 obbligher\u00e0 la delfina ad attenzioni e cortesie nei suoi confronti\u00bb.\nLe nozze furono celebrate il 9 febbraio 1747 ed ebbero poi luogo i festeggiamenti, nel corso dei quali la Pompadour brill\u00f2 per la consueta grazia; a sera anch'ella assistette, con tutta la Corte, al coricarsi degli augusti sposi, controllando per due volte, come di rito, che lo sposo adempisse sul letto benedetto dal cerimoniere di Corte al suo dovere coniugale, cos\u00ec importante per i destini della Nazione.\nNaturalmente non mancarono tentativi di diminuire la figura della Pompadour nella famiglia reale: odiata dalla regina e pi\u00f9 ancora dai figli del re, questi, coinvolgendo anche la recente cognata, cercarono di emarginare la Pompadour non rivolgendole mai la parola, ma furono severamente redarguiti dal re.\nL'irresistibile ascendente della Pompadour.\nAmante degli spettacoli teatrali, che tuttavia a Versailles erano rappresentati \"soltanto\" settimanalmente, la Pompadour ottenne da Luigi il permesso di organizzare una vera e propria compagnia teatrale della quale facessero parte lei stessa e altri nobili frequentatori della Corte, tenendo rappresentazioni nelle sale del castello. La marchesa nomin\u00f2 Direttore Generale della compagnia il duca de La Valli\u00e8re, illuminista e protettore di Voltaire, vicedirettore fu l'accademico Fran\u00e7ois-Augustin de Paradis de Moncrif e segretario il bibliotecario abate de La Garde; fra gli attori, i duchi de Chartres, de Coigny, de Duras, de Nivernais, Madame de Pons, de Livry, de Sassenage.\nAnche per la danza si scelse fra la nobilt\u00e0: ne fecero parte i conti de Langeron e de Melfort e il marchese de Courtenvaux, mentre gli orchestrali erano soprattutto professionisti. Cos\u00ec, davanti al re e a un pubblico ristrettissimo, il 16 gennaio 1747 fu rappresentato \"Il tartufo\" di Moli\u00e8re e la settimana dopo \"Le prejug\u00e9 \u00e0 la mode\" di Pierre-Claude Nivelle de La Chauss\u00e9e e \"L'esprit de contradiction\" di Charles Dufresny. Si ha notizia di altri spettacoli, rappresentati e recitati dalla Pompadour, come \"Les trois cousines\" di Florent Carton Dancourt e l'opera-balletto \"Les amours d\u00e9guis\u00e9s\" di Bourgeois, dove cant\u00f2 insieme con il duca d'Ayen.\nLuigi, oltre a far regalo alla favorita di un nuovo sfarzoso castello a Cr\u00e9cy, sistem\u00f2 la posizione del padre di Jeanne, riabilitandolo e concedendogli il titolo nobiliare di marchese di Marigny, che passer\u00e0 al figlio Abel, il quale potr\u00e0 cos\u00ec fregiarsi del relativo titolo; per il momento, Abel Poisson si \"accontent\u00f2\" di ricevere la capitaneria di Grenelle (oggi compresa in Parigi), il cui brevetto gli frutt\u00f2 100\u00a0000 lire, e un vitalizio di 40\u00a0000 lire. Quando poi, con la bella stagione, il re ripart\u00ec per la guerra - dalla quale ritorner\u00e0 vincitore degli inglesi nella battaglia di Lauffeldt - Madame si occup\u00f2 di sistemare gli appartamenti di Cr\u00e9cy, decorati delle preziose tele del pittore alla moda Fran\u00e7ois Boucher.\nLa nuova stagione teatrale di Versailles s'inaugur\u00f2 con \"Le mariage fait et rompu\" del Dufresny, mentre il 30 dicembre 1747 and\u00f2 in scena \"L'enfant prodigue\" di Voltaire che, invitato alla rappresentazione, provoc\u00f2 un piccolo scandalo dedicando ai due amanti versi sgraditi alla famiglia reale:\nMadame cant\u00f2 poi nell\u2019\"Egle\" di Pierre de Lagarde, recit\u00f2 nell'impegnativo \"M\u00e9chant\" di Gresset, fece mettere in scena le spettacolari \"F\u00eates grecques et romaines\" di Louis Fuzelier e Fran\u00e7ois Colin de Blamont e, sopraggiunto il tempo di Quaresima, fu tra gli interpreti di musiche sacre di Delalande e di Mondonville.\nLa favorita non si preoccupava delle rivalit\u00e0 esistenti fra gli scrittori, accordando volentieri il suo interesse tanto a un Voltaire quanto ai suoi rivali Moncrif e Cr\u00e9billon. A quest'ultimo fece ricevere una pensione di 90 luigi e favor\u00ec il successo del \"Catilina\", l'ultima sua tragedia, suscitando il rancore di Voltaire il quale, malgrado avesse esaltato le recenti vittorie militari di Fontenoy e di Lawfeld, scritto un panegirico su re Luigi e risposto al \"Catilina\" di Cr\u00e9billon con la sua \"Rome sauv\u00e9e\", si sent\u00ec talmente diminuito agli occhi della Corte da decidere di partire per la Prussia, offrendo i suoi servizi di cortigiano di genio a Federico II.\nLa guerra di successione austriaca si concluse nel 1748 con la pace di Aquisgrana che sanciva, dopo tanti sacrifici, il nulla di fatto. Responsabile dell'esito deludente della guerra - finanziata dai fratelli P\u00e2ris - e del cattivo andamento degli affari interni, oltre al re, venne accusata la marchesa, grazie alla quale i due finanzieri si arricchivano, impoverendo la Francia: \u00abOggi tutto il credito delle finanze \u00e8 nelle mani dei P\u00e2ris [...] la soluzione consisterebbe nel fornire al re i mezzi per avere denaro facendo a meno dei suoi pericolosi ausiliari\u00bb.\nL'arrivo a Corte, alla fine del 1748, del duca di Richelieu, neo-Maresciallo di Francia, parve per un momento dare speranze ai detrattori della marchesa: il duca sembrava destinato a ricalcare le orme del suo grande prozio, che non avrebbe certo tollerato che una borghese qualunque spadroneggiasse a Corte, dominasse lo spirito del Re e governasse a piacimento la Corte e la Nazione. Ma la tempra del pronipote era ben diversa da quella del famoso cardinale: la scoperta della sua relazione con Madame de La Poplini\u00e8re, che egli andava a trovare all'insaputa del marito infilandosi per il caminetto, lo copr\u00ec di ridicolo e gli precluse qualunque possibilit\u00e0 di carriera politica.\nGli attacchi contro il re e soprattutto contro la Pompadour, nella forma di libelli - chiamati dal marchese d'Argenson, dal cognome della marchesa, \"poissonades\" - aumentarono di numero: uno di questi recitava:\nIl terzo degli aborti spontanei avuti dalla Pompadour in tutta la sua vita \u00e8 attribuito all'agitazione provocata da questa persecuzione. Alcuni arresti, effettuati a Parigi negli ambienti dei libellisti di professione, non portarono a nulla: del resto, appariva evidente che gli autori - sembrava certo che fossero pi\u00f9 di uno - si trovassero a Corte. Alla fine, si ebbe la certezza che Maurepas fosse uno di essi - aveva scoperto che la Pompadour soffriva di leucorrea e ne approfitt\u00f2 subito per buttar gi\u00f9 dei versi - e cos\u00ec, il 25 aprile 1749, il ministro della Marina e responsabile della Camera del Re - una sorta di Ministero degli Interni - fu licenziato, esiliato per qualche anno da Parigi, e in perpetuo da Versailles, ma torner\u00e0 a corte nel 1774 con Luigi XVI, del quale sar\u00e0 il mentore indiscusso fino alla morte.\nJeanne mantenne pochi rapporti con la sua famiglia: non frequent\u00f2 il padre, che tuttavia doveva a lei la riabilitazione e l'alto tenore di vita condotto nel suo marchesato di Marigny, e tanto meno il marito; della figlia Alexandrine sognava un matrimonio prestigioso e per intanto la faceva educare nell'esclusivo convento dell'Assomption. Anche del fratello, Abel-Fran\u00e7ois, destinato a succedere al padrino Tournehem, cur\u00f2 che si facesse una compiuta istruzione, pagandogli le spese per il \"Grand Tour\", l'imprescindibile viaggio in Italia, e facendolo accompagnare dal letterato abate Jean-Bernard Le Blanc, dal pittore Charles-Nicolas Cochin e dall'architetto Jacques-Germain Soufflot.\nAlla fine del 1749 la Pompadour si trasfer\u00ec in un nuovo appartamento, al piano terra del Castello di Versailles, sotto quello reale, con il quale comunicava mediante una scala a chiocciola: gi\u00e0 appartenuto a Madame de Montespan, ella riusc\u00ec a sottrarlo in tempo ai propositi delle figlie del re, che intendevano abitarlo, e sfrattando il duca de Penthi\u00e8vre e sua moglie. I timori che Luigi finisse per annoiarsi con lei, preferendole altre amanti, o anche, soggetto come egli era a scrupoli religiosi, ad allontanarla, la spingeva ad aumentare tanto le sue personali attenzioni quanto le distrazioni offerte dagli spettacoli teatrali, nei quali assumeva a volte le parti di protagonista, come avvenne nell\u2019\"Alvira\" di Voltaire.\nIl 25 novembre 1750 venne inaugurato il nuovo castello della Pompadour a Meudon, le cui consistenti spese - oltre 1\u00a0700\u00a0300\u00a0000 lire - furono pagate da Luigi XV in cambio di sei palazzi di propriet\u00e0 della marchesa a Compi\u00e8gne. Posto su una collina e circondato da giardini, nei quali si ergeva una statua di Luigi, dalla terrazza si poteva ammirare Parigi.\nLa politica.\nLe passioni hanno vita breve, e quella fra Luigi e la marchesa non fece eccezione alla regola, con una differenza importante: che la Pompadour, trasformatasi da amante ad amica, seppe mantenere inalterata l'influenza sul re, divenendone il consigliere politico pi\u00f9 ascoltato, come testimoniano le relazioni degli ambasciatori delle potenze straniere: \u00absi \u00e8 resa necessaria al re di Francia nei suoi interessi pi\u00f9 importanti, per supplire al fatto che egli non aveva pi\u00f9 cos\u00ec strettamente bisogno di lei per il suo piacere affinch\u00e9, legandosi a lei in quel modo, gli sarebbe stato pi\u00f9 difficile allontanarla\u00bb, scriveva il barone Le Chambrier a Federico II il 15 marzo 1751.\nNel 1750 papa Benedetto XIV, in occasione del giubileo, promise indulgenza plenaria ai fedeli che mostrassero visibilmente il loro pentimento. Il clero francese da anni pretendeva una riduzione delle imposte a suo carico e invece si era visto attribuire una nuova tassa, che naturalmente aliment\u00f2 le sue proteste. Nella Corte si cre\u00f2 il partito dei \u00abdevoti\u00bb, che appoggiava le richieste del clero, capeggiato dalla famiglia del re, dall'arcivescovo di Parigi, monsignor de Beaumont, e dai ministri de Tencin, cardinale, e d'Argenson che, approfittando del giubileo, sperava che il re si pentisse tanto della sua vita adulterina quanto, soprattutto, del suo fiscalismo anticlericale.\nLe pressioni dei \"devoti\" affinch\u00e9 Luigi XV allontanasse la Pompadour non ebbero tuttavia effetto, ma le speranze di eliminare l'influsso della marchesa furono alimentate dai cortigiani - la contessa d'Estrade e il marchese d'Argenson in particolare - con il favorire la relazione del re con la ventenne contessa de Choiseul-Beaupr\u00e9, appena sposata con il conte Fran\u00e7ois-Martial, promosso a gentiluomo del delfino e ispettore di fanteria per compenso del poco invidiabile ruolo che egli avrebbe dovuto sostenere.\nLa contessa de Choiseul rimase subito incinta ma a quel punto entr\u00f2 in scena il cugino, il conte e prossimo duca de Choiseul-Stainville: sapendo che la nuova amante non avrebbe mai potuto prendere il posto della marchesa come favorita reale, convinse la coppia dei cugini a lasciare in fretta la Corte, guadagnandosi cos\u00ec il favore riconoscente della Pompadour. Questa, ancora pi\u00f9 trionfante, ottenne dal re il titolo di duchessa, mentre la sfortunata contessa de Choiseul morir\u00e0 l'anno dopo, il 2 giugno 1753, proprio in conseguenza del parto.\nCos\u00ec, bench\u00e9 di fatto non pi\u00f9 amante reale, la duchessa Pompadour divenne regina di fatto. Mentre il re continuava le sue brevi avventure galanti (tranne la relazione pi\u00f9 duratura con la quindicenne Marie-Louise O'Murphy), la Pompadour prese la sua prima iniziativa politica facendo nominare il conte de Choiseul-Stainville ambasciatore a Roma, con l'intento di appianare la tensione esistente fra la Francia e lo Stato Pontificio dopo l'esilio, decretato da Luigi XV, dell'arcivescovo di Parigi, Christophe de Beaumont, reo di aver appoggiato l'iniziativa dei preti che rifiutavano di amministrare i sacramenti a chi non avesse aderito esplicitamente - attraverso appositi \u00abbiglietti di confessione\u00bb - alla bolla pontificia \"Unigenitus\" di Clemente XI, che aveva condannato il giansenismo nell'ormai lontano 8 settembre 1713.\nLa questione era delicata poich\u00e9, seppure il cattolicesimo costituiva la religione ufficiale dello Stato, occorreva non dare alcun pretesto alla pur minima ingerenza del papa negli affari interni della Francia e non offendere la dignit\u00e0 del parlamento, che aveva preteso e ottenuto l'esilio del prelato. I biglietti di confessione erano stati nel frattempo dichiarati illegittimi dal governo che aveva per\u00f2 ribadito che la bolla pontificia costituiva una vera e propria legge dello Stato. Il papa Benedetto XIV approv\u00f2 alla fine l'operato di Luigi, confermando la \"Unigenitus\" e abrogando i biglietti di confessione.\nIl rovesciamento delle alleanze.\nIl conflitto con la Prussia di Federico II, che mirava a scalzare l'influenza esercitata sulla Germania dall'impero asburgico, aveva messo in movimento la diplomazia austriaca. Maria Teresa e il cancelliere Wenzel Anton von Kaunitz-Rietberg, gi\u00e0 ambasciatore imperiale a Parigi e buon interlocutore della Pompadour, contattarono la marchesa al fine di ottenere un avvicinamento dei due Paesi, divisi da secoli di rivalit\u00e0, in funzione anti-prussiana. Accolta favorevolmente dalla Pompadour, l'iniziativa diplomatica dell'Austria and\u00f2 a buon fine: condotte le trattative dall'abate de Bernis, il 1\u00ba maggio 1756 fu firmato il trattato di Versailles con il quale l'Austria avrebbe visto garantiti dalla Francia i suoi possessi nei Paesi Bassi conservando in cambio la propria neutralit\u00e0 nel prossimo conflitto anglo-francese, mentre si sarebbero portate aiuto nel caso di attacco di una terza potenza.\nL'accordo fu vantaggioso per l'Austria, il cui contributo nel conflitto anglo-francese sarebbe stato nullo, mentre oneroso, come dimostr\u00f2 la guerra dei sette anni, sarebbe stato l'impegno francese in una guerra austro-prussiana. L'ambasciatore von Starhemberg poteva cos\u00ec scrivere a Vienna che dalla Pompadour \u00abdobbiamo aspettarci tutto. Vuole essere stimata e in effetti lo merita. La vedr\u00f2 pi\u00f9 spesso e pi\u00f9 confidenzialmente quando la nostra alleanza non sar\u00e0 pi\u00f9 un mistero. Per quell'epoca vorrei avere delle cose da dirle che la lusinghino personalmente\u00bb.\nIn politica non fece sicuramente scelte felici e la peggiore fu proprio l'alleanza con l'Austria che port\u00f2 alla sconfitta di Ro\u00dfbach e alla perdita di colonie come il Canada. Gli uomini di Stato scelti, se non imposti, da lei, come il cardinale De Bernis prima e il duca di Choiseul in seguito, non furono in grado di arrestare la crisi politica in atto.\nFurono molto pi\u00f9 fortunate le sue scelte estetiche e filosofiche. Sono indiscutibili il suo gusto e la sua estrema competenza in materie come il teatro, la pittura e l'architettura. Altrettanto nota la sua inclinazione per personaggi di primo piano dell'Illuminismo come Voltaire e Diderot. Protesse, pi\u00f9 o meno segretamente, la pubblicazione dell'Encyclop\u00e9die, facendosi anche ritrarre nel 1755 dal pittore di corte Maurice Quentin de La Tour con accanto il quarto tomo dell'opera. Paradossalmente fin\u00ec per prestare sostegno proprio alle idee che contribuirono a scardinare la monarchia, pur nutrendo una sincera ansia di salvarla, o almeno proteggerla, in tutti i modi.\nLa morte.\nDopo vent'anni di vita e d'intrighi a corte, la sua salute vacill\u00f2: a Versailles, si lamentava costantemente dell'aria fredda e umida dei suoi grandi appartamenti, rimpiangendo il piccolo attico del lato nord - pi\u00f9 facile a riscaldarsi - che aveva occupato nei primi cinque anni della sua permanenza.\nMor\u00ec di edema polmonare acuto, all'et\u00e0 di 42 anni, il 15 aprile 1764 a Versailles, ultimo privilegio accordatole, visto che era severamente vietato ai cortigiani di morire nel luogo in cui risiedeva il re e la sua corte.\nSi narra che, considerato il maltempo al momento della partenza della salma per Parigi, Luigi XV abbia commentato: \u00abLa marchesa non avr\u00e0 bel tempo per il suo viaggio\u00bb e vedendo il corteo allontanarsi senza aver potuto rendere ufficialmente omaggio a colei che cos\u00ec a lungo era stata la sua confidente, abbia mestamente dichiarato: \u00abEcco l'unico omaggio che ho potuto renderle\u00bb.\nJeanne-Antoinette fu sepolta a Parigi, nella cappella del convento dei Cappuccini.\nMadame de Pompadour nella cultura di massa.\nLetteratura.\nMadame de Pompadour \u00e8 oggetto di versetti satirici che Thomas Mann fa recitare al poeta di Lubecca, Jacques Hoffstede, uno dei personaggi del suo primo romanzo, \"I Buddenbrook\":\nL'ironia dei versetti non \u00e8 percepibile in lingua italiana, poich\u00e9 si basa sul doppio senso del termine tedesco \"Scheide\", che in quella lingua ha il significato di \"fodero\" o \"guaina\", ma anche, volgarmente, di \"vagina\"."}
{"id": "50422", "revid": "2164870", "url": "https://it.wikipedia.org/wiki?curid=50422", "title": "Don Rosa", "text": "Famoso autore e disegnatore disneyano di origini italiane, particolarmente specializzato nelle storie riguardanti Paperon de' Paperoni, Paperino e tutta la famiglia dei paperi, Don Rosa viene considerato l'erede di Carl Barks, del quale \u00e8 anche grande estimatore. Essendo stato attivo tra gli anni ottanta e i duemila \u00e8 l'ultimo grande autore statunitense Disney, in un periodo in cui ormai sono solo le scuole italiane ed europee in generale a mantenere costante la produzione di fumetti.\nIl nome \"Keno\" \u00e8 stato ereditato dal nonno Gioachino Rosa, emigrato negli Stati Uniti da Maniago, una cittadina in Friuli all'inizio del XX secolo: questi aveva accorciato il suo nome prima in \"Chino\" e poi in \"Keno\" per renderne pi\u00f9 semplice la pronuncia in inglese. L'artista non ha mai nascosto il suo amore per l'Italia e anzi \u00e8 sempre andato orgoglioso delle sue radici, e conserva ancora numerosi cimeli del nonno italiano, tra i quali un baule, che \u00e8 diventato quasi un marchio di fabbrica, inserito anche nelle sue storie (\u00e8 il baule pieno di adesivi e ricordi di Zio Paperone). Prende infine il secondo nome dal padre, Ugo Rosa. Non conosce tuttavia la lingua italiana.\nBiografia.\nInfanzia.\nDiscendente da italiani originari di Maniago, Don Rosa ha sempre amato disegnare: impar\u00f2 a disegnare fumetti prima di imparare a scrivere. Considerava tuttavia i disegni semplici illustrazioni per poter raccontare una storia.\nI suoi fumetti preferiti durante la sua crescita furono ovviamente \"Uncle Scrooge\" della Western Publishing e \"Superman\" della DC Comics.\nSi iscrisse all'Universit\u00e0 del Kentucky nel 1969 e si laure\u00f2 nel 1973 con un \"Bachelor of Arts\" in ingegneria civile.\nPrimi lavori.\nIl suo primo vero lavoro fumettistico fu una striscia che vedeva protagonista il suo personaggio Lancelot Pertwillaby. Questa striscia fu creata nel 1971 per il \"Kentucky Kernel\", il giornale dell'Universit\u00e0 del Kentucky che voleva delle strisce fumettistiche di satira politica.\nL'Universit\u00e0 gli permise pi\u00f9 tardi di pubblicare avventure di Lancelot Pertwillaby e Don disegn\u00f2 la storia \"Persi nelle (altre parti delle) Ande\".\nDopo la laurea, Don inizi\u00f2 a lavorare nell'azienda di famiglia \"Keno Rosa Tile Company\" (produttrice di ceramiche), ma continu\u00f2 a disegnare fumetti come secondo lavoro.\nIl 6 ottobre 1979 la rivista \"Louisville Times\" cominci\u00f2 a pubblicare la striscia di sua creazione \"Capitan Kentucky\" (un supereroe alter ego di Lancelot Pertwillaby). Dopo circa 150 episodi, nel 1982 la striscia termin\u00f2 e Don smise di disegnare fumetti per quattro anni.\nLe sue opere non disneyane sono state pubblicate nel 2001 per la casa editrice norvegese \"Gazette Bok\" e nel 2005, in Italia, la Andamar Press ha pubblicato il primo volume di \"Capitan Kentucky\".\nLa collaborazione con la Gladstone.\nNel 1985 Don Rosa trov\u00f2 un fumetto Disney pubblicato dalla Gladstone (la prima casa editrice a pubblicare i fumetti Disney dopo gli anni settanta) nella vetrina di un negozietto e lui, che fin dall'infanzia era un appassionato di fumetti Disney e un grande fan di Carl Barks (1901-2000), immediatamente contatt\u00f2 l'editore, Byron Erickson, e gli disse che era l'unico americano nato per scrivere e disegnare le storie di Zio Paperone. Byron chiese a Don Rosa di produrre e consegnargli una storia e questi inizi\u00f2 a scrivere e disegnare la sua prima storia con i paperi: \"Zio Paperone e il figlio del sole\".\nDon Rosa lavor\u00f2 per la Gladstone fino al 1989. Si licenzi\u00f2 perch\u00e9 la Gladstone non gli voleva restituire le tavole originali delle sue storie. Questo era inaccettabile per Don Rosa perch\u00e9 le tavole gli servivano per venderle. Senza i proventi delle vendite delle tavole non riusciva ad arrivare a fine mese.\nDopo aver realizzato alcune storie per la casa editrice olandese Oberon, venne assunto dagli editori di un giornale a fumetti americano di nome \"DuckTales\" (che pubblicava le storie dell'omonimo cartone animato). Don scrisse solo una storia per questa casa editrice (\"Back in Time for a Dime\"), poi interruppe la sua collaborazione.\nLa collaborazione con l'Egmont.\nIn seguito Don Rosa scopr\u00ec che la casa editrice danese Egmont (allora Gutenberghus) stava ristampando alcune sue storie e ne voleva di pi\u00f9. Don venne assunto alla Egmont nel 1990 insieme a Byron Erickson, il suo ex editore alla Gladstone.\nLa Saga di Paperon de' Paperoni.\nNel 1991 l'Egmont gli commission\u00f2 la realizzazione della \"Saga di Paperon de' Paperoni\" (\"The Life and Times of $crooge McDuck\"), la sua opera pi\u00f9 importante. Essa \u00e8 un lungo progetto con il quale ha narrato, in dodici corposi capitoli, la vita e le opere del \"papero pi\u00f9 ricco del mondo\", basandosi su un lungo lavoro di ricerca e documentazione sulle opere di Carl Barks (il padre di buona parte della famiglia dei paperi e in particolare di Zio Paperone), e di altri importanti autori storici, creando una saga unica e curatissima nei minimi particolari.\nPer svolgere l'intero lavoro, commissionato dall'editrice danese Egmont, Rosa ha impiegato anni di studio e raccolta del materiale, per poi cimentarsi nella lunga saga di ben 212 tavole, che \u00e8 costata altri due anni di lavoro per essere disegnata.\nParallelamente realizza su richiesta l'albero genealogico dei paperi.\nDon Rosa \u00e8 uno dei pi\u00f9 importanti artisti Disney dai tempi di Carl Barks, da lui venerato, e del quale \u00e8 generalmente considerato in qualche modo l'erede, perlomeno dal punto di vista narrativo.\nIl ritiro.\nNel 2008 Don Rosa viene operato agli occhi. Il 2 giugno 2008, nel corso di un'intervista a Danish Komiks.dk fair, Don Rosa dichiara di volersi ritirare.\nNel 2011 partecipa al Torino Comics e Cartoons on the Bay di Rapallo.\nIl 13 febbraio 2013 Don Rosa dichiara ufficialmente il suo ritiro da autore Disney, come \u00e8 possibile leggere nel suo sito. Tra i tanti motivi, il pi\u00f9 rilevante, \u00e8 per i diritti della Disney, infatti i suoi problemi alla vista sarebbero un elemento secondario. Come da lui scritto non gli venivano pagati i diritti per le ristampe e molte altre cose.\nDopo il ritiro.\nNel 2013 negli Stati Uniti riceve un premio alla carriera in occasione degli Eisner Award.\nNel 2013 e 2014 collabora col musicista finlandese Tuomas Holopainen, impegnato in un progetto solista ispirato alla saga di Paperon de' Paperoni e disegna la copertina dell'album.\nDal 22 al 24 aprile 2016 \u00e8 stato ospite della 18\u00aa edizione del Napoli Comicon, firmando, in soli tre giorni, circa 7000 dediche.\nIl 15 maggio 2019 \u00e8 stato ospite a Milano presso WOW - MUSEO del FUMETTO, dove ha incontrato un numeroso pubblico e ha tenuto una sessione di firme.\nAltri media.\nHa contribuito alla realizzazione della serie animata \"TaleSpin\" nell'episodio numero 6, \"It Came from Beneath the Sea Duck\", e nell'episodio 9, \"I Only Have Ice for You\".\nD.U.C.K.: la dedica di Don Rosa a Carl Barks.\nIn quasi tutte le sue storie si pu\u00f2 trovare nella prima tavola (solitamente nella vignetta d'apertura) una dedica proprio al maestro Carl Barks che, a detta di Rosa stesso, gli ispira ogni singola tavola.\nLa dedica consiste in una sigla, \"D.U.C.K.\", che non solo significa \"papero\" in inglese, ma \u00e8 anche l'acronimo di \"Dedicated to Uncle Carl by Keno\", ovvero \"Dedicato allo zio Carl da Keno\", dove Keno \u00e8 il secondo nome di Rosa. La sigla \u00e8 solitamente camuffata nel disegno (le vignette di Rosa sono dettagliatissime, cosicch\u00e9 trovare la sigla risulta estremamente difficile) per evitare di rompere l'armonia dell'illustrazione (e per scampare alle modifiche degli \"editor\" che curano le sue storie)."}
{"id": "50423", "revid": "287204", "url": "https://it.wikipedia.org/wiki?curid=50423", "title": "Reflex a obiettivo singolo", "text": "La reflex a obiettivo singolo, detta anche Single-Lens Reflex (SLR), o pi\u00f9 semplicemente reflex, \u00e8 un tipo di fotocamera dotata di un sistema di mira che permette di osservare dal mirino ottico l'inquadratura in ingresso dall'obiettivo stesso. Il sistema \u00e8 composto da uno specchio, inclinato di 45\u00b0 verso l'alto, posto in una camera oscura dietro all'obiettivo, e da un pentaprisma (o un pentaspecchio nei modelli di fascia bassa).\nL'espressione inglese \"single lens reflex\" fu introdotta per distinguere questa categoria di fotocamere dalle \"twin-lens reflex\" (o TLR), anch'esse dotate di uno specchio per rinviare l'immagine al mirino, ma con un sistema di due obiettivi, di cui uno diretto alla pellicola e l'altro alla visione della scena da parte del fotografo.\nIl nome di queste fotocamere quindi deriva esclusivamente dal sistema di mira e non dal tipo di elemento sensibile; oggi, per praticit\u00e0, con SLR si tende ad identificare le fotocamere che registrano le foto su pellicola, e con DSLR le macchine fotografiche digitali con la medesima configurazione.\nStoria.\nGi\u00e0 nel 1860 Thomas Sutton aveva prodotto una gigantesca camera reflex con specchio mobile che faceva vedere cosa inquadrava l'obiettivo; ma come ampiamente noto il vantaggio di una reflex sta nella possibilit\u00e0 di essere usata pi\u00f9 comodamente nella fotografia d'azione o movimento, e questa fotocamera era decisamente troppo grande e pesante per essere usata in azione. Nel 1914 la ICA tedesca introdusse la sua prima reflex con un obiettivo da 180 mm con apertura massima f 6.3 prodotto dalla Carl Zeiss Jena. Altri modelli simili furono prodotti in quegli anni da varie aziende. Solamente nel 1932 la Ihagee tedesca progett\u00f2 una fotocamera reflex compatta: il modello Exakta-A, messa in commercio nel 1936. Questa non utilizzava il pentaprisma ma un pozzetto di visione ed usava inizialmente una pellicola formato 127. Questo primato \u00e8 conteso con una macchina sovietica, la Sport (Cnopm), prodotta negli anni trenta dalla \"Gosudarstvennyi Optiko-Mekhanicheskii Zavod\" (GOMZ) di Leningrado (Russia). Infatti il suo prototipo, chiamato Gelveta, fu realizzato da A. O. Gelgar fra il 1934 e il 1935. L'origine del progetto risalirebbe addirittura al modello Mine, realizzato nel 1929 da A. A. Mine.\nNel 1939 fu prodotta dalla tedesca Veb Pentacon, la Pentacon con prisma intercambiabile. Il pentaprisma, anche se era stato brevettato gi\u00e0 nell'800, fu introdotto per la prima volta dalla, per l'epoca rivoluzionaria, Rectaflex italiana e subito dopo dalla Contax S (Spiegel) tedesca nel 1949.\nLa russa Zenit inizi\u00f2 la produzione di una lunga e fortunata serie di reflex nel 1952 iniziando con la trasformazione di una Zorki a telemetro in una reflex semplicemente rimuovendo la parte superiore e sostituendola con un pentaprisma e con un vetro smerigliato; venne aggiunto uno specchio regolato da un sistema di pulegge e venne l'attacco a vite per fare spazio allo specchio.\nNel 1952 la Asahi Optical Co. introdusse in Giappone la prima reflex a pozzetto con il ritorno automatico dello specchio, la Asahiflex. Nel 1957 introdusse il pentaprisma, chiamando questo modello Asahi Pentax AP; essa fu l'antesignana delle moderne reflex giapponesi. Il pentaprisma nelle macchine giapponesi, in realt\u00e0, era stato introdotto nel 1955 dalla Orion Camera Co. con il modello Miranda T.\nSuccessivamente, nel 1959 la giapponese Nippon Kogaku introdusse il modello Nikon F. Con questa reflex per la prima volta veniva offerto un sistema completo, con pentaprisma e/o pozzetto visore intercambiabile. Successivamente venne messo in commercio anche il Photomic che aveva l'esposimetro incorporato nel pentaprisma. Il tutto insieme a tutta una serie di obiettivi intercambiabili di qualit\u00e0 e accessori vari che rendevano il sistema molto attrattivo per i professionisti. Vi era nel sistema anche un motore meccanico che permetteva una raffica fotografica fino a 4 foto al secondo. Fu la Topcon RE super nel 1960 ad introdurre la prima lettura esposimetrica sul piano della pellicola attraverso una misurazione TTL. Sempre nel 1960 la Pentax present\u00f2 la prima reflex a pentaprisma con esposimetro al CdS (solfuro di cadmio) incorporato con lettura TTL, modello che fu per\u00f2 messo in produzione nel 1964.\nLa Leica introdusse nel 1965 la prima reflex a pentaprisma con esposimetro esterno e velocit\u00e0 di otturazione di 1/2000\u00a0s. \nNel 1967 fu presentata la prima reflex automatica a priorit\u00e0 di tempi, la Konica Autoreflex T, dove veniva scelto il tempo e la macchina impostava automaticamente il diaframma. Nel 1971 sempre l'Asahi Pentax present\u00f2 una moderna macchina con otturatore elettronico e priorit\u00e0 di diaframmi: la Pentax ES (Electro Spotmatic). Sempre nel 1971 Canon e Nikon introdussero i loro nuovi sistemi fotografici basati su una reflex: la Canon F1 con motore per sequenze velocissime e la Nikon F2.\nPrincipio di funzionamento.\nUna fotocamera reflex \u00e8 costituita essenzialmente dai seguenti elementi: \nLo specchio si trova quasi sempre in posizione di mira, reindirizzando l'immagine al pentaprisma e quindi al mirino e permettendo di inquadrare il soggetto da fotografare. Nel momento dello scatto lo specchio si solleva, lasciando passare la luce verso l'otturatore e l'elemento sensibile, permettendo in questo modo l'immagazzinamento dell'immagine.\nContemporaneamente, lo specchio ottura la parete superiore della camera in cui si trova, impedendo l'ingresso di luce dal mirino. Non appena l'otturatore si richiude, lo specchio si riabbassa in posizione di mira. Tutto questo avviene in un breve istante, nel quale i movimenti delle parti meccaniche producono il caratteristico \"click\" di questa tipologia di fotocamere.\nIl pentaprisma (o il pentaspecchio), oltre a deviare l'immagine dallo specchio al mirino, ha anche la funzione di raddrizzarla, perch\u00e9 altrimenti risulterebbe avere i lati destro e sinistro invertiti.\nVantaggi e svantaggi.\nCaratteristico delle fotocamere reflex \u00e8 il fatto che, durante l'esposizione, il soggetto non \u00e8 pi\u00f9 visibile al fotografo, a causa del movimento dello specchio. Tale interruzione \u00e8 per\u00f2 di brevissima durata, e il fastidio che comporta, come pure l'aumento di ingombro, peso, rumorosit\u00e0 e vibrazioni dovute al pentaprisma e allo specchio mobile, sono ampiamente compensati \u2013 fatta eccezione per alcune situazioni particolari \u2013 dal vantaggio di vedere esattamente l'inquadratura dell'obiettivo. Questo vantaggio si rivela decisivo nelle macchine ad obiettivi intercambiabili, nelle foto a distanza ravvicinata e nell'uso di teleobiettivi.\nLa presenza dello specchio mobile impedisce di montare obiettivi la cui lente posteriore sia troppo vicina al piano focale, pertanto i grandangolari devono essere realizzati con schemi retrofocus o a teleobiettivo invertito.\nNella maggior parte delle macchine di tipo reflex, l'immagine catturata e l'immagine vista attraverso il mirino pu\u00f2 anche non coincidere al 100% e normalmente si trova almeno un 90-95% di copertura. La \"percentuale di copertura\" dei mirini, dichiarata nelle specifiche, pu\u00f2 variare tra circa 80% e 100%.\nIl costo del sistema specchio, pentaprisma ed oculare per avere la visione al 100% \u00e8 una delle ragioni delle scelte produttive, tale da suggerirne l'uso soltanto su fotocamere particolarmente impegnative economicamente, giustificate da una attivit\u00e0 lavorativa (settore professionale).\nLe varie ottiche intercambiabili sul corpo-macchina prevedono precisi riferimenti produttivi, per il cosiddetto tiraggio e relative tolleranze. La somma delle imprecisioni di fabbricazione, pur se singolarmente rientranti nelle tolleranze, pu\u00f2 incidere sulla precisione della messa a fuoco automatica e manuale, causando il front-back focus: disallineamento tra l'immagine ripresa e ci\u00f2 che si vede sul mirino, oppure anche tra messa a fuoco reale e taratura del sistema AF. Per cui \u00e8 possibile che il piano di messa a fuoco sar\u00e0 nitido un po' pi\u00f9 avanti o pi\u00f9 indietro rispetto al punto corretto.\nReflex a obiettivo integrato.\nLa grande maggioranza delle fotocamere SLR hanno obiettivi intercambiabili; tuttavia esistono anche alcuni modelli ad obiettivo fisso.\nI modelli prodotti da Olympus (serie IS) si rivolgevano principalmente ai fotoamatori: aspetto compatto, maneggevolezza, autofocus, esposizione programmata ed obiettivo zoom motorizzato dal grandangolo moderato al medio-tele, erano alcune delle loro caratteristiche principali. Nello stesso tempo, per\u00f2, consentivano la visione attraverso l'obiettivo, ed anche la messa a fuoco e la misurazione della luce avvenivano through-the-lens. Alcuni modelli offrivano anche l'esposizione automatica a priorit\u00e0 dei diaframmi, infine tutti avevano obiettivi pi\u00f9 luminosi di quelli delle fotocamere compatte zoom. Erano, in sostanza, una via di mezzo tra le fotocamere compatte pi\u00f9 sofisticate e le comuni reflex.\nI modelli della serie \"Yashica Dental Eye\" di Kyocera erano invece destinati all'uso professionale, in particolar modo alla fotografia dentistica (anche se nulla vietava di usarli per la macrofotografia). Presentavano infatti un obiettivo macro a focale fissa, con flash anulare incorporato.\n\"Single Lens Translucent\" a specchio fisso.\nLe fotocamere SLR a specchio fisso (tra cui le Canon Pellix e le successive EOS RT) hanno uno specchio fisso semi-trasparente, chiamato in Inglese \"pellicle mirror\", specchio a pellicola, per via della sua sottigliezza. \nSiccome non hanno bisogno di sollevare lo specchio prima di aprire l'otturatore, l'arco di tempo tra la pressione del pulsante di scatto e l'esposizione del fotogramma \u00e8 pi\u00f9 breve di quello consentito dalle loro controparti con lo specchietto mobile, e non avviene il \"black-out\" del mirino.\nLe reflex a specchio fisso sono concepite soprattutto per la fotografia sportiva e quella naturalistica, dove la prontezza nello scatto \u00e8 vitale tanto quanto un tempo di esposizione rapido: mentre con una reflex a specchio fisso la foto \u00e8 gi\u00e0 fatta subito dopo aver premuto a fondo il pulsante, con una reflex tradizionale la scena potrebbe scomporsi nell'arco di tempo richiesto alla macchina per sollevare lo specchio, oppure semplicemente a causa della vibrazione generata dal sollevamento dello specchio stesso.\nLe reflex a specchio fisso richiedono, a parit\u00e0 di illuminazione della scena, una pellicola pi\u00f9 sensibile, dato che una parte della luce che entra nella macchina attraverso l'obiettivo viene riflessa dallo specchietto al pentaprisma, al fine di rendere possibile l'osservazione della scena da parte del fotografo e dell'autofocus (se presente). Per alcuni modelli era possibile cambiare lo specchietto con uno in grado di far passare pi\u00f9 luce verso il piano focale, ma penalizzando la visione attraverso il mirino (l'immagine risultava pi\u00f9 scura) e rendendo pi\u00f9 difficile la focheggiatura. Inoltre, \u00e8 necessario prestare la massima attenzione alla pulizia, dato che eventuali impurit\u00e0, quali pelucchi o granelli di polvere, penalizzerebbero sensibilmente la qualit\u00e0 della fotografia."}
{"id": "50424", "revid": "842", "url": "https://it.wikipedia.org/wiki?curid=50424", "title": "68040", "text": ""}
{"id": "50425", "revid": "842", "url": "https://it.wikipedia.org/wiki?curid=50425", "title": "680LC40", "text": ""}
{"id": "50428", "revid": "1656773", "url": "https://it.wikipedia.org/wiki?curid=50428", "title": "Oncia (moneta)", "text": "L'oncia (Latino \"uncia\", plurale \"unci\u00e6\") era una moneta di bronzo dell'antica Roma del valore di un dodicesimo di asse, emessa dalla Repubblica Romana e da altre popolazioni dell'Italia antica.\nL'oncia aveva il peso teorico di circa 27 grammi nello standard librale ed era prodotta solo occasionalmente anche all'inizio della monetazione romana fusa di bronzo.\nNella monetazione romana al dritto i tipi usati furono: un osso (circa 289-245 a.C.), un chicco di grano (circa 280-245 a.C.), la testa elmata di Roma (intesa come divinit\u00e0) (da circa 240 a.C.). Il segno indicante il suo valore era un globulo.\nNell'Impero Romano l'oncia fu rimessa per un breve periodo in uso da Traiano (98-117) e Adriano (117-138). La moneta aveva un diametro di 11-14 mm e pesava circa 0,8-1,2 grammi. Presentava la testa dell'imperatore al dritto anepigrafe (senza iscrizione) e \"SC\" (\"Senatus Consultum\") in una corona al rovescio."}
{"id": "50432", "revid": "842", "url": "https://it.wikipedia.org/wiki?curid=50432", "title": "MPC 7450", "text": ""}
{"id": "50437", "revid": "1305772", "url": "https://it.wikipedia.org/wiki?curid=50437", "title": "Castagneto", "text": ""}
{"id": "50438", "revid": "287204", "url": "https://it.wikipedia.org/wiki?curid=50438", "title": "Castagnole", "text": ""}
{"id": "50439", "revid": "115526302", "url": "https://it.wikipedia.org/wiki?curid=50439", "title": "Tempera (L'Aquila)", "text": "Temp\u00e9ra \u00e8 una frazione della citt\u00e0 italiana dell'Aquila distante circa cinque chilometri ad est del capoluogo, lungo la strada statale 17 bis che da Bazzano-Paganica sale a Campo Imperatore passando per Camarda, Assergi e Fonte Cerreto, originariamente compresa nel comune soppresso di Paganica, con cui oggi forma la decima circoscrizione. Conta circa 900 abitanti ed \u00e8 ubicato ad un'altitudine di circa 632 metri, sotto il massiccio del Gran Sasso.\nStoria.\nNon si hanno notizie certe sulla fondazione di Temp\u00e9ra sebbene la sua presenza \u00e8 testimoniata gi\u00e0 nel IX secolo da alcuni scritti e dal reinvenimenti di opere d'origine franco-longobarda nella chiesa parrocchiale di San Biagio. Nel XIII secolo compare su alcuni scritti con il nome di \"Intervera\", in riferimento al fiume Vera che scorre nelle vicinanze e, sempre nel XIII secolo, partecip\u00f2 con altri castelli del contado alla fondazione dell'Aquila.\nDa quel momento le sue vicende sono legate a quelle della vicina Paganica sino alla definitiva unione dei territori nel XVIII secolo con la creazione del circondario di Paganica facente riferimento al Distretto di Aquila. In seguito all'unit\u00e0 d'Italia Paganica (con Temp\u00e9ra) divenne comune autonomo. Nel 1927 infine, nell'ambito del progetto denominato \"Grande Aquila\", si procede alla soppressione del comune di Paganica ed alla definitiva riunificazione del suo territorio con quello dell'Aquila.\nNel 2009 la frazione \u00e8 una delle pi\u00f9 colpite dal terremoto dell'Aquila per un totale di otto vittime, molteplici crolli e la pressoch\u00e9 totale distruzione del nucleo storico del paese; in seguito alla scossa si \u00e8 registrato inoltre un abbassamento ed uno spostamento delle sorgenti del fiume Vera.\nMonumenti e luoghi d'interesse.\nIl paese presenta un interessante centro storico d'origine longobarda con palazzi nobiliari, tra cui si cita il Palazzo Vicentini. Di origine cinquecentesca, e ricostruite dopo il terremoto del 1703, sono anche le cartiere ed i mulini disposti lungo il percorso del fiume Vera; almeno due di essi hanno subito danni ingenti dal terremoto del 2009. Tra i pi\u00f9 famosi monumenti c'\u00e8 lo storico Mulino Gasbarri che vede cominciare la sua storia nel 1857 con il mugnaio Giuseppe Gasbarri. Il mulino ha subito forti danni in seguito al sisma del 2009 ma dal settembre del 2018 ha ripreso a macinare.\nRiserva naturale del fiume Vera.\nLo stesso fiume, da cui deriva il nome del paese e le cui sorgenti sorgono a poca distanza dall'abitato, \u00e8 dal 1983 area protetta a carattere regionale, conosciuta come Riserva naturale regionale Sorgenti del Fiume Vera; essa si estende per oltre 30 ettari lungo l'omonimo fiume e presenta itinerari naturalistici pedonali e ciclabili."}
{"id": "50441", "revid": "287204", "url": "https://it.wikipedia.org/wiki?curid=50441", "title": "Castel", "text": ""}
{"id": "50447", "revid": "125636407", "url": "https://it.wikipedia.org/wiki?curid=50447", "title": "Saga di Paperon de' Paperoni", "text": "La Saga di Paperon de' Paperoni (\"The Life and Times of $crooge McDuck\", oppure abbreviata \"LO$\") \u00e8 una saga a fumetti incentrata sul personaggio di Paperon de' Paperoni, realizzata dal fumettista statunitense Don Rosa. \u00c8 stata pubblicata la prima volta in Danimarca dalla Egmont dal 1992 al 1994 sulla testata \"Anders And &amp; Co\". e successivamente in molti altri paesi del mondo come gli Stati Uniti d'America sulla testata \"Uncle Scrooge\" (1994-96).\nNella serie viene narrata la biografia di Paperon de' Paperoni fino al 1947, data del suo esordio nella prima storia col personaggio realizzata da Carl Barks. Le storie sono state successivamente raccolte e pubblicate in un unico volume. Don Rosa ha poi pubblicato ulteriori capitoli aggiuntivi, strettamente connessi con la storia di Zio Paperone. La storia segue i principali avvenimenti della vita di Paperon de' Paperoni dall'et\u00e0 di dieci anni, nel 1877 a Glasgow, fino al 1947 \u2212 anno della sua prima apparizione ufficiale. Nella saga sono presenti inoltre riferimenti a quasi tutte le storie di Carl Barks e fornisce anche informazioni sui luoghi e le origini di molti personaggi legati a Paperone.\nNel 1995 ha vinto il \"Premio Eisner\" come \"Migliore Storia a Puntate\". Il compositore finlandese Tuomas Holopainen ha pubblicato un album basato sul libro, dal titolo \"Music Inspired by the Life and Times of Scrooge\". Don Rosa ha illustrato la copertina per l'album.\nStoria editoriale.\nNel 1991 l'Egmont \u2212 casa editrice danese per il quale Don Rosa lavorava da circa un anno \u2212 commission\u00f2 all'autore statunitense la realizzazione della \"Saga di Paperon de' Paperoni\", un tentativo di raccontare le origini del personaggio di Paperone, della sua proverbiale ricchezza e della sua maturit\u00e0. La realizzazione dell'opera inizi\u00f2 quello stesso anno e termin\u00f2 due anni dopo, nel 1994.\nLa saga si compone di dodici capitoli, che narrano tutta la vita del personaggio, dall'infanzia all'et\u00e0 adulta, attraverso storie che narrano avventure intorno al mondo per le quali l'autore ha lavorato molti anni portando avanti un doppio studio di documentazione: da un lato avendo come basi le storie scritte da Carl Barks, dalle quali ha tratto quelli che egli ha definito i \"fatti barksiani\", l'albero genealogico che aveva redatto negli anni cinquanta per suo uso nella realizzazione delle storie con i paperi oltre che le storie scritte da Vic Lockman, l'unico altro autore Disney impegnato a realizzare una storia coerente dei paperi; dall'altro lato un accurato lavoro di documentazione storica per evitare di commettere errori nelle datazioni o nelle indicazioni geografiche e rendere, cos\u00ec, coerente l'epopea del personaggio con la realt\u00e0 storica le storie narrate.\nLa saga non si concluse con i dodici capitoli che la componevano ma venne ampliata da Don Rosa che realizz\u00f2 nuove storie che, pi\u00f9 o meno direttamente, si collegavano a quanto gi\u00e0 narrato, arricchendola di particolari, eventi e personaggi, o approfondendo quelli narrati in precedenza e che non aveva potuto inserire nell'opera originale. I capitoli aggiunti da Don Rosa alla saga sono sei e vengono classificati come capitolo 0, 3B, 6B, 8B, 8C, 10B. Il numero indica il capitolo canonico al capitolo aggiuntivo. Il racconto \"Decini e destini\" \u00e8 classificato col numero zero in quanto realizzato prima dei racconti della saga.\nL'autore ha disseminato nella sua opera la sigla \"D.U.C.K.\", che non solo significa \"papero\" in inglese, ma \u00e8 anche l'acronimo di \"Dedicated to Uncle Carl by Keno\", ovvero \"Dedicato allo zio Carl da Keno\", dove Keno \u00e8 il secondo nome di Rosa. La sigla \u00e8 solitamente camuffata nel disegno molto dettagliato di Rosa. Tale dedica gli ha valso il soprannome \"The D.U.C.K.man\", gioco di parole tra la sigla \"D.U.C.K.\" e il soprannome di Barks \"The Duck Man\" (\"L'uomo dei paperi\").\nLe storie aggiuntive.\nAltri quattro racconti di Don Rosa vengono a volte associati alla saga in quanto raccontano episodi in qualche modo legati ad essa, ma sono ambientati dopo l'ultimo episodio. I racconti in questione sono \"Zio Paperone e l'ultima slitta per Dawson\", \"Il segreto dell'Olandese\", \"Il sogno di una vita\" e \"Una lettera da casa.\"\nCronologia della vita.\nEcco di seguito la cronologia della vita di Paperon de' Paperoni basata sulla sua opera e dai dati raccolti dalle storie di Carl Barks:\nEdizioni internazionali.\nPubblicata in prima edizione in Danimarca (\"Anders And &amp; Co.\", 10 agosto 1992) e Norvegia (\"Donald Duck &amp; Co\", 20 ottobre 1992), l'opera venne pubblicata in tutto il mondo come in Germania (\"Micky Maus\", 19 agosto 1993, e sul volume \"Don Rosa: Onkel Dagobert - Sein Leben, seine Milliarden\" del dicembre 2003), Francia (\"Picsou Magazine hors-s\u00e9rie\", aprile 1998), Spagna (\"Ole Disney\", novembre 1996) e in altri paesi europei, ed anche in Brasile (\"40 Anos da Revista Tio Patinhas\", giugno 2003) e negli Stati Uniti, sulla rivista \"Uncle Scrooge\" tra l'aprile del 1994 ed il febbraio del 1996.\nEdizioni italiane.\nIn Italia venne proposta sul mensile \"Zio Paperone\" a partire dal n. 70 del 1995 fino al n. 81 del 1996. Nel novembre del 1997, in occasione dei 50 anni del personaggio, l'intera opera viene raccolta nel volume \"Zio Paperone - Progetto D.U.C.K.\". Nel giugno del 2000 viene pubblicato \"Paper Dinastia\" (\"Super Disney\" n.17) che raccoglie i 12 capitoli regolari, 4 dei 6 capitoli aggiuntivi e 2 storie collegate alla saga (\"Zio Paperone e l'ultima slitta per Dawson\" e \"Il segreto dell'Olandese)\". Nel 2004 La Repubblica, nella collana \"I Classici Del Fumetto Serie Oro\", raccoglie i 12 capitoli regolari e 5 dei 6 aggiuntivi (il volume risale a prima della pubblicazione de \"La prigioniera del fosso dell'Agonia Bianca.\", il cap. 8 bis nel 2006) in un volume dal titolo \"Zio Paperone &amp; Co. - La dinastia dei paperi\". Nel 2016 una nuova edizione italiana, revisionata dallo stesso Don Rosa, \u00e8 pubblicata dalla Panini Comics nei primi due volumi della collana \"Tesori International\": il primo, uscito (anche con cover variant) a fine aprile e in anteprima al Napoli Comicon che ospitava l'autore, contiene i 12 capitoli regolari; mentre il secondo, uscito a fine giugno, contiene i 6 capitoli aggiuntivi - in ordine cronologico - e due delle storie collegate alla saga, \"Zio Paperone e l'ultima slitta per Dawson\" e \"Il sogno di una vita\"."}
{"id": "50448", "revid": "2225", "url": "https://it.wikipedia.org/wiki?curid=50448", "title": "Saga di Paperon de Paperoni", "text": ""}
{"id": "50449", "revid": "2225", "url": "https://it.wikipedia.org/wiki?curid=50449", "title": "La saga di Zio Paperone", "text": ""}
{"id": "50451", "revid": "2225", "url": "https://it.wikipedia.org/wiki?curid=50451", "title": "La saga di Paperon de' Paperoni", "text": ""}
{"id": "50456", "revid": "842", "url": "https://it.wikipedia.org/wiki?curid=50456", "title": "PowerPC 750cxe", "text": ""}
{"id": "50460", "revid": "599013", "url": "https://it.wikipedia.org/wiki?curid=50460", "title": "Vince Carter", "text": "Noto fin dai tempi del college per le grandi doti atletiche, grazie alla sua esplosivit\u00e0 e creativit\u00e0 nelle conclusioni \u00e8 considerato da molti ex-giocatori, come il centro Shaquille O'Neal, il miglior schiacciatore della storia, oltre ad essere uno dei pi\u00f9 amati dal pubblico sin da quando giocava nei Toronto Raptors. Ha vinto la gara delle schiacciate all'NBA All-Star Weekend 2000, oggi considerato da molti come il pi\u00f9 bello di tutti i tempi.\nBiografia.\n\u00c8 cugino di terzo grado di un'altra stella della pallacanestro statunitense, Tracy McGrady.\nSuo zio Oliver Lee giocava a pallacanestro a Marquette e gli ha trasmesso la passione per la palla a spicchi quando Carter era piccolo.\nCaratteristiche tecniche.\nLa sua abilit\u00e0 nelle schiacciate gli vale i soprannomi \"Air Canada\" (in risposta a \"Air Jordan\") e \"Vinsanity\" (gioco di parole tra il suo nome e la parola \"insanity\", con riferimento all'entusiasmo che provoca nei tifosi); Shaquille O'Neal lo chiamer\u00e0 invece scherzosamente \"Half man, half amazing\" (\"met\u00e0 uomo, met\u00e0 meraviglia\"). A 11 anni si era gi\u00e0 guadagnato il soprannome UFO per come e quanto saltava. Si \u00e8 ispirato a Julius Erving, grande ex giocatore oltre che schiacciatore. Carter \u00e8 anche un ottimo tiratore sia da 2 che da 3 punti.\nCarriera.\nHigh school e college.\nLa carriera di Vince ha inizio alla Mainland High School, venendo subito notato dai maggiori college per le sue doti atletiche. La schiacciata diventa il pezzo forte del suo repertorio, permettendogli di conquistare la simpatia di migliaia di tifosi e al tempo stesso di attirare l'interesse di numerose squadre NBA.\nHa frequentato la University of North Carolina per tre anni, prima di dichiararsi eleggibile per il successivo draft.\nNBA.\nToronto Raptors.\nCarter arriva in NBA con la quinta scelta al draft NBA 1998, chiamato dai Golden State Warriors che per\u00f2 lo girano immediatamente ai Toronto Raptors in cambio dell'amico ed ex compagno di squadra Antawn Jamison (chiamato appena prima di lui, con la scelta numero quattro). Quella stagione NBA prese il via solo nel gennaio 1999, a causa della serrata tra giocatori e proprietari. A fine stagione viene nominato rookie dell'anno dopo aver realizzato 18,3 punti di media. Nel 1999-2000 viene scelto per partecipare all'All-Star Game per la prima volta, ottenendo il record di voti ricevuti dal pubblico. Da l\u00ec in poi, verr\u00e0 chiamato a partecipare ininterrottamente ogni anno fino al 2007 (risultando essere il pi\u00f9 votato dai tifosi nel 2001, nel 2002 e nel 2004), anche se nel 2002 non parteciper\u00e0 a causa di un infortunio.\nNel 2000 vince lo Slam Dunk Contest dell'All-Star Game. La sua partecipazione \u00e8 stata definita come \"la resurrezione della gara delle schiacciate\". Nello stesso anno segna il suo massimo di punti in carriera in data 27 febbraio 2000, quando mettendone a referto 51 contro i Phoenix Suns, diventando il primo giocatore a realizzare quel punteggio con la maglia dei Toronto Raptors, fino a quando Terrence Ross lo ha eguagliato il 25 gennaio 2014, punteggio rimasto record di franchigia per quasi 18 anni finch\u00e9 DeMar DeRozan non lo ha superato segnando 52 punti il 1\u00ba gennaio 2018.\nL'anno successivo \u00e8 stato determinante nel condurre Toronto alla sua prima partecipazione ai playoffs, anche grazie alla sua media di 27,6 punti a partita. La squadra arriver\u00e0 fino a gara7 (persa di un punto) delle semifinali della Eastern Conference. Cominciano per\u00f2 i problemi alle ginocchia che gli faranno saltare 61 partite nelle due stagioni successive. Chiude il 2002 con 24,7 punti a partita, e il 2003 con 20,6. Nella stagione 2003-04 Carter segna di media 22,5 punti, prende 4,8 rimbalzi e 4,8 assist. In questo periodo i Raptors si qualificano sempre per i play-off, ma non raggiungono in nessuna occasione le finali di Conference.\nNel frattempo Carter era in rotta con il presidente e con alcuni dirigenti dei Raptors, anche per via di promesse riguardanti l'arrivo di alcuni giocatori le quali non sarebbero state mantenute.\nNew Jersey Nets.\nNel dicembre del 2004 i Raptors lo cedono ai New Jersey Nets nel corso di un complesso scambio di giocatori tra le due franchigie. Pochi mesi prima la squadra canadese aveva licenziato il general manager Glen Grunwald e l'intero staff tecnico a seguito del mancato raggiungimento dei play-off.\nRivitalizzato dal nuovo ambiente, Carter mostra di nuovo il meglio del suo repertorio trascinando i Nets ai play-off (finendo per\u00f2 la corsa gi\u00e0 al primo turno contro Miami) dopo aver concluso la stagione 2004-2005 con un'autentica rimonta e mettendo insieme un totale di 24,5 punti, 5,2 rimbalzi e 4,2 assist a partita.\nAi Nets Carter \u00e8 poi riuscito a raggiungere nuovamente quota 51 con la maglia dei New Jersey Nets, in data 23 dicembre 2005 a Miami contro gli Heat, segnando 37 di questi nel secondo tempo della gara.\nOrlando Magic.\nNel giugno del 2009, insieme a Ryan Anderson, si trasferisce agli Orlando Magic in cambio di Rafer Alston, Courtney Lee e Tony Battie. Conclude la prima stagione giocando 75 partite con una media di 16,6 punti, 3,9 rimbalzi e 3,1 assist. La stagione successiva gioca solamente 22 partite a causa dello scambio con i Suns; in questo periodo registra 15,1 punti, 4,1 rimbalzi e 2,9 assist di media.\nPhoenix Suns.\nNel dicembre 2010 viene ceduto, insieme a Micka\u00ebl Pi\u00e9trus e Marcin Gortat, ai Phoenix Suns in cambio di Hidayet T\u00fcrko\u011flu, Jason Richardson ed Earl Clark.\nIl 10 dicembre 2011 viene tagliato da Phoenix.\nDallas Mavericks.\nPochi giorni dopo essere stato tagliato dai Suns firma con i Dallas Mavericks. Nella formazione allenata da Rick Carlisle si ritaglia un ruolo da sesto uomo, mettendo la sua esperienza e le sue doti balistiche al servizio della squadra partendo dalla panchina.\nA 37 anni, il 26 aprile 2014, un suo buzzer-beater da tre punti permette ai Mavericks di vincere gara-3 dei play-off contro i rivali texani dei San Antonio Spurs. Tuttavia a spuntarla furono proprio gli Spurs futuri vincitori dell'anello che vinsero la serie per 4-3.\nMemphis Grizzlies.\nIl 12 luglio 2014 firma un contratto triennale a 12,2 milioni di dollari con i Memphis Grizzlies.\nIl 30 marzo 2017, con i suoi 21 punti messi a segno nella vittoria dei suoi Memphis Grizzlies sugli Indiana Pacers, ha stabilito un nuovo record: nessuno aveva mai segnato 20 o pi\u00f9 punti a 40 anni e 62 giorni d'et\u00e0. Si \u00e8 portato a punti segnati in carriera, diventando il ventiduesimo marcatore di sempre nella storia NBA.\nSacramento Kings, Atlanta Hawks e ritiro.\nL'11 luglio 2017 Carter si trasfer\u00ec da free agent ai Sacramento Kings.\nIl 26 luglio 2018, all'et\u00e0 di 41 anni, firm\u00f2 con gli Atlanta Hawks. Il 7 marzo 2019, nonostante fosse ormai 42enne ha annunciato di voler continuare a giocare.\nIl 6 giugno annuncia che la stagione 2019-2020 sar\u00e0 anche l'ultima della sua carriera. Diventa cos\u00ec l'unico giocatore ad aver calcato il parquet NBA in quattro decenni differenti, oltre che l'unico ad avere giocato per 22 stagioni consecutive in NBA. Il 6 agosto rifirma con gli Hawks per un'altra stagione. Il 5 gennaio 2020, scendendo in campo nella vittoria per 116-111 contro gli Indiana Pacers, diventa il primo nella storia della lega ad aver giocato in quattro decadi diverse (anni 1990, 2000, 2010 e 2020).\nIl 25 giugno 2020 annuncia il ritiro nel suo podcast \"Wingin It\".\nNazionale.\nNel 2000 gioca nel Dream Team, vincendo le Olimpiadi. In questa occasione, nella partita contro la del girone di qualificazione disputata il 25 settembre 2000 e vinta dalla nazionale USA 106-94, compie uno straordinario gesto atletico: dopo aver recuperato palla fuori dalla linea dei 3 punti, si fionda verso il canestro e staccando dal limite dell'area dei tre secondi scavalca a gambe divaricate il pivot francese Fr\u00e9d\u00e9ric Weis, di 218\u00a0cm, sorvolandolo ed andando a schiacciare con ferocia inaudita. Jason Kidd, altro giocatore della nazionale statunitense, a fine partita la indicher\u00e0 come \"una delle pi\u00f9 grandi giocate che io abbia mai visto\". La schiacciata passer\u00e0 alla storia come \"le dunk de la mort\" (\"la schiacciata della morte\"), come titolarono i giornali francesi.\nInizialmente, Carter non era stato selezionato tra i dodici olimpionici di Sydney: fu infatti convocato solo dopo la rinuncia per infortunio di Tom Gugliotta. Alla fine del torneo ha vinto la medaglia d'oro e ha tenuto di media 14,8 punti.\nDopo avere rimpiazzato Kobe Bryant, ha poi partecipato (indossando anche la maglia numero 8 che avrebbe indossato Bryant) ai campionati americani 2003 vincendo nuovamente l'oro."}
{"id": "50463", "revid": "1381093", "url": "https://it.wikipedia.org/wiki?curid=50463", "title": "Toleman", "text": "La Toleman \u00e8 stata una scuderia britannica fondata da Ted Toleman, attiva dal 1977 al 1985. Durante la sua storia ha preso parte a diverse competizioni motoristiche su pista, anche se il suo nome rimane particolarmente legato alla Formula 1, categoria in cui ha corso dal 1981 al 1985, e ad Ayrton Senna, che proprio con la casa inglese fece il suo debutto nella massima serie.\nNel palmar\u00e8s della Toleman figura anche una vittoria del campionato europeo di Formula 2 del 1980, oltre a vari successi in singole gare.\nStoria.\nOrigini.\nIl gruppo Toleman venne fondato da Edward Toleman nel 1926 e, inizialmente, operava nel campo dei trasporti. Si occupava in particolare della distribuzione in Gran Bretagna di autovetture della Ford, anche se in seguito l'attivit\u00e0 venne diversificata. Nel giro di pochi anni i profitti si incrementarono notevolmente e la societ\u00e0 arriv\u00f2 ad impiegare circa duemila dipendenti e 400 trasportatori.\nLa raggiunta sicurezza economica fece s\u00ec che iniziassero i primi approcci con il mondo delle corse negli anni '50, quando Albert Toleman fece il suo debutto come pilota nel mondo dei rally, vincendo anche alcune gare locali. Solamente dopo la sua morte, quando i figli Ted e Bob presero la guida della societ\u00e0 e conobbero Alex Hawkridge nel 1968, l'interesse per l'automobilismo divenne pi\u00f9 concreto e, gradualmente, il gruppo si inser\u00ec nelle formule minori come costruttore.\nL'esordio nelle corse.\nNel corso degli anni '70 i tre decisero di entrare nel mondo delle corse di auto su pista. Il gruppo Toleman sponsorizz\u00f2 quindi la Ford nelle gare Turismo e il pilota sudafricano Rad Dougall; la morte di Bob Toleman durante una gara di Formula Ford inglese non interruppe i progetti dell'azienda e nel 1977 venne fondato un team per gareggiare nella categoria.\nL'anno successivo si decise il passaggio alla Formula 2, utilizzando i telai March. Hawkridge decise di assumere il promettente progettista Rory Byrne, mentre come pilota ci si affid\u00f2 a Dougall, gi\u00e0 sponsorizzato negli anni passati. Al debutto il sudafricano si piazz\u00f2 terzo e chiuse la stagione tredicesimo. Nel 1979 la squadra decise di passare ai Ralt e utilizz\u00f2 i motori Hart. Venne inoltre assunto l'inglese Brian Henton, che affianc\u00f2 il confermato Dougall. In campionato Henton manc\u00f2 il titolo solamente all'ultima gara, superato da Marc Surer. Decisiva fu la squalifica subita nella terzultima corsa a causa di un taglio di chicane al primo giro. Il team chiuse la stagione con tre vittorie (due con Henton e una con Dougall) e il secondo e quinto posto finale nel campionato piloti.\nL'anno successivo il team decise di costruirsi in proprio le vetture, affidando la progettazione a Rory Byrne. La monoposto, marchiata TG280, era equipaggiata con i motori Hart sviluppati in esclusiva. Come piloti vennero ingaggiati Derek Warwick e Stephen South ma, dopo che quest'ultimo aveva compiuto un provino senza autorizzazione con la McLaren, venne licenziato e al suo posto fu richiamato Henton. I piloti dominarono la stagione, con Henton che si laure\u00f2 campione europeo e Warwick secondo, con 4 vittorie, a cui vanno aggiunti i due successi del team satellite Docking Spitzley con Siegfried Stohr e Huub Rothengatter. Addirittura nel Gran Premio del Limburgo sul Circuito di Zolder, le Toleman chiusero ai primi 4 posti con Rothengatter, Henton, Stohr e Warwick nell'ordine.\nA fine anno la Toleman decise di passare alla Formula 1. Tramite una serie di alleanze diplomatiche con FIA e FISA riusc\u00ec a garantirsi l'accesso alla massima serie automobilistica. Dopo aver analizzato la possibilit\u00e0 di utilizzare un motore turbo derivato da quello impiegato dalla Lancia Montecarlo Gruppo 5, si decise di finanziare lo sviluppo di un motore Turbo derivato dal motore Hart di Formula 2.\nIl progetto delle Formula 2 venne ceduto alla Lola Racing Cars che lo svilupp\u00f2 nel modello T850\nFormula 1.\n1981-1982: esordio con molti problemi.\nLa Toleman entr\u00f2 quindi in Formula 1 confermando il nucleo di tecnici e piloti che le aveva permesso di affermarsi nelle categorie inferiori. Rory Byrne progett\u00f2 la TG181, ma si trattava di una vettura pesante ed era penalizzata dall'assoluta mancanza di potenza ed affidabilit\u00e0 del motore Hart e dalla scarsa efficacia delle gomme fornite dalla Pirelli, che a sua volta rientrava in Formula 1 dopo oltre 20 anni d'assenza. La monoposto, pesante e goffa, fu utilizzata per due anni, guadagnandosi proprio per la \"stazza\" i poco onorevoli nomignoli di \"Maiale volante\" (Flying Pig) e \"General Belgrano\" (dal nome di un incrociatore argentino affondato durante la Guerra delle Falkland).\nNella sua prima stagione nella massima formula, il 1981, la scuderia non si present\u00f2 per le prime tre gare per completare lo sviluppo della vettura. Il team fece il suo debutto a San Marino, fallendo la qualificazione con entrambi i piloti. Trascorsero 10 gare prima che una Toleman prendesse il via: al Gran Premio d'Italia, per\u00f2, Brian Henton riusc\u00ec a qualificarsi e conquist\u00f2 il 10\u00ba posto finale. Warwick, invece, si qualific\u00f2 nell'ultima gara a Las Vegas, ritirandosi.\nPer la stagione 1982 vennero effettuati alcuni cambiamenti all'interno del team. La TG181 venne evoluta e alleggerita, ma l'affidabilit\u00e0 rimaneva un grave problema (molte rotture di motore avvennero gi\u00e0 in prova, con conseguente mancata qualificazione). Inoltre Henton venne sostituito dal debuttante Teo Fabi. Le vetture della scuderia cominciarono comunque a qualificarsi con pi\u00f9 regolarit\u00e0, ma i risultati non erano ancora ottimali tanto che il miglior piazzamento stagionale fu un decimo posto. Nella seconda parte del campionato, per\u00f2, la vettura si mostr\u00f2 abbastanza competitiva: Warwick fece segnare il giro pi\u00f9 veloce al Gran Premio d'Olanda, mentre durante il successivo Gran Premio di Gran Bretagna risal\u00ec con una rimonta travolgente sino al secondo posto prima di ritirarsi per la rottura di un semiasse. Nel finale di stagione la scuderia fece esordire la TG183 che, caratterizzata da un telaio in fibra di carbonio, un'aerodinamica innovativa e dal peso ridotto, sembrava poter garantire un salto di qualit\u00e0 per il team, ma si trov\u00f2 presto superata dalle modifiche regolamentari.\n1983: i primi punti.\nIl 1983 inizi\u00f2 con buone prospettive: la scuderia disponeva di un budget vicino ai 5 milioni di sterline e si erano aggiunti nuovi sponsor, tra i quali Iveco, Magirus e BP. Il regolamento tecnico, per\u00f2, fu completamente rivisto per quanto riguardava le regole dell'aerodinamica, con l'abolizione delle cosiddette minigonne e delle vetture che sfruttavano l'effetto suolo. La 183B manteneva dunque solo il telaio e il motore della vettura che aveva disputato con Warwick le due ultime gare della stagione precedente. La monoposto, detta anche \"batmobile\", assolutamente innovativa, era caratterizzata da una parte anteriore carenata con un muso a tutta larghezza (stile anni 70) che conteneva i radiatori, un corpo centrale stretto, fiancate molto corte e un enorme alettone davanti alle ruote anteriori che si aggiungeva a quello posteriore. Come piloti furono messi sotto contratto Warwick e Bruno Giacomelli. La vettura mostr\u00f2 buone potenzialit\u00e0 telaistiche e una buona potenza del motore, soprattutto dopo che Hart introdusse, primo fra tutti, il sistema di accensione a doppia candela. La vettura soffriva per\u00f2 di croniche rotture di turbine, anche a causa del basso budget a disposizione della Hart per lo sviluppo, ed era piuttosto difficile da assettare.\nNonostante ci\u00f2, durante i test invernali svoltisi a Rio Warwick fu il pi\u00f9 veloce. La prima parte di stagione fu, per\u00f2, tribolata a causa di vari guasti meccanici e anche quando ci\u00f2 non accadeva, erano i piloti a sbagliare; a Montecarlo, ad esempio, Warwick, al momento quarto, usc\u00ec di gara tamponando Marc Surer. La Toleman colse finalmente il primo risultato utile della sua storia nel Gran Premio d'Olanda, con un quarto posto conquistato sempre da Warwick, che nel finale di stagione conquist\u00f2 4 risultati utili consecutivi che valsero il nono posto in classifica generale con 10 punti.\n1984: Senna e la stagione d'oro.\nNel 1984 la Toleman si trov\u00f2 costretta a cambiare entrambi i piloti. Con un budget pi\u00f9 ridotto rispetto alla stagione precedente Hawkridge decise di ingaggiare l'astro nascente Ayrton Senna come primo pilota, affiancandogli l'ex campione di motociclismo Johnny Cecotto, molto gradito agli sponsor della squadra, in particolare Segafredo. La scelta del brasiliano, inizialmente, non convinceva Rory Byrne ma, dopo aver visto il suo approccio con la vettura durante un test a Silverstone e i suoi tempi sul giro, anch'egli appoggi\u00f2 la scelta.\nLa stagione inizi\u00f2 con la vecchia 183B, ma gi\u00e0 al primo Gran Premio stagionale entrambe le vetture si trovarono costrette al ritiro a causa della rottura del motore. Insoddisfatti dalla mancanza di affidabilit\u00e0 delle turbine Garrett, Hawkridge e Hart, sfruttando il fatto che lo sponsor Iveco montava le turbine della Holset, azienda del gruppo Cummins, si rivolsero all'azienda per ottenere la medesima fornitura. La modifica port\u00f2 ad un notevole incremento dell'affidabilit\u00e0 e Senna conquist\u00f2 due sesti posti. Contemporaneamente i rapporti con il fornitore di pneumatici Pirelli, gi\u00e0 incrinatisi nel corso del 1983, arrivarono alla rottura definitiva: dopo le prime prove del Gran Premio di San Marino la Toleman accus\u00f2 duramente la casa italiana, incolpandola della mancanza di competitivit\u00e0 delle gomme e rescindendo il contratto per accordarsi con Michelin. Proprio in tale occasione Senna, per l'unica volta in carriera, non riusc\u00ec a qualificarsi. Dal Gran Premio di Francia fu introdotta la nuova vettura, la TG184, che, sulla base telaistica della 183, adottava un'aerodinamica pi\u00f9 convenzionale almeno nella parte anteriore.\nCon una vettura ben realizzata ed un motore Hart che, pur soffrendo per gli elevati consumi e la potenza limitata, era ora affidabile, al Gran Premio di Monaco Senna ottenne il miglior risultato della storia del team, conquistando il 2\u00ba posto in una gara caratterizzata da un diluvio e con l'attribuzione di punteggi dimezzati a causa dell'esiguo numero di giri effettuati. Ci furono anche degli strascichi polemici perch\u00e9 la sospensione della gara fu decisa dal direttore di corsa Jacky Ickx (pilota Porsche nel mondiale endurance) quando Senna stava rimontando rapidamente sul leader della corsa Alain Prost al volante della McLaren motorizzata proprio dalla casa tedesca. Ad onor del vero bisogna ricordare che dietro i due duellanti stava rimontando Stefan Bellof, che dalla terza posizione, stava girando pi\u00f9 velocemente di entrambi.\nAl Gran Premio di Gran Bretagna Senna sal\u00ec nuovamente sul podio, giungendo terzo, ma nella stessa gara Cecotto sub\u00ec un grave incidente, in seguito al quale riport\u00f2 varie fratture alle gambe, che pose fine all'esperienza in F.1 del pilota venezuelano, sostituito da Stefan Johansson. A seguito del Gran Premio d'Olanda venne ufficializzato l'ingaggio di Senna da parte della Lotus e la Toleman decise di sostituirlo con Pierluigi Martini per la gara di Monza, salvo poi richiamarlo al successivo appuntamento mondiale. Entro il termine della stagione il brasiliano conquist\u00f2 poi un altro podio e la scuderia inglese chiuse la sua miglior stagione al settimo posto con sedici punti ottenuti.\n1985: l'addio.\nPer il 1985, la Toleman aveva grandi ambizioni; fallito il tentativo di avere i motori Renault, fu approntata una vettura totalmente nuova, la TG185. Tuttavia, a fine 1984 la Michelin decise di lasciare la Formula 1 e la scuderia rimase senza un fornitore di pneumatici. N\u00e9 la Goodyear (che aveva deciso di limitare le forniture) n\u00e9 la Pirelli (tradita polemicamente pochi mesi prima) erano disposte a firmare un contratto con il team. Nei test primaverili di Rio, Johansson ottenne buoni tempi prima con delle gomme Michelin rimaste in magazzino, poi con delle Pirelli ricevute grazie all'intercessione di Enzo Ferrari.\nLa Toleman dovette per\u00f2 rinunciare a disputare le prime tre gare di stagione, impiegando il tempo a testare la vettura con delle gomme Avon di Formula 3000, e Johansson pass\u00f2 alla Ferrari per sostituire Ren\u00e9 Arnoux. A maggio la scuderia fu ceduta alla Benetton che convinse la Pirelli a fornire le gomme, anche se formalmente la Benetton rilev\u00f2 la fornitura della casa italiana destinata al team Spirit, che lasciava la Formula 1 in crisi economica. L'esordio stagionale avvenne quindi al Gran Premio di Monaco con un'unica vettura affidata a Teo Fabi. La TG185, per\u00f2, pur disponendo di un buon telaio aveva un motore non eccessivamente potente e alquanto fragile. Infatti Fabi e Piercarlo Ghinzani, affiancatogli nelle ultime gare stagionali, non ottennero alcun punto, ma collezionarono diversi ritiri. L'unico risultato degno di nota fu un'inaspettata pole position al Gran Premio di Germania ottenuta da Fabi, che abbass\u00f2 il record del circuito di oltre un secondo.\nIn agosto, fu definitivamente formalizzata la cessione e l'annuncio che dal 1986 il team si sarebbe chiamato Benetton Formula. La Toleman lasciava quindi la Formula 1 dopo aver disputato 57 Gran Premi senza vincerne nessuno, ma ottenendo una pole position, due giri pi\u00f9 veloci in gara e tre podi."}
{"id": "50465", "revid": "1738531", "url": "https://it.wikipedia.org/wiki?curid=50465", "title": "Terna pitagorica", "text": "Una terna pitagorica \u00e8 una terna di numeri naturali formula_1, formula_2, formula_3 tali che formula_4. \nIl nome viene dal teorema di Pitagora, da cui discende che ad ogni triangolo rettangolo con lati interi corrisponde una terna pitagorica e viceversa.\nSe formula_5 \u00e8 una terna pitagorica, lo \u00e8 anche formula_6, dove formula_7 \u00e8 un numero naturale qualsiasi. Il numero formula_7 \u00e8 quindi un divisore comune dei tre numeri formula_9, formula_10, formula_11. Una terna pitagorica si dice \"primitiva\" se formula_1, formula_2 e formula_3 non hanno divisori comuni. I triangoli descritti da terne pitagoriche non primitive sono sempre simili a quelli descritti dalla corrispondente terna primitiva.\nEsiste una formula capace di generare tutte le terne pitagoriche primitive; tali formule sono citate da Euclide (\u0395\u03c5\u03ba\u03bb\u03b5\u03af\u03b4\u03b7\u03c2) nei suoi Elementi (\u03c4\u03b1 \u03a3\u03c4\u03bf\u03b9\u03c7\u03b5\u03af\u03b1):\nLe formule di Euclide generano una terna pitagorica primitiva se e solo se formula_16 e formula_17 sono coprimi ed uno di loro \u00e8 pari e l'altro dispari (se sia formula_17 che formula_16 sono dispari formula_1, formula_2 e formula_3 sono pari, e quindi quella terna pitagorica non pu\u00f2 essere primitiva). Tutte le terne primitive si possono ottenere in questo modo da un'unica coppia di numeri coprimi formula_23, mentre le restanti (non primitive) si possono ottenere moltiplicando i termini di una terna primitiva per un opportuno fattore. Le formule cos\u00ec modificate sono quindi in grado di generare tutte le terne possibili, anche se in modo non univoco:\nUna conseguenza immediata di queste formule \u00e8 che le terne pitagoriche sono infinite, in quanto sono infinite le possibili scelte di formula_16 e formula_17.\nInoltre \u00e8 facile dimostrare che il prodotto di formula_1 per formula_2 (dei due cateti) \u00e8 sempre divisibile per formula_29 formula_30, mentre il prodotto formula_31 (di tutti e tre i lati del triangolo pitagorico) \u00e8 sempre divisibile per formula_32 formula_33. Infatti modulo formula_34 e modulo formula_35 si hanno solo formula_36 e formula_37 come quadrati, quindi, se formula_38 o formula_39, si ha che se formula_40 oppure formula_41 allora formula_42 oppure formula_43 e quindi formula_44 se invece formula_45 allora formula_46 Di conseguenza formula_47 Infine, poich\u00e9 modulo formula_48 i quadrati sono formula_49 se formula_50 oppure formula_51 oppure formula_52 oppure formula_53 ragionando analogamente si ha che formula_54 se invece formula_55 oppure formula_56 allora formula_57 Quindi, in tutti i casi formula_58 da cui formula_59\nTerne pitagoriche con \"c\" &lt; 100.\nEsistono solo 16 terne pitagoriche primitive con formula_60:\nAltri esempi di terne pitagoriche.\n \u00e8 quello di riscrivere l'equazione originale in questo modo:\n\u00c8 interessante notare che ci possono essere pi\u00f9 terne pitagoriche primitive con lo stesso intero minore. Il primo esempio \u00e8 con il 20, che \u00e8 il pi\u00f9 piccolo intero di due terne primitive: 20, 21, 29 e 20, 99, 101.\nAl contrario, il numero 1 229 779 565 176 982 820 \u00e8 l'intero minore in esattamente 15 386 terne primitive; la pi\u00f9 piccola e la pi\u00f9 grande fra queste sono:\n1 229 779 565 176 982 820\n1 230 126 649 417 435 981\n1 739 416 382 736 996 181\ne\n1 229 779 565 176 982 820\n378 089 444 731 722 233 953 867 379 643 788 099\n378 089 444 731 722 233 953 867 379 643 788 101.\nPer i curiosi, si consideri la fattorizzazione:\nL'ultimo teorema di Fermat afferma che non esistono terne non banali analoghe a quelle pitagoriche ma con esponenti maggiori di formula_62 (cio\u00e8 che l'equazione formula_63 non ammette soluzioni intere se formula_64; a parte, come detto, i casi banali in cui almeno uno dei numeri \u00e8 uguale a zero).\nUn legame tra terne pitagoriche e primi gemelli pu\u00f2 essere stabilito tramite la derivata aritmetica. Infatti un semiprimo i cui fattori primi siano due primi gemelli pu\u00f2 essere espresso come formula_65, la sua derivata aritmetica come formula_66 e formula_67. Questi numeri sono fra loro coprimi e perci\u00f2 costituiscono una terna pitagorica primitiva.\nCiascun numero naturale maggiore di 2 appartiene almeno a una terna pitagorica e ogni numero primo pu\u00f2 appartenere al pi\u00f9 a 2 terne (in quest'ultima situazione una volta come cateto e una volta come ipotenusa del triangolo rettangolo cui si riferisce)."}
{"id": "50467", "revid": "599013", "url": "https://it.wikipedia.org/wiki?curid=50467", "title": "Mika H\u00e4kkinen", "text": "Dopo vari titoli ottenuti nelle categorie minori, debutt\u00f2 nella massima serie nel 1991 al volante di una Lotus, squadra con cui corse per i primi anni. Il suo nome \u00e8 legato soprattutto alla McLaren, per cui gareggi\u00f2 dal 1993 al 2001, vincendo venti Gran Premi.\nPilota veloce e costante, tanto da aver concluso nei punti oltre la met\u00e0 delle gare a cui ha partecipato, alla fine degli anni novanta divenne noto per la sua rivalit\u00e0 sportiva con il tedesco della Ferrari Michael Schumacher nella conquista dell'iride. Lo stesso ex ferrarista ha pi\u00f9 volte dichiarato che H\u00e4kkinen \u00e8 stato il rivale che pi\u00f9 ha rispettato durante la sua carriera in Formula 1.\nDopo essersi ritirato dalle corse nel 2001, il finlandese partecip\u00f2 occasionalmente ad alcune gare di rally a partire dal 2003, per poi gareggiare nel DTM con la Mercedes dal 2005 al 2007, conquistando tre vittorie. La sua ultima partecipazione in una gara professionistica risale al 2013, quando vinse una gara a Zhuhai.\nCarriera.\nKart.\nMika H\u00e4kkinen si avvicin\u00f2 al mondo dei motori gi\u00e0 da piccolissimo, anni in cui conobbe e fece amicizia con un altro futuro pilota di Formula 1, il connazionale Mika Salo; a cinque anni gli fu regalato il primo kart dal futuro pilota di rally Henri Toivonen, suo connazionale.\nA 10 anni vinse il primo titolo regionale, il \"Keimola Regional Karting Championship\"; si ripet\u00e9 l'anno successivo. Nel 1981 H\u00e4kkinen conquist\u00f2 il Finnish Karting Championship, nella categoria \"F-mini series\", titolo conquistato anche nei 5 anni successivi, passando di categoria, prima nella \"FN series\" e poi nella \"FA series\".\nFormule minori.\nIl 1987 fu l'anno del debutto in monoposto, in Formula Ford 1600, serie in cui il finlandese vinse il titolo al primo tentativo, risultando campione per somma dei punti fra piloti finnici, svedesi e nordici (\"Finnish, Swedish and Nordic Champion Summary Results\").\nNel 1988 vinse 2 titoli col team Dragon: la \"GM Opel Lotus Series\" e il \"British GM-Vauxhall Series\".\nI risultati ottenuti in Formula Ford e in Formula Opel Lotus fecero approdare H\u00e4kkinen l'anno successivo in F3 ancora col team Dragon-Toyota. Al termine del campionato, vinto da Allan McNish con 72 punti, fu 7\u00ba, con 18 punti. I migliori risultati della stagione furono una pole position e un secondo posto a Brands Hatch.\nDopo un anno di apprendistato, nel 1990 H\u00e4kkinen approd\u00f2 nel West Surrey Racing-Mugen Honda (Formula 3 britannica) e vinse 11 gare su 21 con 19 podi.\nVittoria del Campionato con 126 punti davanti al connazionale Mika Salo con 99 punti. Si aggiudic\u00f2 (senza prendere punti per il campionato) anche una gara di Formula 3 del campionato italiano, disputata ad Imola.\nA fine anno a Macao ci fu il primo duello con Michael Schumacher. I due vinsero una manche a testa, con una polemica finale nella seconda, vinta dal tedesco, per un contatto avvenuto durante un tentativo di sorpasso.\nGrazie all'abilit\u00e0 del manager del finlandese, l'ex pilota di F1 Keke Rosberg, unita ai risultati ottenuti da Mika, H\u00e4kkinen firm\u00f2 col team di Formula 1 Lotus a ventun anni, caso non comune per l'epoca, come successo anche a Michael Schumacher, anch'egli giovane promessa della Formula 3, il cui debutto avvenne alcuni mesi dopo.\nFormula 1.\n1991-1992: Lotus.\nH\u00e4kkinen debutt\u00f2 in F1 nel Gran Premio degli Stati Uniti 1991 alla guida di una Lotus-Judd.\nCome Ayrton Senna, dalla F3 inglese il finnico pass\u00f2 alla massima serie senza correre prima per la categoria cadetta, la F3000 (gi\u00e0 Formula 2).\nLa Lotus di quell'anno era una delle peggiori che la scuderia, ormai in declino, avesse mai portato in pista. All'esordio, si qualific\u00f2 13\u00ba e in gara si ritir\u00f2 al 59\u00ba giro per noie meccaniche. Nel corso della travagliata stagione 1991 Mika conquist\u00f2 due punti, frutto del 5\u00ba posto nel Gran Premio di San Marino.\nLa nuova monoposto risult\u00f2 sufficientemente competitiva, e i risultati non tardarono ad arrivare; undici punti totali (sei piazzamenti utili con due quarti posti a Budapest e Magny Cours come miglior risultato) gli valsero l'ottavo posto nella classifica del mondiale con undici punti e soprattutto l'interessamento della McLaren.\n1993-2001: McLaren.\nLa McLaren propose a H\u00e4kkinen un ingaggio per il 1993. La sua effettiva partecipazione in gara era per\u00f2 subordinata alla decisione di Ayrton Senna: se questi avesse deciso di continuare a correre con la McLaren, H\u00e4kkinen avrebbe dovuto accontentarsi di fare il collaudatore, essendo l'altra vettura gi\u00e0 assegnata a Michael Andretti. Il finlandese accett\u00f2, nonostante altre scuderie di minor spessore gli proponessero contratti da prima guida.\nH\u00e4kkinen rimase con la McLaren fino alla fine della carriera. Inizi\u00f2 il 1993 come tester, ma corse le ultime 3 gare in sostituzione dell'appiedato Andretti che era tornato a correre negli Stati Uniti. All'esordio con la scuderia inglese, durante le qualifiche del Gran Premio del Portogallo ad Estoril, riusc\u00ec a piazzarsi in griglia in terza posizione, davanti al compagno di team Ayrton Senna. In gara il finlandese fu costretto al ritiro per incidente.\nNelle qualifiche del successivo Gran Premio del Giappone, H\u00e4kkinen non riusc\u00ec per pochi centesimi a beffare nuovamente il brasiliano; in gara poi giunse terzo conquistando il primo podio della carriera, dietro proprio al compagno Senna e Prost. Nell'ultima gara stagionale fu invece costretto al ritiro per un problema a una ruota. Proprio in Australia nacque il soprannome di \"finlandese volante\": il fotografo Mark Sutton scatt\u00f2 un'immagine in cui la McLaren di Mika prendeva il volo sul cordolo; fu egli stesso, autografando l'immagine, a definirsi con il soprannome che poi l'accompagn\u00f2 per tutta la carriera.\nNella stagione 1994 venne confermato come prima guida in McLaren e conquist\u00f2 26 punti con 6 arrivi a podio (il primo a Imola nel giorno della morte di Senna) e il 4\u00ba posto finale nel campionato, nonostante un motore Peugeot spesso inaffidabile e poco potente. La migliore prestazione della stagione fu ottenuta sul circuito di Spa-Francorchamps dove il finlandese, grazie alle sue doti di guida, riusc\u00ec a sopperire alla mancanza di potenza del propulsore francese, giungendo inizialmente al 3\u00b0, ma salendo poi al secondo posto in seguito alla squalifica del vincitore Schumacher. Nel corso dell'ultima prova stagionale, nel Gran Premio d'Australia ad Adelaide, durante la gara perse il controllo della sua vettura che, dopo una serie di testacoda, urt\u00f2 con il retrotreno contro le barriere di protezione senza per\u00f2 riportare danni.\nNel 1995 avvenne nel team un cambio di motorizzazione, con il passaggio dalla Peugeot alla Mercedes, che ha fornito i motori alla scuderia inglese fino alla stagione 2014. La monoposto non gli permise per\u00f2 di ottenere risultati regolari, e infatti dopo un quarto posto in Brasile e un quinto posto a Imola, il finlandese visse un prosieguo di stagione molto difficile salvo poi risollevarsi nel finale grazie ai secondi posti conquistati a Monza e a Suzuka, chiudendo cos\u00ec 7\u00ba in classifica con 17 punti. Durante le prove dell'ultimo appuntamento mondiale, in Australia, H\u00e4kkinen ebbe un gravissimo incidente durante le prove libere del venerd\u00ec: and\u00f2 a sbattere contro le barriere dopo aver perso il controllo della vettura a causa di un'improvvisa foratura dello pneumatico posteriore sinistro (probabilmente a causa di un cordolo). Il pilota entr\u00f2 in coma, rimanendovi per due giorni. Il collega austriaco Gerhard Berger, dopo esserlo andato a trovare al Royal Adelaide Hospital, riport\u00f2 che H\u00e4kkinen era ferito alla lingua, aveva perso molti denti e presentava una frattura dello zigomo. I medici riportarono per la stampa che il finlandese presentava una frattura alla base del cranio. H\u00e4kkinen, risvegliatosi il 12 novembre, venne tenuto per alcuni giorni in terapia intensiva, sotto sedativi, ma si riprese in fretta e a dicembre annunci\u00f2 il ritorno in Formula 1. In seguito a questo incidente riport\u00f2 un problema di udito all'orecchio destro.\nRipresosi perfettamente e relativamente in breve tempo, nel 1996 riusc\u00ec a migliorare il suo punteggio grazie anche ad una McLaren leggermente pi\u00f9 competitiva rispetto all'anno precedente. Si mise in luce soprattutto a Monza con un bel sorpasso su Villeneuve nel primo giro e con la successiva rimonta dall'undicesimo al terzo posto dopo un problema all'alettone che lo costrinse a rientrare ai box gi\u00e0 alla terza tornata. Conquist\u00f2 31 punti finali e la 5\u00aa posizione nel mondiale, dietro al Campione del Mondo Damon Hill, il debuttante Jacques Villeneuve, Michael Schumacher e Jean Alesi. Questo fu, inoltre il primo dei sei anni della convivenza in McLaren tra lo stesso Mika e David Coulthard.\nNel 1997 il finlandese riusc\u00ec ad aggiudicarsi la prima pole position della carriera al Nurburgring e la prima vittoria nell'ultima gara della stagione (a Jerez, in Spagna). Inoltre Mika, prima del trionfo nell'ultima gara, sfior\u00f2 la vittoria in pi\u00f9 occasioni in cui fu tradito dal motore, tanto che la prima vittoria in Formula 1 sembr\u00f2 quasi una maledizione. La prima sventura fu nel GP di Inghilterra a Silverstone, dove H\u00e4kkinen si trov\u00f2 al comando approfittando di un problema al box Williams durante il pit stop di Villeneuve, ma il Mercedes cedette a soli 6 giri dalla fine; poi in Austria, sempre per lo stesso motivo, Mika rimase a piedi dopo neanche 6\u00a0km dopo essere passato al comando al via con una buona partenza dal 2\u00ba posto. L'episodio pi\u00f9 significativo fu per\u00f2 la successiva gara al Nurburgring, in cui il finlandese in ottima forma ottenne la sua prima pole nel giorno del suo 29\u00ba compleanno e si scaten\u00f2 anche in gara seminando gli avversari giro dopo giro; il suo compagno Coulthard, che era riuscito ad inizio gara a portarsi al secondo posto, si vide il motore andare in fumo nel corso del 42\u00ba giro, lo scozzese fece giusto in tempo a scendere dalla sua monoposto che nello stesso punto sopraggiunse davanti a lui a passo d'uomo H\u00e4kkinen con lo stesso problema; il finlandese aveva appena completato il giro successivo e parcheggi\u00f2 quindi la monoposto pochi metri davanti a quella del suo compagno. Alla fine della stagione i ritiri per H\u00e4kkinen furono sette, ben cinque causati dal motore.\nTuttavia la fortuna gir\u00f2 dalla parte di Mika proprio nell'ultimo gran premio: al 47\u00ba giro il finlandese si trovava al 4\u00ba posto, subito dietro a David Coulthard ma con un grosso distacco da M. Schumacher e Villeneuve che si contendevano il mondiale; il contatto tra i due rivali caus\u00f2 il ritiro del tedesco ed il rallentamento della Williams favorendo cos\u00ec la rimonta delle McLaren. Vedendo la possibilit\u00e0 di una vittoria, al box McLaren chiesero a Coulthard di lasciare strada al compagno. Il pilota scozzese inizialmente non intendeva cedere la posizione, ma le pressioni ricevute via radio lo indussero a cambiare idea: al termine del gran premio Ron Dennis avrebbe spiegato a Coulthard che voleva che H\u00e4kkinen vincesse almeno una gara con una sua macchina, dato che nel 1995 ad Adelaide Mika aveva rischiato la vita al volante di una McLaren; inoltre, quell'anno lo scozzese aveva gi\u00e0 vinto due volte, e al team sarebbe piaciuto che H\u00e4kkinen potesse ottenere un successo. Bisogna inoltre considerare che il primo posto avrebbe consentito ad H\u00e4kkinen di guadagnare due posizioni nel mondiale, mentre Coulthard era ormai matematicamente quarto. A questo punto, Mika si ritrov\u00f2 proprio all'ultimo giro nella scia di Villeneuve che pens\u00f2 solo ad evitare contatti tra le monoposto e non oppose nessuna resistenza potendo accontentarsi anche di un 6\u00ba posto per vincere il titolo. Il finlandese vinse cos\u00ec in maniera fortunosa il suo primo gran premio in Formula 1 quasi a compensare la sfortuna avuta nell'arco del campionato. Concluse la stagione con 27 punti e il 7\u00ba posto nella Classifica Piloti, il 6\u00ba dopo la squalifica di Michael Schumacher.\nNel 1998 avvenne la svolta decisiva. La MP4/13 fu la prima monoposto McLaren progettata da Adrian Newey, ingegnere aerodinamico che ebbe il merito di aver progettato le migliori monoposto nell'era del dominio Williams. H\u00e4kkinen aveva finalmente una McLaren pi\u00f9 che competitiva, grazie anche al passaggio dal fornitore di pneumatici Goodyear ai pi\u00f9 efficaci Bridgestone. Il finlandese riusc\u00ec con 8 vittorie e 13 piazzamenti a punti in 16 Gran Premi ad aggiudicarsi il titolo di Campione del Mondo con all'attivo 100 punti, davanti al ferrarista Michael Schumacher con 86. Inoltre si rese autore di 7 giri veloci e di ben 9 pole position stagionali. L'anno inizi\u00f2 nel segno della McLaren e di H\u00e4kkinen che nelle prime 6 gare vinsero in 5 appuntamenti (4 successi per Mika ed uno per il compagno). La McLaren di inizio campionato sembrava poter dominare il mondiale, imprendibile per chiunque anche grazie al cosiddetto \"fiddle brake\" (\"terzo pedale\"), un dispositivo che permetteva di variare la forza frenante fra lato destro e sinistro; dopo le prime due gare in cui H\u00e4kkinen vinse davanti al compagno, (addirittura doppiando tutti gli altri in Australia), questo dispositivo fu vietato dalla FIA. Tale decisione lasci\u00f2 qualche perplessit\u00e0 dato che la FIA stessa aveva inizialmente dato l'ok alla scuderia inglese; Ron Dennis per\u00f2, decise in ogni caso di non fare ricorso. Nella terza prova in Argentina Schumacher trionf\u00f2 con una grande gara davanti ad H\u00e4kkinen.\nTuttavia anche dopo l'esclusione del \"fiddle brake\", la McLaren rimase comunque la macchina pi\u00f9 veloce, o almeno lo fu nella maggior parte dei circuiti, anche se non cos\u00ec incredibilmente veloce come nei primi due gran premi. Questa monoposto per\u00f2, come nel campionato precedente, non eccelse in affidabilit\u00e0; H\u00e4kkinen infatti vinse facilmente in Spagna ed a Monte Carlo, ma si ritir\u00f2 per problemi al cambio ad Imola ed in Canada. In Francia ottenne la pole ma al via fu superato dalle due Ferrari che rimasero davanti fino alla fine nonostante il disperato tentativo di superare Irvine all'ultima curva. A Silverstone Schumacher vinse la terza gara consecutiva riducendo cos\u00ec il distacco nel mondiale da -22 a -2 da Mika nella classifica piloti, complice anche l'errore del finlandese nel finale di quest'ultimo gran premio. Il finlandese torn\u00f2 a vincere in Austria, dopo una bella sfida nei primi giri in cui Schumacher lo attacc\u00f2 pi\u00f9 volte, per poi compiere un fuori pista agevolando cos\u00ec la vittoria del pilota McLaren che trionf\u00f2 anche in Germania riallungando sul ferrarista. Nelle due gare che seguirono H\u00e4kkinen raccolse solamente un punto, per problemi al cambio a Budapest e per un lieve contatto con Schumacher a Spa alla prima curva, anche se Schumacher non ne approfitt\u00f2 pienamente visto che vinse solo nel Gran Premio di Ungheria e si ritir\u00f2 a Spa, mentre era primo, a causa di un contatto ancora oggi molto discusso con l'altro pilota McLaren, David Coulthard, durante un doppiaggio.\nA Monza nel Gran Premio di Italia si impose Schumacher; H\u00e4kkinen nel finale cerc\u00f2 di recuperare e si avvicin\u00f2 molto al tedesco, ma termin\u00f2 solamente quarto a causa di un improvviso cedimento dei freni che caus\u00f2 un fuoripista. A questo punto della stagione i due contendenti si trovarono in testa alla classifica a quota 80 punti a sole due gare del termine. Al N\u00fcrburgring Schumacher ottenne la pole davanti al compagno Irvine, ma H\u00e4kkinen questa volta riusc\u00ec a completare la rimonta sorpassando Irvine e spingendo al massimo si ritrov\u00f2 davanti anche a Schumacher dopo le rispettive soste ai box. Si arriv\u00f2 a Suzuka con il titolo ancora in palio seppur H\u00e4kkinen risultava favorito dato che gli sarebbe bastato un eventuale secondo posto per essere campione del mondo. Nell'ultimo atto della stagione vinse ancora H\u00e4kkinen con uno sfortunato Schumacher che aveva fatto la pole al sabato, ma era stato costretto a partire dall'ultima posizione in griglia causa un problema occorso sulla sua Ferrari e che aveva fatto una bella rimonta in gara fino al 3\u00ba posto, prima di doversi ritirare per un problema ad una gomma dopo essere passato sui detriti di un incidente tra Takagi e Tuero. H\u00e4kkinen vinse quindi il suo primo titolo mondiale e la McLaren fu anche campione del mondo costruttori.\nLa MP4/14, sempre nata dalla matita di Newey, fu anch'essa una vettura competitiva capace di lottare per la vittoria, ma la scalata verso il Titolo Mondiale fu pi\u00f9 difficile che nel 1998, soprattutto per via degli episodi di met\u00e0 stagione nei gran premi di Inghilterra, Austria e Germania associati all'errore del pilota a Monza. \nNonostante una Ferrari pi\u00f9 competitiva, Schumacher fin\u00ec fuori dai giochi gi\u00e0 a met\u00e0 stagione a causa del grave incidente accaduto durante il Gran Premio di Silverstone per un problema all'impianto fenante. Il mondiale sembrava dunque pi\u00f9 vicino per H\u00e4kkinen, ma nonostante ci\u00f2 il finlandese pot\u00e9 festeggiare il secondo titolo iridato consecutivo solo dopo l'ultimo Gran Premio di Suzuka nel quale riusc\u00ec a vincere terminando davanti a Michael Schumacher e all'altro ferrarista Eddie Irvine concludendo cos\u00ec il mondiale con 76 punti e staccando di 2 punti Eddie Irvine che concluse secondo con 74 punti. L'anno non inizi\u00f2 nel migliore dei modi per Mika che si dovette ritirare nel corso del primo Gran Premio a Melbourne.\nLa prima vittoria della stagione, comunque non tard\u00f2 ad arrivare e giunse nel secondo Gran Premio del Mondiale in Brasile, ma il finlandese nella successiva gara a Imola sbatt\u00e9 all'ultima chicane e si ritir\u00f2 mentre era in testa. Quindi concluse terzo a Monaco, primo a Barcellona ed in Canada (dove conquist\u00f2 la testa del mondiale superando Schumacher), e secondo in Francia dietro alla Jordan di Frentzen ritrovandosi cos\u00ec a +8 nella classifica piloti. Si ritir\u00f2 a Silverstone per un problema alla ruota posteriore sinistra e fin\u00ec qui anche la sfida tra lui e Michael Schumacher, che sub\u00ec un grave incidente e si infortun\u00f2 ad una gamba venendo cos\u00ec sostituito per sei gare da Mika Salo. H\u00e4kkinen poi arriv\u00f2 terzo in Austria dopo aver subito un tamponamento dal compagno Coulthard al primo giro ed aver rimontato dalle ultime posizioni. Fu protagonista di un pauroso incidente ad Hockenheim causato dall'esplosione di uno pneumatico ad oltre 300\u00a0km/h e perse la testa del mondiale ai danni di Irvine. La sua vettura incidentata \u00e8 esposta allo Science Museum di Londra nella sezione mezzi di trasporto come vettura pi\u00f9 sicura al mondo. Nelle successive due gare Mika riusc\u00ec a tornare al comando della classifica per un solo punto classificandosi primo a Budapest e secondo a Spa dietro a Coulthard.\nColpisce il pianto del finlandese dopo l'errore che gli cost\u00f2 la vittoria nel Gran Premio di Italia a Monza, dove fece un grave errore inserendo la prima marcia in un momento in cui stava spingendo al massimo e causando l'uscita di pista che gli pregiudic\u00f2 la vittoria di una gara che fino ad allora stava dominando, mentre Irvine giunse sesto e lo raggiunse in testa al mondiale a quota 60 punti a tre gare dal termine. Al Nurburgring il meteo variabile rese la corsa imprevedibile, H\u00e4kkinen inizialmente sbagli\u00f2 completamente strategia di gara ma riusc\u00ec a salvare la corsa con una rimonta e concluse quinto sorpassando proprio Irvine a 5 giri dalla fine; arriv\u00f2 poi terzo in Malesia, dove fece i conti con Michael Schumacher (appena rientrato dall'infortunio) che lo rallent\u00f2 per buona parte della gara permettendo cos\u00ec ad Irvine di vincere in scioltezza. Si arriv\u00f2 dunque a Suzuka con H\u00e4kkinen in svantaggio di quattro punti, ma con una splendida prova il pilota McLaren vinse sia la gara che il suo secondo titolo Mondiale, arrivando tra l'altro quasi a doppiare il rivale Irvine. Il testacoda di Coulthard, a 19 giri dalla fine, cost\u00f2 per\u00f2 alla McLaren il mondiale costruttori che and\u00f2 quindi alla Ferrari.\nMeno fortunata fu la stagione 2000, durante la quale comunque H\u00e4kkinen lott\u00f2 per il titolo fino alla fine, pur dovendolo cedere al rivale Michael Schumacher; il finlandese conquist\u00f2 4 vittorie e 89 punti totali. Rest\u00f2 negli annali della storia della Formula 1 il sorpasso inflitto al tedesco durante il Gran Premio del Belgio mentre si stava effettuando il doppiaggio di Zonta (Schumacher allung\u00f2 la frenata per doppiare Zonta all'esterno, il finlandese sorpass\u00f2 entrambi all'interno), giudicato da gran parte degli esperti come uno dei pi\u00f9 bei sorpassi della storia della Formula 1. L'inizio di stagione per Mika fu molto difficile: si cominci\u00f2 con un doppio ritiro nelle prime due gare per problemi meccanici in Australia ed in Brasile; la prima vittoria sembr\u00f2 poter arrivare nella terza prova ad Imola, dove H\u00e4kkinen condusse per circa 2/3 di gara, ma Schumacher riusc\u00ec ad avere la meglio dopo il secondo pit stop fermandosi quattro tornate pi\u00f9 tardi del finlandese; una brutta partenza costrinse Mika ad una rimonta a Silverstone e nonostante i giri veloci dovette accontentarsi del secondo posto dietro a Coulthard.\nNella quinta gara in Spagna riusc\u00ec invece a vincere sfruttando un pasticcio dei meccanici Ferrari nel secondo pit stop di Schumacher che era in testa; al N\u00fcrburgring per\u00f2, furono i suoi meccanici a tardare durante la sosta ed H\u00e4kkinen giunse per la terza volta in stagione al secondo posto non riuscendo a ridurre lo svantaggio da Schumacher. Un altro problema ai box lo penalizz\u00f2 fortemente a Monte Carlo facendolo scivolare fino al sesto posto, apparve poi in difficolt\u00e0 nel gran premio del Canada dove giunse solo quarto ed arriv\u00f2 ancora secondo in Francia dietro al compagno di squadra. La stagione di Mika decoll\u00f2 dal gran premio d'Austria, in cui domin\u00f2 e vinse la corsa; nella gara successiva in Germania giunse secondo dietro ad uno scatenato Barrichello (autore di una rimonta pazzesca) riducendo cos\u00ec tutto il distacco accumulato nella parte iniziale della stagione dal leader Michael Schumacher e dal compagno David Coulthard.\nDominando anche il Gran Premio di Ungheria, il finlandese si port\u00f2 in testa alla classifica piloti; a Spa riusc\u00ec con un sorpasso spettacolare a sopravvanzare Schumacher a soli 4 giri dal termine ed a vincere il gran premio portandosi quindi a +6 nel mondiale; il tedesco per\u00f2 fu imprendibile a Monza e vinse davanti a Mika riaccorciando le distanze. Nella corsa per il titolo fu decisiva la gara di Indianapolis, dove H\u00e4kkinen si ritir\u00f2 per un cedimento del motore quando era al secondo posto, all'inseguimento di Schumacher che poi vinse la corsa; a due gare dal termine il tedesco della Ferrari si ritrov\u00f2 quindi nettamente favorito, dato che con 8 punti di vantaggio gli bastavano due secondi posti per essere campione del mondo. In ogni caso Schumacher non fece sconti andando a vincere la successiva gara di Suzuka proprio davanti ad H\u00e4kkinen e, con una gara di anticipo, riport\u00f2 il titolo mondiale a Maranello dopo 21 anni: in Giappone i due contendenti si diedero grande battaglia sia in qualifica (con il tedesco che ottenne la pole per soli 9 millesimi) sia in gara tenendo ritmi insostenibili per chiunque, compresi i rispettivi compagni di squadra che tagliarono il traguardo con oltre un minuto di distacco. H\u00e4kkinen chiuse dunque il mondiale in seconda posizione.\nNel 2001, alla fine di una stagione abbastanza deludente (solo 37 punti, 2 vittorie e tanti ritiri, tra cui quello nel Gran Premio di Spagna quando, in testa sino all'ultimo giro, dovette abbandonare la corsa per guai alla frizione) il finlandese diede l'addio alla Formula 1. In un'intervista di molti anni dopo H\u00e4kkinen dichiar\u00f2 che dopo i due mondiali vinti e dopo la nascita del figlio Hugo a fine 2000, le motivazioni cominciarono a calare; viste le numerose difficolt\u00e0 incontrate decise quindi di terminare la sua carriera ritirandosi dal mondo delle corse. Inizialmente Mika dichiar\u00f2 di volersi prendere soltanto un anno sabbatico per stare pi\u00f9 vicino alla sua famiglia, ma il ritiro fu definitivo esclusa qualche presenza nel campionato DTM. Tuttavia anche in una stagione negativa come questa H\u00e4kkinen riusc\u00ec a togliersi qualche soddisfazione grazie ai trionfi a Silverstone, nel Gran Premio di casa delle McLaren, e negli Stati Uniti ad Indianapolis, dove H\u00e4kkinen ottenne la sua ultima vittoria in Formula 1.\nNell'ultima gara della sua carriera a Suzuka H\u00e4kkinen termin\u00f2 quarto dopo aver ceduto il gradino pi\u00f9 basso del podio al compagno David Coulthard. A fine novembre 2006 il trentottenne Mika H\u00e4kkinen, dopo cinque anni di assenza, \u00e8 tornato alla guida di una monoposto McLaren Mercedes in un test effettuato sul circuito di Barcellona il 30 novembre, in cui per\u00f2 pes\u00f2 la prolungata inattivit\u00e0 e i tempi furono molto lontani da quelli Lewis Hamilton, allora debuttante in Formula 1. Nel suo palmar\u00e8s finale figurano 161 gran premi disputati, con 20 vittorie, 26 pole position, 24 giri pi\u00f9 veloci in gara e 420 punti conquistati; 83 arrivi a punti e 39 partenze in prima fila. H\u00e4kkinen \u00e8 passato alla storia per essere stato l'unico pilota in grado di mettere veramente in difficolt\u00e0 Michael Schumacher nel periodo in cui il campione tedesco sbaragliava la concorrenza, distinguendosi tra l'altro per correttezza e sportivit\u00e0.\nRisultati completi in Formula 1.\nIl ritorno alle corse: il DTM.\nNel 2004 il pilota finlandese si interess\u00f2 nuovamente al mondo delle corse e ricevette anche contatti da parte di Williams e BAR per un eventuale ritorno in Formula 1. Scelse, invece, di debuttare nel DTM, in quanto ritenuto da lui pi\u00f9 tranquillo e meno impegnativo in termini di spostamenti. Messo sotto contratto dalla Mercedes, colse gi\u00e0 alla terza gara la prima vittoria sul circuito di Spa-Francorchamps, sotto la pioggia e contribu\u00ec nella stessa stagione alla vittoria del compagno di squadra Gary Paffett nel campionato. Rest\u00f2 competitivo anche per il 2006, ma la sfortuna non gli permise di vincere gare, dopo aver conquistato alcune pole position. Nel corso della stagione 2007 ottenne due vittorie nella medesima categoria, nelle gare del Lausitzring e del Mugello, rimontando dalla 15\u00aa posizione.\nDopo le competizioni.\nMika H\u00e4kkinen ha ufficializzato il suo ritiro definitivo dalle corse durante l'al Stars &amp; Cars Tag 2007, festa organizzata dalla Mercedes dove il pilota finlandese era presente. Ha dichiarato inoltre di voler continuare a lavorare per la casa tedesca, anche se non sa ancora quale compito svolgere. A sostituire il finlandese per la Mercedes nella stagione 2008 del campionato DTM \u00e8 l'ex-pilota di F1 Ralf Schumacher.\nIl 14 ottobre 2013 a Zhuhai, H\u00e4kkinen ha vinto una gara nel GT Asia Series con la Mercedes SLS GT3 in coppia con il diciassettenne Matt Salomon.\nIl 16 marzo 2017, dopo 12 anni sotto il marchio Mercedes, H\u00e4kkinen ritorna come ambasciatore in McLaren.\nVita privata.\nDal 1998 al 2008 Mika \u00e8 stato sposato con Erja Honkanen, dalla quale ha avuto due figli: Hugo Ronan, nato l'11 dicembre 2000, e Aina Julia, nata il 12 maggio 2005. Il suo primogenito Hugo attualmente guida i Kart ed ha partecipato nel 2011 al CSAI Karting in Italia. Dopo il divorzio, H\u00e4kkinen convive con Mark\u00e9ta Kromotov\u00e1, un'ex spogliarellista ceca. L'ex pilota risiede a Monte Carlo dal 1991, ma possiede abitazioni anche in Finlandia e in Francia. Proprio in quest'ultima il 16 maggio 2008 si \u00e8 sviluppato un incendio che ha costretto H\u00e4kkinen al ritiro dalla Mille Miglia Storica. Nella casa si trovavano la fidanzata e un'altra donna, rimaste illese."}
{"id": "50474", "revid": "2075480", "url": "https://it.wikipedia.org/wiki?curid=50474", "title": "Sistema ottico anastigmatico", "text": "Sistema ottico anastigmatico \u00e8 definito - in ottica come in fotografia - un sistema ottico aplanatico che \u00e8 progetto per correggere anche l'astigmatismo.\nIn presenza di soli specchi - sistemi catottrici - il minimo numero di elementi per avere correzione anastigmatica \u00e8 tre. Nel qual caso \u00e8 anche possibile bilanciare le focali dei tre singoli specchi in modo da avere anche curvatura di campo nulla.\nNel caso di lenti separate in aria - sistemi diottrici - gli indici di rifrazione dei materiali e il fattore di forma delle lenti permette di annullare anche la curvatura di campo, la distorsione, la cromatica assiale e la cromatica laterale.\nGli obiettivi fotografici diottrici anastigmatici derivano dallo schema simmetrico o dal \"tripletto\" (schema a tre lenti non incollate) di Taylor, composto dalla prima e l'ultima lente \"positiva\" e dalla lente al centro \"negativa\". Su quest'ultima viene posto il diaframma di apertura. Il primo obiettivo anastigmatico fu posto in commercio nel 1889 da Paul Rudolph, che riprese lo schema di Taylor ed introdusse un elemento posteriore.\nUn altro passo si deve a tecnici della Carl Zeiss che verso il 1890, accoppiando due \"doppietti\" (coppia di lenti) acromatici, con il diaframma di apertura posto tra i due doppietti, ottennero un obiettivo anastigmatico, corretto anche per aberrazione cromatica assiale. L'obiettivo fu chiamato \"Protar\"."}
{"id": "50481", "revid": "842", "url": "https://it.wikipedia.org/wiki?curid=50481", "title": "68LC040", "text": ""}
{"id": "50485", "revid": "251174", "url": "https://it.wikipedia.org/wiki?curid=50485", "title": "Clemente Rebora", "text": "Fu insegnante di lettere e collabor\u00f2 a diverse riviste tra cui \"La Voce\". Le sue prime poesie rivelavano un profondo interesse per problematiche morali che lo portarono a una crisi spirituale. Ordinato sacerdote nel 1936, continu\u00f2 a scrivere poesie che riflettono il suo costante colloquio con Dio. Fu anche traduttore di autori russi tra cui Tolstoj e Gogol'.\nBiografia.\nGli studi.\nQuinto dei sette figli del garibaldino Enrico Rebora, di origini liguri, e di Teresa Rinaldi, inizia nel 1903 gli studi di medicina a Pavia, interrompendoli per\u00f2 poco dopo per seguire i corsi universitari di lettere presso l'Accademia Scientifico-letteraria di Milano; nel frattempo si avvicina alla musica.\nNel 1907 Rebora presta il servizio militare a Milano e nel 1910 si laurea in lettere con percorso storico-contemporaneo discutendo tesi sul pensiero di Gian Domenico Romagnosi dal titolo \"Gian Domenico Romagnosi nel pensiero del Risorgimento\" e ha come relatore il professore Gioacchino Volpe.\nL'insegnamento e la collaborazione alle riviste.\nNegli anni dieci in cui il giovane Rebora si sente \"professoruccio filantropo\" insegna in diversi Istituti tecnici e alle scuole serali (prima a Milano poi a Treviglio, a Novara - prima della chiamata in guerra - e a Como) e collabora a \"La Voce\", alla \"Rivista d'Italia\" e a \"Diana\".\nLa prima raccolta poetica.\nNel 1913 vengono pubblicati i \"Frammenti lirici\" presso le edizioni de \"La Voce\" dirette da Giuseppe Prezzolini con la dedica \u00abai primi dieci anni del secolo ventesimo\u00bb e collabora alla \"Riviera ligure\" e altre riviste letterarie.\nLa guerra.\nNel 1914 conosce Lidia Natus, pianista russa, e vive con lei a Milano (in via Tadino, 3) fino a quando la loro relazione si interrompe, dopo la guerra. Allo scoppio della prima guerra mondiale, viene richiamato alle armi con il grado di sottotenente nel 72\u00ba reggimento fanteria e in dicembre dello stesso anno combatte sul Podgora. Subisce un forte trauma cranico a causa di un'esplosione e rimane in stato di shock. Viene ricoverato e tra il 1916 e il 1919 passa da un ospedale militare all'altro finch\u00e9, nel 1919, viene riformato con la diagnosi di infermit\u00e0 mentale.\nLa seconda raccolta poetica.\nQuesto non gli impedisce di continuare il lavoro d'insegnante e di portare avanti varie attivit\u00e0. Tra il 1919 e il 1928 insegna in vari istituti privati, dirige la collezione \"\"Maestri di Vita\" per l'editore Paravia e tiene numerose conferenze. Nel 1922 pubblica i \"Canti anonimi raccolti da C. Rebora\" nelle edizioni Il Convegno di Milano.\nLa crisi religiosa.\nNel 1928, durante una conferenza al Lyceum milanese sulle discipline religiose, mentre legge gli \"Acta Martyrum\", ha una crisi religiosa che lo avviciner\u00e0 alla fede cattolica. Nel 1929, infatti, prende i sacramenti e nel 1930, dopo aver distrutto tutti i libri e le carte, entra come novizio nel Collegio Rosmini. Rimane come novizio per tre anni all'Istituto della Carit\u00e0 al Monte Calvario di Domodossola e per due anni \u00e8 aiuto infermiere.\nIl sacerdozio.\nEntrato nell'Istituto della carit\u00e0, pronuncia i voti perpetui nel 1936 e viene ordinato sacerdote a Domodossola, dove dice la sua prima Santa Messa. Negli anni successivi esercita varie funzioni negli istituti rosminiani di Domodossola, Torino, Rovereto e Stresa. Continua a scrivere poesie a carattere religioso che vennero pubblicate in gran parte postume.\nA Stresa, a causa di una grave e dolorosa infermit\u00e0, \u00e8 costretto a rimanere immobile a letto e il 1\u00ba novembre del 1957 lo coglie la morte. Il suo corpo \u00e8 oggi inumato in un sarcofago presso il Santuario SS. Sacramento a Stresa.\nFormazione e pensiero.\nLa formazione familiare di Rebora avvenne nei valori della tradizione laica del Risorgimento e legata allo spirito dell'umanesimo mazziniano come voleva il padre, garibaldino a Mentana nel 1867.\nIl padre, massone, era un ardente ammiratore di Carlo Cattaneo e dello storico Edgar Quinet, di cui tradusse \"l'Esprit nouveau\", e fu amico del repubblicano Arcangelo Ghisleri.\nLa madre, di Codogno, pur dovendo allevare ben sette figli, fu geniale scrittrice di versi che rivelano una felice e spontanea vena poetica.\nOltre all'educazione lombarda a fondo moralistico progressista, lo spirito gagliardo della fede garibaldina e mazziniana diede senza dubbio a Rebora una buona base di partenza, ma quello stesso spirito eccessivamente liberale e razionalista, unito all'assenza di una formazione religiosa confessionale, contribuirono ad aggravare lo stato di disagio del suo animo, sempre alla ricerca di una disciplina spirituale pi\u00f9 idealistica.\nTutta l'opera di Rebora sar\u00e0 segnata da un tesissimo sforzo per liberarsi dalla problematica eredit\u00e0 spirituale paterna, che condizion\u00f2 la sua vita e la sua poesia. Il fratello Piero parla infatti di due sentimenti profondi che gli derivarono dall'educazione familiare: l'attaccamento alla patria italiana e l'amore per gli umili, sentimenti che si ritroveranno in tutte le sue opere.\nSi possono distinguere, nella sua formazione, tre fasi di vita che poi corrispondono alla variazione della sua opera poetica: una prima fase esistenzialistica-letteraria, una seconda fase che si pu\u00f2 definire umanitario-sincretistica dal carattere filosofico-religioso, una terza fase decisamente cattolica.\nDall'epistolario e dalla testimonianza degli amici si delinea la figura di un giovane dai saldi principi morali, fortemente impegnato sul piano intellettuale, che credeva nell'amicizia e nella solidariet\u00e0 del gruppo, schivo dei successi professionali e mondani.\nLa sua prima crisi, che lo port\u00f2 a tentare il suicidio e gli fece comprendere di dover rompere con il sistema di pensiero e di valori ereditati dal padre, avvenne mentre stava redigendo la tesi di laurea.\nNon ebbe grandi contatti con l'ambiente fiorentino della rivista \"La Voce\", a parte il rapporto personale con Prezzolini; costante invece fu l'amicizia con Giovanni Boine dal 1909 alla morte dello scrittore ligure.\nOpere e poetica.\nPrima della pubblicazione dei \"Frammenti lirici\", di Rebora comparve solamente una parte della sua tesi sul Romagnosi sulla \"Rivista d'Italia\" ed uno studio molto acuto sui rapporti di Giacomo Leopardi con la musica e, su \"La Voce\", altri due scritti.\nI frammenti lirici.\nSono i \"Frammenti lirici\", pubblicati nel 1913 a Firenze, la pi\u00f9 vasta delle sue raccolte in versi. L'opera, composta da 72 frammenti, \u00e8 numerata con i numeri romani e ricevette dei titoli in una edizione del 1947 curata, ancora vivente l'autore, dal fratello Piero.\nL'ordine dei frammenti denota un'intenzione mirata per la creazione di una architettura interna della raccolta. La maggior parte dei testi ha la forma di canzoni polimetre dove dominano l'endecasillabo e il settenario con mutamenti ritmici di dodici, dieci, otto sillabe, alle quali si aggiungono delle brevi composizioni con carattere di madrigale e di sonetto.\nIl conflitto tra volont\u00e0 buona e quindi positiva e accidia depressiva con connotati negativi \u00e8 il tema che domina la raccolta.\nLa maggior parte dei \"Frammenti\" mette in evidenza la condizione psicologica del conflitto che agitava l'Italia di quei tempi in veloce espansione industriale, con la drammatica immagine di una \"citt\u00e0 in ascesa\"\" (titolo questo di un quadro di Umberto Boccioni, pittore che si era formato nello stesso clima culturale milanese) che rappresenta l'Italia al momento della sua prima trasformazione moderna.\nRebora trov\u00f2, nel conflitto in corso tra il vecchio e il nuovo, tra la citt\u00e0 e la campagna, una profonda positivit\u00e0 e vide in esso un moto progressivo del reale.\nQueste liriche si basano su una opposizione interna che ne crea la struttura e il \"ma\" avversativo, cos\u00ec spesso usato, segna il passaggio da una negativit\u00e0 a una positivit\u00e0 e viceversa.\nAccanto a questi temi c'\u00e8 il tema elegiaco della famiglia e dell'amore e la comparsa di dissocianti tensioni nelle quali si intravedono quegli atteggiamenti che saranno decisivi per le poesie del successivo decennio.\nVi \u00e8 nei versi di Rebora il prevalere della sfera verbale su quella nominale che si evidenzia nell'uso e nell'abuso dell'infinito al posto del sostantivo, nel ricco gioco di allusioni e criptocitazioni, da quelle di Dante delle \"Rime\" e del \"Paradiso\" alle cadenze del Parini, nei recuperi leopardiani e nell'anticipo di tutti quegli accorgimenti che saranno poi dell'Ungaretti degli anni trenta e quaranta.\nLe presenze dantesche all'interno della raccolta (che si manifestano non solo attraverso puntuali riprese lessicali, ma anche con invettive, l'impiego della luce e dell'ombra, la manipolazione del materiale fonico ecc.) sono cos\u00ec rilevanti da essere indispensabili alla comprensione dei \"Frammenti lirici\".\nLe raccolte poetiche del secondo decennio.\nLe poesie dei \"Canti anonimi\" (1920-1922), le \"Poesie sparse\" pubblicate nel 1947 e le \"Prose liriche\" (1915-1917), cos\u00ec come i versi di appendice dell'editore Scheiwiller (fra i quali le \"Nove poesie per una lucciola\" e, fra le rifiutate le parti III e IV della composizione \"Movimenti di poesia\" del 1914) pur essendo, almeno in parte, uno sviluppo dei \"Frammenti\", risentono di una vera e propria ansia di frattura dovuta probabilmente al rapporto, sul piano biografico, con la relazione che Rebora ebbe in quel periodo con Lydia Natus e soprattutto all'esperienza della guerra e della trincea.\nRebora sembra, in queste opere, risentire della lezione del cubismo e della pittura del suo tempo, da quella mistica e divisionale di Giovanni Segantini, fino alle composizioni dei cubisti e dei futuristi.\nNelle nuove composizioni di Rebora si avverte il clima dell'imminente conversione, della quale l'autore stesso fa testimonianza nella premessa, quando parla di una \"certezza di bont\u00e0 operosa\" che \"va liberandosi\".\nI testi di Rebora possono considerarsi unici nell'Italia di quei tempi come poesia che non si limita a declamare contro la strage ma, nelle sue convulse fratture di ritmo e di lessico, ripropone formalmente i conflitti armati in atto.\nNelle due maggiori poesie ispirate alla sua esperienza di guerra (\"Viatico\" e \"Voce di vedetta morta\") vi \u00e8 una similitudine significativa della vita umana trascinata via dalla \"gora\" e il tutto \u00e8 espresso in una cantilena dolorosa con un ritmo fondato sull'alternarsi di sillabe accentate e di sillabe atone all'inizio dei versi.\nPoesie successive alla conversione.\nValutare la poesia reboriana successiva alla conversione non \u00e8 facile.\nEssa si pone con consapevolezza come compagna della liturgia.\nNelle \"Poesie religiose\" (1936-1947) e nei \"Canti dell'infermit\u00e0\" (1947-1956) ricompare di tanto in tanto la violenza che aveva animato i \"Frammenti\" e i \"Canti anonimi\".\nNell'estate del 1955, gi\u00e0 colpito dal male, Rebora compone un \"Curriculum vitae\", significativa e sommaria autobiografia, nella quale compaiono ancora dei lampeggiamenti come nel passo in cui narra la distruzione dei libri e dei manoscritti.\nIl cosiddetto \"dissidio\" di Rebora non pu\u00f2 essere ridotto ad una situazione psicologica particolare e nemmeno ai termini di una improvvisa vocazione religiosa, ma sia l'una sia l'altra si manifestano come la trasposizione verbale di un dissidio all'interno della societ\u00e0, dissidio avvertito ed espresso verbalmente, quasi solamente da Luigi Pirandello e Italo Svevo.\nL'incapacit\u00e0 di Rebora di raggiungere una piena consapevolezza sta a significare che la cultura dei suoi tempi e quella a lui pi\u00f9 vicino non era capace di spiegare i termini storici di tale dissidio, ed \u00e8 solamente l'energia morale che conduce il poeta al \"punto senza ritorno, oltre il quale non resta che l'impegno della sovversione politica o quello religioso\".\nLe parole che si leggono in un passo di \"Arche di No\u00e8\" sul sangue (una delle sue prose di guerra) sono cos\u00ec chiare da non lasciare dubbi:"}
{"id": "50495", "revid": "122831634", "url": "https://it.wikipedia.org/wiki?curid=50495", "title": "Elsa (fiume)", "text": "L'Elsa \u00e8 un fiume toscano lungo 63\u00a0km. Nasce dalla Montagnola senese nel comune di Sovicille (a ovest di Siena), da alcune sorgenti nei pressi della pieve di Molli.\nPercorre l'omonima Valdelsa da sud a nord e, dopo aver bagnato i centri abitati di Colle di Val d'Elsa, Poggibonsi, Certaldo e Castelfiorentino, si getta nell'Arno al confine tra la provincia di Firenze e quella di Pisa tra le localit\u00e0 di Marcignana, nel comune di Empoli, e Isola (San Miniato).\nIl fiume \u00e8 caratterizzato da una accentuata salinit\u00e0 che gli deriva dalla presenza di solfato e di calcio dovuti ai minerali gessosi e calcarei presenti lungo il suo corso\nIl percorso.\nL'Elsa Morta.\nIl primo tratto, alimentato quasi esclusivamente dalle acque piovane, scorre attraverso il Piano della Speranza ed il Pian dell'Olmino, nei comuni di Casole d'Elsa e di Colle Val d'Elsa e viene chiamato Elsa morta.\nRiceve le acque che provengono dal Botro degli Strulli, che scende da Mensanello, e di quelle provenienti dalle Caldane.\nLe Caldane, situate poco prima di Gracciano, popolosa frazione del comune di Colle Val d'Elsa, sono sorgenti di acqua tiepida, conosciute fin dall'antichit\u00e0 per le loro propriet\u00e0 terapeutiche.\nL'Elsa Viva.\nA Onci, nei pressi di Gracciano, l'Elsa diventa finalmente Viva per l'afflusso delle acque provenienti dalle Vene che fornivano forza motrice a mulini e cartiere.\nSubito dopo Gracciano l'Elsa incontra il Ponte di San Marziale, con la steccaia ed il callone reale, da cui iniziano le Gore, antichi canali che fornivano energia motrice a basso costo a mulini, cartiere e industrie manifatturiere di Colle Val d'Elsa, che proprio a loro deve forse il suo antico sviluppo industriale.\nDopo Ponte di San Marziale, dove inizia anche il Sentierelsa, superata la steccaia, l'Elsa forma il salto del Diborrato.\nIl fiume oltrepassa quindi Colle Val d'Elsa, nel cui tratto il fiume forma alcuni angoli incantevoli, come la Conchina e la Nicchia (il mare dei colligiani negli anni 30 e 40 ma anche in epoca successiva), in cui i colligiani erano soliti trovare refrigerio dai calori estivi.\nNei pressi di Poggibonsi, riceve le acque dello Staggia, del Foci e del Drove.\nOltrepassa quindi la pescaia di Ulignano, dove si trovava il medievale Mulino di San Galgano, e giunge velocemente nei comuni di Barberino Val d'Elsa e di Certaldo, ricevendo gli affluenti Avane, Zambra, Casciani e Agliena.\nLa Pescaia ed il Mulino di Certaldo testimoniano anche in questo caso l'uso delle sue acque per la produzione di energia motrice.\nL'Elsa prosegue quindi la sua corsa ricevendo l'apporto del Pesciola, del Rio Petroso e del Rio del Vallone, fino a giungere a Castelfiorentino e accogliere le acque del Lama.\nL'Elsa arriva quindi alla pescaia della Dogana, un tempo al confine tra Firenze e San Miniato, ed ai Renai, dove un tempo si estraeva la rena la sabbia e la ghiaia e meta di bagni estivi.\nIl fiume prosegue quindi il suo corso costeggiando la ferrovia e, dopo Cambiano, arriva a Granaiolo, dove le sue acque servivano al grande zuccherificio, attivo dall'inizio del XX secolo fino agli anni '60.\nDopo Brusciana si arriva a Ponte a Elsa, frazione al confine dei comuni di Empoli e San Miniato, di cui \u00e8 facile intuire l'origine del nome, e quindi, nei pressi di Isola (San Miniato), le acque dell'Elsa trovano il loro sbocco in quelle notevolmente pi\u00f9 copiose dell'Arno.\nIl Sentierelsa.\n\u00c8 un percorso attrezzato di circa 4\u00a0km lungo il fiume Elsa, nel comune di Colle Val d'Elsa. Il percorso inizia nei pressi della frazione di Gracciano, poco pi\u00f9 a sud dell'abitato di Colle Val d'Elsa, in prossimit\u00e0 del ponte di San Marziale di Limoges e si snoda lungo il corso del fiume fino al Ponte di Spugna.\nIl percorso, la cui realizzazione \u00e8 stata per lo pi\u00f9 opera dei volontari dell'ARCI Pesca Colligiano, fa parte dell'Area Naturale Protetta di Interesse Locale Parco Fluviale dell'Alta Val d'Elsa.\nAll'inizio del sentiero possiamo vedere la Steccaia ed il Callone Reale. Sono queste due opere fondamentali per la storia dell'economia colligiana visto che servivano ad incanalare l'acqua dell'Elsa in canali artificiali, risalenti al Medioevo.\nL'acqua, incanalata nelle \u2018gore\u2019, come venivano chiamati gli antichi canali medievali, poteva cos\u00ec essere sfruttata non solo per l'irrigazione e per gli usi quotidiani, ma soprattutto per produrre la forza motrice necessaria ai mulini e alle numerose cartiere che si trovavano a Colle Val d'Elsa. Successivamente, oltre alle cartiere la forza motrice a basso costo, cos\u00ec prodotta, \u00e8 stata di particolare ausilio per lo sviluppo delle ferriere e delle altre industrie manifatturiere della citt\u00e0, fino ad epoca recente (XIX/XX secolo).\nEntrando nei particolari, 'La Steccaia' serve a trattenere l'acqua del fiume, deviandola grazie ad un sistema di chiuse mobili (tavole da inserire in blocchi di pietra) che crea una sorta di sbarramento alle acque dell'Elsa. Il 'Callone Reale', la cui costruzione risale ai tempi del Granducato di Toscana, non \u00e8 altro che una saracinesca che regola l'afflusso dell'acqua che viene deviata nelle gore.\nSubito dopo il fiume compie un salto con la \"cascata del Diborrato\", dove i giovani colligiani erano soliti dimostrare il loro coraggio tuffandosi dall'alto.\nIl sentiero prosegue quindi toccando vari punti (molto noti ai colligiani soprattutto di una certa et\u00e0): il \"Tonfo dei Preti\" (cos\u00ec chiamato perch\u00e9 vi facevano il bagno i seminaristi), la \"Nicchia\" (il Mare dei colligiani soprattutto negli anni '30 e '40, ma anche in epoca successiva), la \"Conchina\", immortalata dal pittore Antonio Salvetti e ancora la \"Grotta dell'Orso\", \"l'Alberaia\", il \"Masso Bianco\" e \"la Spianata dei Falchi\", tutti punti con caratteristiche ambientali particolari.\nIl Sentierelsa termina sotto all'attuale ponte di Spugna.\nIl bacino dell'Elsa.\nIl suo bacino ricade nei comuni di: \nCitazioni.\n&lt;poem&gt;\n&lt;/poem&gt;\n&lt;poem&gt;\n&lt;/poem&gt;"}
{"id": "50496", "revid": "287204", "url": "https://it.wikipedia.org/wiki?curid=50496", "title": "Mika Hakkinen", "text": ""}
{"id": "50501", "revid": "110818930", "url": "https://it.wikipedia.org/wiki?curid=50501", "title": "Oncia", "text": "Il termine oncia pu\u00f2 avere i seguenti significati:"}
{"id": "50505", "revid": "228587", "url": "https://it.wikipedia.org/wiki?curid=50505", "title": "Asidei", "text": "Gli Asidei (dall'ebraico \"chassidim\", pii, devoti) rappresentano un movimento religioso giudaico apparso al principio dell'et\u00e0 dei maccabei (met\u00e0 del II secolo a.C.). Alleati di Mattatia nella resistenza armata al re seleucide Antioco IV Epifane, erano una comunit\u00e0 di strenui assertori della Torah con tendenze ascetiche, e zelanti, quando non fanatici, assertori di un integralismo jahvista. Verso il 150 a.C., secondo Giuseppe Flavio, gli Asidei si sarebbero differenziati in Farisei ed Esseni."}
{"id": "50507", "revid": "83531", "url": "https://it.wikipedia.org/wiki?curid=50507", "title": "Castello di Drottningholm", "text": "Il castello di Drottningholm \u00e8 la residenza della famiglia reale svedese, e nel 1991 \u00e8 stato iscritto assieme al parco nell'elenco del patrimonio dell'umanit\u00e0 stilato dall'UNESCO.\nLa sua costruzione \u00e8 iniziata nel 1662 sotto la direzione dell'architetto Nicodemus Tessin il Vecchio e l'edificio fu completato da suo figlio Nicodemus Tessin il Giovane. \u00c8 chiaramente ispirato al castello di Versailles.\nNel giardino, creato nel 1777, si trovano il padiglione cinese e il teatro Drottningholm che possiede tuttora l'arredamento completo e il macchinario di scena originali del Settecento e nel quale vengono rappresentate sistematicamente opere liriche.\nStoria.\nOrigini.\nIl nome \"Drottningholm\" (che significa letteralmente \"isolotto della regina\") proviene dall'edificio originario in stile rinascimentale progettato da Willem Boy, un palazzo di pietra costruito da Giovanni III di Svezia nel 1580 per la sua regina Caterina Jagellona. Questo palazzo era stato preceduto da una villa reale chiamata Torvesund.\nLa regina reggente Edvige Eleonora compr\u00f2 il castello nel 1661, un anno dopo essere divenuta vedova, ma esso bruci\u00f2 completamente il 30 dicembre dello stesso anno. Edvige assunse il famoso architetto svedese Nicodemus Tessin il Vecchio per disegnare e riedificare il castello. Nel 1662 i lavori per la ricostruzione dell'edificio cominciarono. Nicodemus mor\u00ec nel 1681 quando il castello era gi\u00e0 quasi stato terminato. Suo figlio Nicodemus Tessin il Giovane continu\u00f2 il suo lavoro e complet\u00f2 l'elaborato \"design\" degli interni.\nDurante il periodo della ricostruzione, Edvige fu a capo del protettorato dell'ancora minorenne re, Carlo XI di Svezia, dal 1660 al 1672. La Svezia era cresciuta, divenendo una potente nazione dopo la pace di Vestfalia. La posizione della regina, in pratica la sovrana della Svezia, richiedeva una residenza imponente, situata convenientemente vicino a Stoccolma.\nSotto i regni di Carlo XI di Svezia e di Carlo XII di Svezia, numerose volte il palazzo accolse la corte reale; Carlo XI di Svezia vi si recava per cacciare, e dopo il 1700, Edvige Eleonora ospit\u00f2 nuovamente la corte reale durante l'assenza di Carlo XII di Svezia impegnato nella grande guerra del Nord (1700-1721).\nXVIII secolo.\nDrottningholm serv\u00ec regolarmente da residenza per la corte reale dal 1720 circa al 1792. Dopo la morte di Edvige Eleonora nel 1715, la regina Ulrica Eleonora di Svezia e il re Federico I di Svezia tennero la corte presso il palazzo fino al 1744.\nIl palazzo venne dato in dono alla principessa ereditaria e poi regina di Svezia Luisa Ulrica di Prussia nel 1744 quando spos\u00f2 Adolfo Federico di Svezia, il quale divenne re di Svezia nel 1751. Durante il possedimento di Drottningholm da parte di Luisa gli interni del palazzo furono trasformati in un pi\u00f9 sofisticato stile rococ\u00f2 francese. Luisa fu anche responsabile per la ricostruzione in grande stile del Teatro Drottningholm dopo che il pi\u00f9 modesto edificio originario and\u00f2 in fiamme nel 1762. Luisa Ulrica e il suo sposo continuarono a risiedere nel palazzo per tutta la durata del loro regno (1751-1771). Nel 1777 Luisa vendette Drottningholm allo stato svedese.\nMentre era propriet\u00e0 dello stato re Gustavo III di Svezia, figlio di Luisa, abit\u00f2 nel palazzo con la sua corte. Sotto il regno di Gustavo III, il palazzo visse i suoi giorni pi\u00f9 grandiosi e venne utilizzato come residenza estiva, in cui veniva rappresentata una cerimoniosa vita di corte. Le corti di Gustavo IV Adolfo di Svezia, che regn\u00f2 dal 1792 al 1809, e di Carlo XIII di Svezia, che regn\u00f2 dal 1809 al 1818, usarono il palazzo molto sporadicamente. Nel 1797 Federica di Baden vi fu qui celebrata con grandi festeggiamenti e nel 1809 sempre qui il deposto re venne tenuto prigioniero, nel Padiglione Cinese, per undici giorni.\nXIX secolo.\nPer molto del XIX secolo il palazzo venne ignorato, cominciando cos\u00ec la sua decadenza. Durante il regno di Carlo XIV Giovanni di Svezia (1818-1844), il palazzo fu abbandonato. Il re lo considerava un simbolo della vecchia dinastia, e Drottningholm venne lasciato in disuso. Gli edifici furono gravemente danneggiati dalle forze della natura e i loro inventari vennero portati via o venduti all'asta.\nFu a quanto pare aperto al pubblico per la prima volta durante questo periodo: un tour \u00e8 menzionato nel 1819 e il parco venivano utilizzato dalla gente per farvi dei picnic. Occasionalmente i terreni ospitavano eventi pubblici, come l'onomastico di Giuseppina di Leuchtenberg, che vi venne qui celebrato a partire dal 1829 nel mese d'agosto , oppure il ricevimento di ospiti stranieri, come con Giuseppina stessa quando arriv\u00f2 per la prima volta in Svezia nel 1823 o la visita dello zar Nicola I di Russia.\nVi furono per\u00f2 alcuni cambiamenti sotto il regno di Oscar I di Svezia. Oscar si interess\u00f2 delle sorti del palazzo ed evit\u00f2 la sua demolizione facendo compiere le prime riparazioni nel 1846. Vi furono qui tenute celebrazioni pubbliche come l'accoglienza nel 1856 per gli studenti panscandinavi, e nel 1858 il futuro Gustavo V di Svezia nacque nel palazzo. Carlo XV di Svezia fu indifferente a esso e non lo utilizz\u00f2 affatto, ma Oscar II di Svezia continu\u00f2 invece le riparazioni.\nSia Oscar I sia Oscar II furono criticati per aver modernizzato il palazzo e per averlo adeguato alla moda dell'epoca piuttosto che riportarlo alla sua condizione originaria, e non fu fino al regno di Gustavo V che il palazzo e i dintorni non vennero ricostruiti con i loro aspetti del XVIII secolo. Nel 1907 un importante restauro di quattro anni cominci\u00f2 a ripristinare il palazzo al suo primo stato, dopo il quale la corte reale inizi\u00f2 di nuovo a utilizzarlo regolarmente. \nDal 1981 \u00e8 la residenza permanente della famiglia reale svedese che occupa l'ala sud. Gran parte del castello e del parco sono aperti tutto l'anno ai visitatori. \nIl castello.\nIl castello ed i suoi terreni hanno visto molti rinnovamenti, modifiche e aggiunte negli ultimi 400 anni. \nLa pi\u00f9 grande ristrutturazione svoltasi tra il 1907 e il 1913, in cui sono state installate o aggiornate le linee di elettricit\u00e0, riscaldamento, fognature, acqua, ed il tetto del castello \u00e8 stato sostituito.\nDurante un periodo di 20 anni che inizia intorno al 1977, diverse aree principali del palazzo sono state restaurate e ricostruite. \nLa biblioteca e la sala nazionale hanno ricevuto molta attenzione e per questo \u00e8 stato installato un impianto di protezione antincendio in tutto il palazzo. \nNel 1997 \u00e8 iniziato il lavoro per pulire e ricostruire le pareti esterne. Questo \u00e8 stato completato nel 2002.\nLa chiesa del castello.\nLa chiesa fu progettata ed eretta da Nicodemus Tessin il Vecchio. Fu completata da suo figlio nel maggio del 1746.\n\u00c8 ancora oggi utilizzata dalla parrocchia di Lov\u00f6n, che vi celebra l'ultima domenica di ogni mese.\nAll'interno della chiesa del castello \u00e8 ancora in uso un organo Cahman del 1730. Un altro elemento degno di nota \u00e8 l'arazzo tradizionale della chiesa realizzato da Gustavo V di Svezia. Il fonte battesimale \u00e8 stato realizzato dall'orafo francese Ambroise-Nicolas Cousinet.\nIl teatro del castello.\nIl teatro del castello di Drottningholm \u00e8 il teatro dell'opera situato al palazzo.\n\u00c8 ancora in uso, ed i suoi festival d'opera d'estate sono molto popolari. \nA volte si esibisce la compagnia reale svedese dell'Opera.\nIl padiglione cinese.\nIl padiglione cinese, situato nel parco del parco castello di Drottningholm, \u00e8 un padiglione reale ispirato allo stile cinese costruito tra il 1763 e il 1770.\nIl padiglione fu un regalo di compleanno del re Adolfo Federico per la moglie Luisa Ulrica di Prussia, molto apprezzato data la moda in quegli anni per l'arte orientale.\nI giardini.\nI giardini e le aree del parco che circondano il castello ed i suoi edifici sono una delle principali attrazioni per i turisti che visitano il palazzo ogni anno.\nI giardini sono stati costruiti in diverse fasi da quando il castello \u00e8 stato costruito ottenendo come risultato che parchi e giardini hanno stili diversi.\nIl giardino barocco.\nLa parte pi\u00f9 antica dei giardini \u00e8 stata creata alla fine del XVII secolo sotto la direzione di Hedwig Eleonora.\nPadre e figlio Tessin hanno guidato il progetto che ha creato un giardino barocco proprio fuori dal palazzo principale, fiancheggiato da spessi alberi.\nLe molte statue sparse in quest'area sono state create dall'artista Adrian de Vries.\nIl giardino barocco \u00e8 stato trascurato insieme al resto del parco durante il XIX secolo, ma \u00e8 stato restaurato negli anni Cinquanta e Sessanta su iniziativa di Gustavo VI Adolfo di Svezia.\nIl giardino inglese.\nGustav III di Svezia ha preso l'iniziativa per quella che a volte \u00e8 chiamata la sezione inglese del giardino di Drottningholm. \nSi trova a nord del giardino barocco e consiste di due stagni con canali, ponti, grandi sezioni aperte d'erba e alberi in gruppi o viali.\nI passaggi sono dislocati in tutta questa grande parte del parco. In questa zona si possono vedere \"viste\", linee di vista chiare che sono intenzionalmente costruite per attirare l'occhio \nsu una particolare visione.\nLa maggior parte delle antiche statue in marmo in tutto il giardino sono state acquistate da Gustav III dall'Italia.\nLo scopo delle statue \u00e8 quello di sorprendere un visitatore dal loro aspetto inaspettato in una zona verde, o come punto focale per una vista.\nPatrimonio Mondiale dell'UNESCO.\nIl castello \u00e8 un Patrimonio mondiale dell'umanit\u00e0\ndell'UNESCO, soprattutto a causa del Teatro Drottningholm Palace e del padiglione cinese. \u00c8 stato aggiunto all'elenco nel 1991. Il commento dell'UNESCO \u00e8 stato:"}
{"id": "50515", "revid": "125650980", "url": "https://it.wikipedia.org/wiki?curid=50515", "title": "Daniel Bernhardt", "text": "Biografia.\nNato a Worblaufen, frazione di Ittigen, si laurea in architettura a Berna mentre, per assecondare l'altra sua passione, apre una palestra di arti marziali. Finiti gli studi diventa modello professionista a Parigi. Nel 1990 viene chiamato da Gianni Versace a New York per partecipare a \"Looking for Kicks\", uno spot commerciale che vede protagonista anche un altro artista marziale: Jean-Claude Van Damme. Intanto il regista Marc DiSalle, che aveva gi\u00e0 lanciato Van Damme, \u00e8 in cerca di volti nuovi per il cinema d'azione. Bernhardt viene cos\u00ec scelto per sostituire proprio Van Damme in \"Colpi proibiti 2\" (\"Bloodsport 2\", 1996), sequel di \"Senza esclusione di colpi\", che l'attore belga non aveva avuto intenzione di girare. Per l'occasione Bernhardt si allena col Maestro Hee Il Cho, studiando Taekwondo; allo stesso tempo studia recitazione con Sale Dano e Sandy Marshal.\nIl film ha un discreto successo fra gli appassionati del genere, tanto che Bernhardt viene chiamato a girarne altri 2 sequel: \"Bloodsport 3\" e \"Bloodsport: The Dark Kumite\". Prosegue gli studi di recitazione con Harry Mastrogeorge a Los Angeles. Dal 1997 al 2002 \u00e8 protagonista assoluto dei film d'azione \"Future War\" (1997), \"True Vengeance\" (1997), \"G2 - Mortal Conquest\" (1999), \"Black Sea Raid\" (2002) e \"Global effect\" (2002). Fra il 1998 ed il 1999 \u00e8 interprete fisso della serie TV \"\", tratta dal famoso videogioco, nel ruolo di Siro. La serie per\u00f2 non ha successo e ne viene prodotta una sola stagione, per un totale di 22 episodi.\nNel 2003 partecipa col piccolo ruolo dell'Agente Johnson a \"Matrix Reloaded\" di Andy e Larry Wachowski, ruolo ripreso poi nel quarto capitolo di Matrix, \"Matrix Resurrections\" uscito nel 2021. Ha dato anche la sua voce allo stesso personaggio in \"Enter the Matrix\", la versione videogioco del film. Il giorno dopo la presentazione del film, il 15 maggio 2003, nasce sua figlia. Nel 2005 ricopre il suo primo ruolo da \"cattivo\" nel film \"The Cutter - Il trafficante di diamanti\", in cui \u00e8 protagonista assieme a Chuck Norris. Nel 2007 recita da comprimario in \"Children of Wax\" e nel 2010 appare nel suo ultimo film \"Supreme Champion\". Nel 2010 annuncia il suo ritiro dalla recitazione. Nel 2013 ritorna come attore apparendo nei film \"Parker\" e in un cameo nel film \"\". Nel 2014 torna come protagonista assoluto nel film \"Knoch'em Dead\".\nDoppiatori italiani.\nNelle versioni in italiano dei suoi lavori, Daniel Bernhardt \u00e8 stato doppiato da:"}
{"id": "50568", "revid": "287204", "url": "https://it.wikipedia.org/wiki?curid=50568", "title": "Costanti matematiche per rappresentazione con frazione continua", "text": "Questo \u00e8 un elenco di costanti matematiche ordinate secondo l'ordine lessicografico delle loro rappresentazioni mediante frazioni continue.\nLe costanti che sono numeri irrazionali sono fornite da frazioni continue infinite e le loro rappresentazioni finiscono con ... ."}
{"id": "50569", "revid": "61051", "url": "https://it.wikipedia.org/wiki?curid=50569", "title": "Wright R-3350", "text": "Il Wright R-3350 \"Duplex Cyclone\" era un motore aeronautico radiale 18 cilindri a doppia stella raffreddato ad aria, prodotto negli anni quaranta dall'azienda statunitense Curtiss-Wright Corporation.\nIl \"Duplex Cyclone\" \u00e8 stato uno dei pi\u00f9 potenti motori radiali prodotti negli Stati Uniti. Il suo sviluppo inizi\u00f2 prima dello scoppio della seconda guerra mondiale, ma il motore richiese un lungo periodo di maturazione prima di venire utilizzato sul bombardiere Boeing B-29 Superfortress, poco prima della fine del conflitto. Dopo la guerra il motore era sufficientemente maturo tanto da divenire il principale motore usato nei progetti di velivoli civili, particolarmente nella sua versione Turbo-compound.\nLa sigla \"R-3350\" identifica il modello in base alla sua cilindrata in pollici cubici, circa \"3\u00a0350 in\u00b3\"\nStoria.\nNel 1927 la Wright Aeronautical inizi\u00f2 la produzione del suo pi\u00f9 rappresentativo motore, il Cyclone, che equipaggi\u00f2 diversi velivoli durante gli anni trenta. Nel 1929 la ditta si fuse con la Curtiss dando origine alla Curtiss-Wright. Dopo questa fusione si inizi\u00f2 a sviluppare una versione pi\u00f9 potente di questo motore che potesse raggiungere una potenza pari a 1\u00a0000 hp (746 kW). Da questo progetto scatur\u00ec il Wright R-1820 \"Cyclone 9\" la cui produzione inizi\u00f2 nel 1935 e che diverr\u00e0 uno dei motori pi\u00f9 utilizzati negli anni trenta e durante la seconda guerra mondiale.\nSviluppo.\nNello stesso periodo la concorrente Pratt &amp; Whitney inizi\u00f2 lo sviluppo di un nuovo motore pi\u00f9 grande e molto pi\u00f9 potente basato sul suo altrettanto famoso motore R-1830 Wasp. Il nuovo modello adottava una configurazione a doppia stella, con i cilindri disposti cio\u00e8 su una doppia fila invece che su un'unica come il suo predecessore, che poteva facilmente competere in fatto di potenza erogata con l'R-1820. Nel 1935 quindi anche la Curtiss-Wright decise di intraprendere un analogo sviluppo partendo dalla meccanica del \"Cyclone\". Ne scaturirono alla fine due progetti caratterizzati anch'essi da una doppia stella e da cilindri a corsa corta: un 14 cilindri che verr\u00e0 sviluppato nel motore R-2600 ed un 18 cilindri che diverr\u00e0 il R-3350.\nIl primo R-3350 fu completato nel maggio del 1937. Si dimostr\u00f2 subito essere un motore con un carattere molto spiccato. Lo sviluppo prosegu\u00ec lentamente sia a causa della complessit\u00e0 del motore che a seguito della maggiore attenzione dedicata alla versione a 14 cilindri. Il motore non effettu\u00f2 prove di volo fino al 1941 cio\u00e8 solo dopo che il velivolo XB-19 sostitu\u00ec i motori Allison V-3240 con i Wright R-3350.\nLe cose cambiarono drasticamente quando nel 1940 venne emessa una specifica da parte dell'United States Army Air Force (USAAF) per lo sviluppo di un bombardiere strategico a lungo raggio capace di volare dagli Stati Uniti alla Germania con un carico offensivo di 9000 kg (20000 lb). Sebbene pi\u00f9 piccolo del progetto per il Bomber D, che si concretizzer\u00e0 nel prototipo XB-19, il nuovo velivolo richiedeva motori con una potenza comparabile. Quando tre dei quattro progetti preliminari presentati adottarono il motore R-3350 divenne evidente che quest'ultimo rappresentava il futuro nell'USAAF e quindi vennero compiuti tutti gli sforzi necessari per avviarlo velocemente alla fase di produzione in serie.\nImpiego operativo.\nNel 1943 compiva i primi voli l'ultimo sviluppo del nuovo programma per questo nuovo bombardiere, l'XB-29, il prototipo del Boeing B-29 Superfortress. Il motore per\u00f2 continuava a possedere un rendimento non costante ed inoltre mostrava una preoccupante tendenza al surriscaldamento. Per ovviare a tali inconvenienti iniziarono ad essere introdotte una serie di numerose modifiche, direttamente sulla linea di produzione del velivolo, che ne migliorassero il raffreddamento a bassa velocit\u00e0. Nel 1944 i velivoli furono inviati nel teatro bellico della guerra del Pacifico dove per\u00f2 divenne evidente che i problemi di surriscaldamento non erano stati risolti tanto che alcuni velivoli si incendiarono dopo il decollo.\nLe versioni iniziali del R-3350 erano equipaggiate con i carburatori che crearono dei problemi di miscelazione. Questi problemi a loro volta provocavano una inadeguata distribuzione della miscela.\nAl termine della seconda guerra mondiale venne introdotto un sistema di alimentazione ad iniezione e subito l'affidabilit\u00e0 del motore aument\u00f2. Questi motori divennero i favoriti nei progetti per i grandi velivoli civili quali il Lockheed Constellation e il Douglas DC-7.\nIl sistema Turbo-Compound.\nSuccessivamente, per soddisfare le richieste del mercato civile, venne studiato un dispositivo per migliorare ulteriormente il rendimento al fine di riuscire a contenere il consumo di combustibile, il sistema Turbo-Compound.\nQuesto dispositivo si basava sulla introduzione di tre turbine posizionate a monte dei collettori di scarico e con un sistema di ingranaggi, a differenza di quanto accadeva nei motori equipaggiati con turbocompressori, la potenza recuperata dalle turbine veniva direttamente scaricata sull'albero motore. Con questo sistema si recuperava un ulteriore 20 per cento di energia, che altrimenti sarebbe stata dispersa in calore. Da questo momento in poi inoltre l'affidabilit\u00e0 del motore era stata ulteriormente incrementata con una MTBO (tempo massimo prima di una revisione) posta a 3.500 ore e un SFC (consumo specifico di carburante) dell'ordine di 243 g/kWh (0,4 lb/hp.h)."}
{"id": "50570", "revid": "1982", "url": "https://it.wikipedia.org/wiki?curid=50570", "title": "Wright R-4360", "text": ""}
{"id": "50571", "revid": "277118", "url": "https://it.wikipedia.org/wiki?curid=50571", "title": "Motore radiale", "text": "Il motore a cilindri radiali, pi\u00f9 conosciuto come motore radiale o motore stellare, \u00e8 un motore endotermico nel quale i cilindri sono disposti secondo linee radiali, intorno all'albero motore; un motore radiale pu\u00f2 essere composto da una o pi\u00f9 \"stelle\", da cui il nome che lo identifica, cio\u00e8 da una o pi\u00f9 serie, autonome, di cilindri. In questo caso si parler\u00e0 di motore a doppia e quadrupla stella. Il motore radiale conobbe un grande successo in aeronautica e rimase in produzione fino all'avvento del motore a getto o Jet. Era con questo tipo di motore che erano equipaggiati tutti i grandi velivoli da trasporto civile e militare con i quali si chiuse l'era del motore volumetrico in aviazione.\nTecnica costruttiva.\nIn un motore radiale, i pistoni sono connessi all'albero motore con un sistema particolare. Un solo pistone \u00e8 connesso direttamente all'albero motore attraverso la biella pi\u00f9 lunga, che \u00e8 detta \"biella madre\". Tutti gli altri sono connessi con delle bielle pi\u00f9 corte (\"biellette\") alla biella madre.\nAnche se questo collegamento \u00e8 scorretto meccanicamente perch\u00e9 il centro di rotazione della biella madre \u00e8 diverso da quello delle biellette, il calo di rendimento che ne deriva \u00e8 trascurabile.\nUn dato notevole \u00e8 che i motori radiali a due tempi hanno numero pari di cilindri per ciascuna stella, in modo da limitare le sollecitazioni sulla biella, e i motori a quattro tempi invece ne hanno numero dispari (sempre per ciascuna stella); per esempio un motore 18 cilindri su due stelle \u00e8 a 4 tempi, mentre se ha 16 cilindri \u00e8 a 2 tempi.\nTipi.\nA parte il numero di cilindri e di stelle sono stati utilizzati due tipi di motori radiali. \nUso aeronautico.\nIn campo aeronautico il motore stellare presenta non pochi vantaggi. Il raffreddamento del motore avviene utilizzando direttamente l'aria generata dal movimento del velivolo o dell'elica. Quindi non si rendono necessari sistemi di raffreddamento a liquido, con un notevole risparmio di peso. La mancanza di un sistema di raffreddamento a liquido rende il motore radiale pi\u00f9 semplice da costruire, e mantenere, rispetto ad un motore in linea o a V. Questa sua semplicit\u00e0 lo rese pi\u00f9 affidabile e, in combattimento, meno sensibile agli eventuali danneggiamenti. Infatti, nel caso in cui venga direttamente colpito un cilindro di una stella del motore radiale, sar\u00e0 solo questo a perdere potenza, mentre in un motore in linea o a V, caratterizzati da uno o pi\u00f9 blocchi di cilindri, perder\u00e0 potenza l'intero blocco; ci\u00f2 si verifica a maggior ragione perch\u00e9 i motori radiali sono pressoch\u00e9 sempre raffreddati ad aria, mentre quelli in linea o a V sono quasi sempre raffreddati mediante liquido per cui una perforazione porta quasi inevitabilmente alla perdita di funzionalit\u00e0 per eccessivo surriscaldamento. Questi vantaggi - leggerezza ed affidabilit\u00e0 - ne facilitarono e ne consigliarono l'impiego sui velivoli. Un altro vantaggio \u00e8 dato dalla modularit\u00e0 del progetto. Ad un certo punto del suo sviluppo, invece di incrementarne la potenza aumentando le dimensioni si prefer\u00ec aggiungere file supplementari di cilindri. Questo permise di mantenere una certa facilit\u00e0 progettuale che si ripercuoteva anche in quella produttiva. Il poter realizzare un minor numero di componenti era economicamente vantaggioso e si rivel\u00f2 assai utile nella manutenzione dei velivoli impiegati nei conflitti.\nIl motore radiale per\u00f2 presenta anche due grandi svantaggi. Il primo \u00e8 dato dalla maggiore resistenza aerodinamica che genera in quanto necessita, a causa della sua forma, di una sezione frontale maggiore di quella di un equivalente motore in linea. Inoltre nel caso si voglia adottare la sovralimentazione, l'aria compressa, dopo il passaggio nel compressore o nella turbina, dovr\u00e0 essere portata ad ogni singolo cilindro, mentre nel motore in linea, o a V, sar\u00e0 necessario un solo condotto per un intero blocco di cilindri.\nDurante gli anni trenta si svilupp\u00f2 un grande dibattito tecnico su quale delle due tipologie di motore, radiale o in linea, fosse migliore. Inizialmente il vantaggio sembrava andare al motore radiale, che divenne il principale motore utilizzato su molti velivoli civili e militari proprio grazie alla sua affidabilit\u00e0, valore importante durante i voli su grandi superfici desertiche o sull'acqua, e per la sua leggerezza. In seguito soprattutto per i velivoli militari da caccia, e con la disponibilit\u00e0 di motori a V quali il Daimler-Benz DB 601 o il Rolls-Royce Merlin, sembr\u00f2 che il motore ideale fosse costituito dal motore in linea, che permetteva di ottenere velivoli con linee aerodinamiche molto pulite. Il dibattito non ebbe una sua vera soluzione in quanto velivoli da caccia come il Republic P-47 Thunderbolt o il Focke-Wulf Fw 190, per quanto riguarda i velivoli da caccia basati a terra, dimostrarono che si potevano ottenere aerei capaci di grandi prestazioni utilizzando un motore radiale. Mentre il Supermarine Spitfire o il Messerschmitt Bf 109 tedesco, equipaggiati con i motori a V, si rivelarono aerei con una aerodinamica estremamente efficiente e resistenti ai danni del combattimento.\nChi prese una decisa posizione al riguardo fu la US Navy, che adott\u00f2 sempre il motore radiale per tutti i suoi velivoli. Anche la Marina imperiale e l'Aviazione dell'Esercito giapponese fecero altrettanto. Anche molti dei velivoli italiani utilizzati durante il secondo conflitto mondiale erano motorizzati con dei motori radiali. Subito dopo il conflitto si assistette a un'affermazione del motore radiale, utilizzato su tutti i grandi velivoli civili e militari del periodo. Destino diverso tocc\u00f2 al motore in linea che scomparve rapidamente dal mercato dell'aviazione. Tuttavia in pochi anni lo sviluppo dei motori a getto introdotti dagli ingegneri tedeschi con lo Junkers Jumo 004 che equipaggiava il Messerschmitt Me 262 pose definitivamente fine allo sviluppo dei grandi motori a scoppio per l'aeronautica.\nIl pi\u00f9 grande motore radiale aeronautico mai realizzato in serie fu lo statunitense Pratt &amp; Whitney R-4360 Wasp Major. Il motore, che era dotato di 28 cilindri disposti su quattro stelle e poteva fornire una potenza di 3.500\u00a0hp (2.610\u00a0kW), venne utilizzato sui pi\u00f9 grandi velivoli, militari prima e civili poi, dell'ultimo periodo dei velivoli a motore a pistoni.\nTuttavia il primato nelle dimensioni di un motore radiale spetta all'Unione Sovietica. La \"Zvezda\" realizz\u00f2 un numero limitato di motori diesel marini da 42 cilindri caratterizzati da ben 6 file di stelle a 7 cilindri, alesaggio 160\u00a0mm (6.3\u00a0in) x corsa 170\u00a0mm (6.7\u00a0in), per una cilindrata totale di 143,5 L (8,756 in\u00b3). Questo motore sviluppava la potenza di 6,000\u00a0hp (4,500\u00a0kW) a 2.500 giri/min.\nUso automobilistico.\nUno dei rari esempi dato dall'uso automobilistico del motore radiale \u00e8 dato dall'installazione in un'autovettura da competizione, la Monaco-Trossi del 1935, che fece la sua unica apparizione in pubblico durante le prove di qualificazione nel Gran Premio d'Italia disputato sull'Autodromo Nazionale di Monza nel 1935.\nProgettata da Augusto Monaco e realizzata grazie all'aiuto economico del conte Carlo Felice Trossi, gi\u00e0 pilota automobilistico, era una vettura apparentemente convenzionale per l'epoca, ma che racchiudeva una serie di interessanti innovazioni tecnologiche. Era dotata di una struttura a tubi saldati con motore e trazione anteriore, abitacolo aperto protetto da un piccolo parabrezza, sospensioni indipendenti a parallelogrammi trasversali dotate di ammortizzatori regolabili, e freni a tamburo dalle generose dimensioni.\nIl motore radiale in questione era un due tempi 16 cilindri, alesaggio 65 mm e corsa 75 mm per una cubatura di 3,982 L. Curiosa la disposizione con camera di combustione solidale per ogni coppia di cilindri, con le luci di travaso di aspirazione sugli 8 posteriori e quelle di scarico su quelle anteriori. L'unit\u00e0 del peso a vuoto di 750 kg, grazie alla dotazione di 2 compressori era capace di 250 CV a 6\u00a0000 giri/min, sufficienti per consentire alla vettura di raggiungere la ragguardevole velocit\u00e0 di 280 km/h.\nA causa della sua particolare conformazione, con una ripartizione di pesi che gravava per il 75% sull'asse anteriore, aveva un'estrema difficolt\u00e0 di inserimento in curva ed in pratica i benefici apportati dalla motorizzazione non furono sufficienti a compensare la sua cronica mancanza di tenuta di strada.\nPur nell'insuccesso sportivo, \u00e8 una vettura che si \u00e8 guadagnata un posto nella storia dell'automobilismo, tanto da essere conservata ed esposta al Museo dell'Automobile di Torino.\nIn tempi pi\u00f9 recenti, \u00e8 da ricordare la OPES Ninfea, un'utilitaria dotata di motore tricilindrico radiale, realizzata in pochi esemplari dalla Officine precisione e Stampaggio di Torino, nel 1947."}
{"id": "50572", "revid": "697352", "url": "https://it.wikipedia.org/wiki?curid=50572", "title": "Jacques Laffite", "text": "Ha disputato 176 gran premi validi quali prova del Campionato mondiale di Formula 1, ottenendo 6 vittorie, 7 \"pole position\", 7 giri veloci e 32 podi, competendo tra il 1974 e il 1986, anno in cui si \u00e8 dovuto ritirare a causa di un grave incidente. Per tre stagioni consecutive (1979, 1980 e 1981) \u00e8 stato il miglior pilota europeo nella competizione.\nNel 1975 si aggiudic\u00f2 il Campionato europeo di Formula 2.\nArchiviata l'esperienza nella massima serie si \u00e8 dedicato al rally, e ha svolto il ruolo di commentatore della Formula 1, per la rete televisiva francese TF1.\nBiografia.\nJacques-Henri Laffite \u00e8 nato a Parigi, il 21 novembre 1943. Ha svolto gli studi al Cours Hattemer, una scuola privata. Ha due figlie: Camille (sposatasi con Karim Laghouag, cavaliere francese, oro olimpico ai Giochi di Rio) e Margot, giornalista sportiva per Canal+, sposata e poi divorziata con l'attore francese Arnaud Tsamere. Jacques Laffite \u00e8 cognato di un altro pilota francese celebre, Jean-Pierre Jabouille.\nCarriera.\nGli inizi.\nNel 1958 Laffite incontr\u00f2 Jean-Pierre Jabouille, che gli propose, nel 1966, di diventare suo meccanico, in occasione della \"Coupe Renault 8 Gordini\".\nNel 1970 Laffite esord\u00ec in Formula France, passando l'anno successivo in Formula Renault. Gi\u00e0 nel 1972 partecip\u00f2, per la prima volta, alla 24 Ore di Le Mans, con una Ligier, al fianco di Pierre Maublanc. Nell'anno vinse il titolo nella Formula Renault.\nFormula 3.\nNel 1973 inizi\u00f2 a disputare gare valide per la Formula 3. Vinse subito il Campionato francese, e fu quarto nel B.R.S.C.C. MCD John Player British F3 Championship, mentre disput\u00f2 anche due gare del campionato italiano.\nFormula 2.\nL'anno successivo, sempre sostenuto dalla BP Racing, che gli mise a disposizione una March-BMW, pass\u00f2 alla Formula 2, in cui fu subito competitivo, conquistando il GP del Festival di Salisburgo, ottenendo altri tre secondi posti e un terzo, chiudendo al quarto posto in classifica.\nNel 1975 pass\u00f2 all'\u00c9curie Elf Ambrozium, dove guid\u00f2 una Martini-BMW. La stagione fu trionfale per il francese, che colse cinque vittorie nelle prime sei gare (Gran Premio dell'Estoril, BARC 200, ADAC-Eiffelrennen, Gran Premio di Pau e Rhein-Pokalrennen), poi si limit\u00f2 ad altri due arrivi a punti, che coincisero ancora con successi: Gran Premio del Mediterraneo e Gran Premio di Roma (in questa gara primo giunse Vittorio Brambilla, che per\u00f2 non marcava punti per il campionato). Sempre nel 1975 prese parte anche a una gara del Campionato giapponese di Formula 2000.\nCol passaggio in pianta stabile in Formula 1 l'impegno di Laffite in Formula 2 fu poco frequente, nelle stagioni successive. Nel 1976 con la \"Fred Opert Racing\", su Chevron-BMW ottenne due secondi posti (a Pau e a Nogaro), ma non pot\u00e9 marcare punti validi per il campionato. Nello stesso anno partecip\u00f2 al \"Gran Premio Nihon\", ultima gara del Campionato giapponese, previsto due settimane dopo il Gran Premio di Formula 1 del Giappone. Laffite vinse e colse anche il giro pi\u00f9 veloce.\nNel 1977, sempre con la \"Fred Opert Racing\" corse tre gare, ma senza risultati rilevanti. L'anno successivo, con la \"Maublanc Racing Services\", su March-BMW, disput\u00f2 ancora due gare.\nFormula 1.\nIso-Marlboro/Williams (1974-1975).\n1974.\nLaffite venne iscritto, per la prima volta, a una gara di Formula 1, dalla scuderia britannica Token, al Gran Premio di Francia 1974. L'iscrizione non venne per\u00f2 seguita dalla partecipazione all'evento. L'esordio avvenne, in effetti, solo due gare dopo, nel Gran Premio di Germania, quando trov\u00f2 un ingaggio alla scuderia di Frank Williams, la Iso-Marlboro, al posto di Tom Bels\u00f8. Qualificato al ventunesimo posto, si ritir\u00f2, al secondo giro, per un problema alle sospensioni. Dalla prova seguente, il Gran Premio d'Austria, il team gli affianc\u00f2 Arturo Merzario. La stagione si concluse senza risultati di rilievo. Il francese si qualific\u00f2 a ogni gara, senza mai raggiungere la zona dei punti.\n1975.\nNel 1975 rimase fedele a Frank Williams, che decise di dare, per la prima volta, il suo nome alla scuderia.\nDopo le prime tre gare extraeuropee, con Laffite ancora lontano dalla zona dei punti, il francese salt\u00f2 il Gran Premio di Spagna, in quanto impegnato in una prova del Campionato di Formula 2. Venne sostituito dal britannico Tony Brise. Nella gara successiva, il Gran Premio di Monaco, arriv\u00f2 la prima mancata qualificazione in una gara valida per il campionato mondiale, battuto per 16 centesimi da Alan Jones.\nIl francese salt\u00f2, nuovamente per concomitanti impegni in Formula 2, anche il Gran Premio di Svezia; nella gara la Williams si trov\u00f2 anche senza l'altro pilota titolare, Arturo Merzario, per contrasti col patron del team. Al loro posto vennero ingaggiati Damien Magee e Ian Scheckter. Nelle tre gare successive (Olanda, Francia e Gran Bretagna) chiuse con due arrivi fuori dai punti e un ritiro. Nelle tre gare si trov\u00f2 tre partner diversi: prima Ian Scheckter, poi Fran\u00e7ois Migault, infine Ian Ashley.\nL'exploit stagionale fu nel Gran Premio di Germania. Il francese, partito quindicesimo, colse un inaspettato secondo posto, primo podio in una gara del mondiale (oltre che primi punti), per lui e per la scuderia di Williams. Laffite fu autore di una gara regolare, venne agevolato dai diversi incidenti e forature, che penalizzarono i piloti partiti davanti a lui in griglia, sul difficile tracciato del N\u00fcrburgring.\nL'epilogo della stagione fu negativo. Laffite si ritir\u00f2 sia in Austria, che a Monza. Nell'ultima gara di stagione, il Gran Premio degli USA, fu prima protagonista di un incidente nelle prove, poi confuse un collirio con del liquido per la pulizia della visiera del casco. Ci\u00f2 gli provoc\u00f2 un'irritazione oculare, che non gli permise di partecipare alla gara. La Williams decise di affidare la sua vettura a Lella Lombardi, sua compagna di scuderia per la gara nordamericana, rimasta senza la sua vettura, ferma per problemi elettrici. All'italiana, per\u00f2, non pot\u00e9 essere adattata la vettura, e fu cos\u00ec anche lei costretta al forfait.\nLigier (1976-1982).\n1976.\nNel Laffite cambi\u00f2 scuderia, passando alla Ligier, scuderia francese all'esordio nel Campionato mondiale di Formula 1. Laffite aveva gi\u00e0 disputato tre edizioni della 24 Ore di Le Mans, con la scuderia transalpina.\nLa vettura, a differenza delle monoposto utilizzate negli anni precedenti, non era dotata del tradizionale Ford Cosworth DFV, ma del Matra ad architettura V12. La scuderia allineava una sola monoposto, e Laffite aveva dovuto battere la concorrenza dell'esperto Jean-Pierre Beltoise, per il ruolo di pilota titolare.\nDopo i primi gran premi, senza punti, (in Brasile Laffite fu anche vittima di un incidente in prova, mentre in Sudafrica conquist\u00f2 la quarta fila in prova, ma fu penalizzato da un incidente in partenza) nel Gran Premio di Long Beach colse il quarto posto, ottenendo i primi punti iridati per la Ligier. Partito dodicesimo, Laffite fu autore di una bella rimonta, dopo un incidente alla partenza. In Spagna il francese si trov\u00f2 a lungo nella zona dei punti, prima che un problema al cambio lo fermasse ai box per un paio di giri. Nel gran premio seguente, in Belgio, dominato dalla Scuderia Ferrari, Laffite conquist\u00f2 il terzo posto, primo podio per la Ligier, e primo podio per la Matra dal Gran Premio di Francia 1972.\nDopo un errore di guida che lo priv\u00f2 dei punti a Monaco, il transalpino torn\u00f2 a chiudere nei primi sei nel Gran Premio di Svezia, ove fu quarto. Seguirono poi tre gran premi senza punti. Nel caotico Gran Premio di Gran Bretagna fu squalificato, in quanto, nella seconda partenza, aveva ripreso la gara col muletto.\nIn Austria Laffite ottenne il secondo podio della stagione, giungendo secondo, alle spalle di John Watson. Il pilota della Ligier fu anche penalizzato, nella prima parte della gara, da un'escursione di pista. Un altro importante risultato venne raggiunto nel Gran Premio d'Italia, ove Laffite ottenne la sua prima \"pole position\" della carriera. Fu anche la prima partenza al palo per la Ligier, mentre, per il motorista, la Matra, si tratt\u00f2 della terza \"pole\", la prima dal Gran Premio di Francia 1972, con Chris Amon. Il francese precedette di soli tre centesimi Jody Scheckter su Tyrrell, e di 18 Carlos Pace su Brabham. Laffite fece segnare 1'41\"35, un tempo di quasi nove secondi pi\u00f9 alto di quello fatto segnare dal \"poleman\" del 1975, Niki Lauda. Passato al via da Jody Scheckter, cedette diverse posizioni nella parte iniziale del gran premio, recuperando fino al terzo posto, al termine della gara, in cui anche attacc\u00f2 Regazzoni e Peterson, giunti, rispettivamente, secondo e primo.\nLa stagione si chiuse con un ritiro in Canada, un altro nel Gran Premio degli USA-Est (per lo scoppio di uno pneumatico mentre era in lotta per il terzo posto), mentre nel Gran Premio del Giappone giunse settimo, cogliendo il suo primo giro veloce. Il giro pi\u00f9 veloce venne inizialmente attribuito a Masahiro Hasemi sulla vettura giapponese Kojima. La cosa fu controversa in quanto, nel giro nel quale, il nipponico avrebbe fatto il giro pi\u00f9 rapido, era stato superato da tre vetture. Nei giorni successivi al gran premio gli organizzatori diffusero un comunicato che assegnava il giro pi\u00f9 veloce a Laffite, con un tempo di 1'19\"97 al 70\u00ba giro. Questo comunicato fu ripreso dalla Japan Automobile Federation (JAF). La correzione non fu per\u00f2 resa nota all'estero, per molti anni. Laffite concluse la stagione con 20 punti, e l'ottavo posto nella classifica dei piloti.\n1977.\nLa stagione vide il francese non conquistare punti, per le prime sette gare. Nel Gran Premio del Sudafrica, terza gara della stagione, Laffite fu protagonista, involontario, di un tragico episodio. Nel ventunesimo giro Renzo Zorzi fu costretto a parcheggiare la sua Shadow sulla linea del traguardo, davanti ai box, per problemi al serbatoio della benzina, che causarono un principio d'incendio. Il pilota italiano usc\u00ec dall'abitacolo attivando il sistema di estinzione della monoposto: in suo aiuto accorsero due commissari che, estintori alla mano attraversarono imprudentemente la pista, mentre la corsa continuava normalmente (non era stata esposta la bandiera gialla). Essendo il rettilineo del traguardo conformato a dosso, con conseguente limitata visibilit\u00e0 frontale per i piloti, gli accorrenti Hans-Joachim Stuck, Tom Pryce e Laffite si accorsero all'ultimo momento della presenza in pista dei due inservienti: Stuck manc\u00f2 di pochissimo l'impatto con il primo, mentre Pryce non pot\u00e9 evitare il secondo, uno studente sudafricano di appena 19 anni, Frederik Jansen van Vuuren, che venne sbalzato violentemente per aria e ricadde dilaniato, e morto, sul colpo, nella via di fuga.\nNell'impatto Pryce fu colpito in testa dall'estintore del commissario, morendo sul colpo. La Shadow, danneggiata al musetto e al roll-bar, col pilota ormai solo passeggero, prosegu\u00ec, incontrollabilmente, la sua corsa: diminuendo leggermente la velocit\u00e0, sband\u00f2 sulla destra, usc\u00ec di pista e strisci\u00f2 contro il guard-rail, mentre arrivava la Ligier di Laffite, che non aveva ancora capito la dinamica dell'incidente. In prossimit\u00e0 della curva \"Crowthorne\", infine, la Shadow rientr\u00f2 in pista, dopo aver urtato contro l'uscita per veicoli d'emergenza, centrando in pieno la vettura di Laffite che stava curvando, trascinandola con s\u00e9 contro le reti di protezione, dove termin\u00f2 la sua corsa. Laffite non riport\u00f2 conseguenze fisiche.\nNel gran premio successivo, disputato a Long Beach, Laffite conquist\u00f2 la terza fila, e fu a lungo, in gara, nella zona dei punti, prima che un problema elettrico lo costrigesse a chiudere la sua gara senza vedere la bandiera a scacchi. In Spagna Laffite fece anche meglio in prova, cogliendo la prima fila, alle spalle di Mario Andretti. In gara, dopo aver fatto segnare quello che sar\u00e0 il miglior giro del gran premio, al quinto giro, Laffite fu costretto ai box per un problema al fissaggio di una ruota. Ci\u00f2 lo allontan\u00f2 definitivamente dai punti.\nLa stagione ebbe il suo apice con la vittoria del Gran Premio di Svezia. Il transalpino part\u00ec ottavo, si trov\u00f2 subito in zona punti, passando, verso met\u00e0 gara, sia Patrick Depailler che James Hunt, portandosi alle spalle del leader della gara, Mario Andretti. A tre giri dal termine l'italoamericano fu costretto a una sosta ai box, per un problema al pescaggio della benzina: ne approfitt\u00f2 Laffite che cos\u00ec ottenne la sua prima vittoria iridata, per lui, per la Ligier, e per la Matra, fornitrice del propulsore. Fu la prima vittoria per un pilota francese dal Gran Premio di Monaco 1972, ottenuta da Jean-Pierre Beltoise. Laffite fu il sessantesimo pilota diverso a vincere una gara valida quale prova del campionato mondiale, e il primo francese a vincere su una vettura francese.\nIn Francia, dopo un'altra buona prova in qualifica, in gara fu penalizzato dai danni subiti dalla sua vettura in un doppiaggio, mentre chiuse sesto, perci\u00f2 di nuovo nei punti, nel successivo Gran Premio di Gran Bretagna.\nDopo altre due gare senza punti, in Olanda Laffite si qualific\u00f2 secondo, e condusse la gara nei primi venti giri, dopo aver passato Andretti, il \"poleman\", al via. Al ventesimo giro Laffite venne passato da Lauda, chiudendo comunque al secondo posto. Seguirono altre gare senza arrivi nei punti. Nel Gran Premio del Giappone, ultima gara della stagione, la Ligier iscrisse anche una seconda monoposto, per Jean-Pierre Jarier. Laffite, sfruttando diversi ritiri, e passando Carlos Reutemann, al quarantottesimo giro, si ritrov\u00f2 secondo, alle spalle del solo James Hunt. All'ultimo giro il francese, a causa della mancanza di benzina, si dovette ritirare, venendo classificato quinto.\nIl francese termin\u00f2 l'annata con 18 punti, e il decimo posto nella classifica riservata ai piloti.\n1978.\nAnche le prime gare del furono negative, con zero punti nei primi due appuntamenti. Il francese chiuse poi quinto nel Gran Premio del Sudafrica, e nel seguente Gran Premio degli USA-Ovest. La vettura non risultava particolarmente efficace in qualifica, con Laffite sempre relegato a centro gruppo, anche se, dalla gara sudafricana, la scuderia introdusse un'evoluzione della vecchia Ligier JS7, in attesa della monoposto nuova.\nUn altro arrivo nei punti vi fu nel Gran Premio del Belgio. Laffite si trov\u00f2, negli ultimi giri, a lottare col ferrarista Carlos Reutemann per il terzo posto ma, al momento dell'attacco, all'ultimo giro, Laffite tocc\u00f2 la vettura dell'argentino, non potendo cos\u00ec concludere la gara, anche se fu, comunque, classificato quinto. Nella gara successiva, il Gran Premio di Spagna il francese ottenne il primo podio stagionale. Laffite, che utilizzava per la seconda volta la nuova Ligier JS9, gi\u00e0 impiegata a Monaco, part\u00ec decimo, e si trov\u00f2 presto nella parte alta della classifica, sfruttando i problemi alle gomme delle Ferrari, il ritiro di Patrese, e un problema tecnico per Watson. Dopo che anche Hunt and\u00f2 in crisi con gli pneumatici, Laffite scal\u00f2 terzo, posizione con cui chiuse il gran premio.\nLaffite chiuse poi per tre volte fuori dai punti (due settimi e un decimo posto), per poi, nel Gran Premio di Germania ottenere ancora un terzo posto. Con una vettura pi\u00f9 veloce in prova (il francese colse il settimo tempo), Laffite si mantenne nella zona dei punti per tutta la gara. Sfruttando prima un guaio all'alimentazione per Jones, poi un problema al cambio per Ronnie Peterson, and\u00f2 a podio. In Austria, dopo il quinto tempo nelle qualifiche, chiuse ancora nei punti, quinto, in un gran premio che venne interrotto per pioggia, la cui classifica venne stilata per somma di tempi.\nNel tragico Gran Premio d'Italia Laffite non fu coinvolto nel grande incidente alla partenza, e colse il quarto posto. Le due gare nordamericane, che chiusero la stagione, furono senza ulteriori risultati di rilievo.\nLaffite segn\u00f2 un totale di 19 punti, risultando l'ottavo della classifica mondiale. Il francese fu il pilota che, in stagione, percorse pi\u00f9 giri in gara (944 pari al 91,12% dei giri totali), e pi\u00f9 kilometri (4.391 pari al 92,72%).\n1979.\nIl vide due grosse novit\u00e0 in casa Ligier. La Matra abbandon\u00f2 il mondiale e cos\u00ec la scuderia francese adott\u00f2, in sostituzione, il tradizionale Ford Cosworth DFV. Inoltre la casa francese decise di impiegare, stabilmente, una seconda vettura, oltre quella affidata a Laffite. Come compagno di scuderia venne scelto un altro pilota transalpino, Patrick Depailler. La coppia di piloti veniva considerata ben assortita, con Laffite veloce e Depailler pi\u00f9 capace dal punto di vista tecnico.\nLa stagione inizi\u00f2 in maniera eccezionale. Laffite conquist\u00f2 i primi due gran premi, Argentina e Brasile, conquistando anche \"pole position\" e giro veloce, come mai nessun pilota, prima di lui, era riuscito a fare nella storia del Campionato mondiale di Formula 1. L'ultimo pilota a ottenere due vittorie, nelle prime due gare, era stato Niki Lauda, nel 1976. L'impresa di Laffite sar\u00e0 eguagliata, nel , da Mika H\u00e4kkinen.\nIn Argentina Laffite strapp\u00f2 al sabato il miglior tempo nelle qualificazioni proprio a Depailler. La gara fu caratterizzata da un incidente nelle fasi iniziali, che comport\u00f2 la necessit\u00e0 di una seconda partenza. Qui Laffite perse diverse posizioni, che recuper\u00f2 in pochissimi giri, tanto che gi\u00e0 all'undicesimo passaggio si trov\u00f2 al comando. Questa rappresent\u00f2 la seconda vittoria per Laffite, e il suo primo \"hat trick\" (vittoria, \"pole position\" e giro veloce in gara). And\u00f2 anche meglio in Brasile. Qui il francese fu il pi\u00f9 rapido delle qualifiche gi\u00e0 al venerd\u00ec. Al sabato miglior\u00f2 i suoi tempi, conquistando ancora la partenza al palo, per la seconda volta di fila, davanti al compagno di team Depailler. La Lotus chiese la squalifica di Jacques Laffite, al termine delle prove, in quanto il francese aveva compiuto quattro giri in pi\u00f9 di quelli consentiti dal regolamento. In gara il dominio dei due piloti Ligier fu completo, con Laffite che non solo conquist\u00f2 vittoria e giro veloce, ancora davanti a Depailler, ma ottenne anche il suo unico \"Gran Chelem\", ossia aggiunse all'\"hat trick\" anche il comando della gara per tutta la sua durata. Questa fu anche l'unica doppietta per la Ligier, nella sua permanenza nella massima formula. Quelli ottenuti nelle prime due gare furono gli unici \"hat trick\" nella carriera iridata di Laffite. Il francese era, ovviamente, anche al comando della classifica dei piloti, con 18 punti, 8 di vantaggio su Carlos Reutemann.\nLe tre gare seguenti furono senza punti. In Sudafrica, dove la Scuderia Ferrari introdusse quelle che sar\u00e0 la vettura vincente, la 312 T4, Laffite si ritir\u00f2, dopo essere partito male al secondo via, in una gara interrotta per pioggia dopo 2 giri. A Long Beach, nel corso del giro di formazione, la vettura di Laffite accus\u00f2 un guasto meccanico e si ferm\u00f2 in mezzo alla pista, provocando il rinvio della partenza. Costretto a partire dai box, abbandon\u00f2 nel corso della gara. Al termine della gara venne superato, nella classifica piloti, da Gilles Villeneuve. In Spagna il francese fece segnare la terza \"pole position\" della stagione. In gara, superato presto da Depailler, si ritir\u00f2 dopo 15 giri, mentre era secondo.\nAnche nel successivo gran premio, quello del Belgio, Laffite ottenne ancora la \"pole position\", battendo Villeneuve che aveva colto il miglior rilievo cronometrico al venerd\u00ec, e venendo accompagnato, in prima fila, ancora dal compagno di scuderia Depailler. Proprio il compagno di scuderia prese il comando della gara, fino a quando, nel diciannovesimo giro, Laffite si riprese la vetta. Al giro 24 Laffite manc\u00f2 una marcia, e dovette cedere il comando ad Alan Jones. Ritornato in vetta dopo il ritiro di Jones e un'uscita pista di Depailler, fu passato da Jody Scheckter al cinquantatreesimo giro, dovendo chiudere secondo. Laffite si ritrov\u00f2 nuovamente al comando della classifica del mondiale, appaiato proprio a Scheckter.\nSeguirono poi un ritiro a Monaco (gara comunque penalizzata da un contatto con Didier Pironi), un ottavo posto nel Gran Premio di Francia e un altro ritiro nel Gran Premio di Gran Bretagna. Dalla gara francese cambi\u00f2 il compagno di scuderia: Patrick Depailler, a seguito di un infortunio col deltaplano, venne sostituito dall'esperto belga Jacky Ickx.\nLaffite rientr\u00f2 di diritto in corsa per il mondiale inanellando tre terzi posti di fila. In Germania Laffite part\u00ec in terza fila e chiuse terzo, alle spalle delle due Williams, che stava diventando la scuderia pi\u00f9 competitiva della stagione. In Austria il francese effettu\u00f2 il sorpasso decisivo (su Scheckter) per il podio solo all'ultimo giro, in quanto la sua vettura scontava problemi al motore. Infine nel Gran Premio d'Olanda sfrutt\u00f2 diversi ritiri.\nPrima del Gran Premio di Monza Laffite si trov\u00f2 secondo nella classifica dei piloti, staccato di 8 punti da Jody Scheckter. Il regolamento del campionato prevedeva che valessero solo i migliori quattro risultati delle ultime 8 gare del calendario. Per tale ragione, matematicamente, solo Jody Scheckter (a 44 punti), Laffite (a 36) e Gilles Villeneuve (a 32) potevano ancora aggiudicarsi il titolo piloti. Il sudafricano della Scuderia Ferrari si sarebbe aggiudicato il titolo se avesse vinto e Laffite non fosse giunto secondo. Il ferrarista vinse la gara, mentre il francese si ritir\u00f2, dando cos\u00ec il titolo a Scheckter.\nNelle ultime due gare stagionali, corse in Nordamerica, Laffite non marc\u00f2 punti, e chiuse quarto nel campionato, miglior pilota europeo della competizione. Il francese fu il pilota che, nell'anno, ottenne pi\u00f9 \"pole position\" (4, come Jean-Pierre Jabouille), quello con posizionamento medio migliore (3,00), e il secondo per posizione media in griglia (alle spalle del solo Depailler, che per\u00f2 aveva corso solo met\u00e0 gare).\n1980.\nPer la stagione la Ligier decise di affiancare a Laffite un altro pilota suo connazionale, Didier Pironi, che proveniva dalla Tyrrell. L'annata inizi\u00f2 in modo sfortunato. Dopo aver conquistato la prima fila nel Gran Premio d'Argentina, con un tempo battuto dal solo Jones, il francese pass\u00f2, in gara, l'australiano, costretto ai box per un sacchetto di plastica finito in un radiatore. Laffite condusse fino al trentesimo giro, quando venne ripassato da Jones, prima di dover ritirare, pochi giri dopo, per un problema al motore. In Brasile il francese sub\u00ec un copione analogo: ritiro, per un problema elettrico, mentre era secondo.\nSolo alla terza gara, il Gran Premio del Sudafrica, Laffite torn\u00f2 a podio, secondo, alle spalle di Ren\u00e9 Arnoux. Per la prima volta, nella storia del mondiale, il podio fu monopolizzato da piloti di nazionalit\u00e0 francese: terzo si classific\u00f2, infatti, Didier Pironi (tutti e tre, tra l'altro, su vetture francesi).\nL'annata prosegu\u00ec con altre due gare senza punti. In Belgio, partito in secondo da fila, fu a lungo in lotta per il podio, prima che, un problema ai freni, lo costringesse ai box per diversi giri. Dalla gara di Monaco in poi le prestazioni di Laffite si fecero pi\u00f9 costanti, con diversi arrivi a podio e nei punti. Nella gara monegasca, caratterizzata da un grosso incidente alla partenza e dalla pioggia, il transalpino conquist\u00f2 il secondo posto. Sul Circuito Paul Ricard, sede del Gran Premio di Francia, Laffite fece sua la \"pole position\", la sesta nel campionato mondiale. In gara il pilota della Ligier condusse per 35 giri, prima di cedere la prima posizione a Jones e, poco dopo, anche la seconda posizione a Pironi.\nNel Gran Premio di Gran Bretagna la Ligier monopolizz\u00f2 la prima fila, con Pironi davanti a Laffite. In gara, quest'ultimo, si trov\u00f2 in testa, dopo che Pironi era stato fermato da una foratura. Anche la gara di Laffite fin\u00ec presto quando, dopo pochi altri giri, si verific\u00f2 la rottura del cerchione, che provoc\u00f2 l'esplosione dello pneumatico posteriore sinistro, con conseguente uscita di pista e ritiro. La fortuna gir\u00f2 nel successivo Gran Premio di Germania il francese colse la sua quarta vittoria in un gran premio valido per il mondiale di Formula 1; trovatosi secondo, alle spalle del solito Alan Jones, si ritrov\u00f2 al comando, sfruttando, questa volta, un problema allo pneumatico dell'australiano. Laffite non festeggi\u00f2, al termine della gara, in rispetto del decesso di Patrick Depailler, suo ex compagno di team, avvenuto il 1\u00ba agosto, sulla stessa pista. Dopo il quarto posto in Austria, Laffite conquist\u00f2 il podio basso nel Gran Premio d'Olanda, in una gara in cui il francese si era trovato anche al comando, nelle prime fasi. Dopo questo filotto di buoni risultati Laffite sal\u00ec quarto nella classifica dei piloti, distante di 15 punti dal capoclassifica Jones, a tre gare dal termine.\nLa stagione si chiuse col deludente nono posto nel Gran Premio d'Italia, disputato a Imola, con l'ottavo posto, dovuto alla mancanza di benzina nel Canada (quando il pilota era quarto), e col quinto posto nel Gran Premio di Watkins Glen.\nLaffite chiuse al quarto posto del campionato piloti; per il secondo anno consecutivo risult\u00f2 il miglior pilota europeo dell'anno.\n1981.\nNel parte delle azioni della Ligier vennero cedute alla Talbot, che riforn\u00ec la scuderia di motori Matra. Didier Pironi annunci\u00f2 il suo passaggio in Ferrari, venendo sostituito da Jean-Pierre Jabouille, anche se per le prime gare della stagione la scuderia impieg\u00f2 Jean-Pierre Jarier, viste le non perfette condizioni fisiche di Jabouille.\nA Long Beach Laffite inizi\u00f2 la stagione con un ritiro, dovuto a un contatto con Eddie Cheever. In Brasile, in una gara bagnata, il francese ottenne il sesto posto, e l'unico punto iridato nelle prime quattro gare della stagione.\nLa stagione inizi\u00f2 a divenire pi\u00f9 fruttuosa dal Gran Premio del Belgio. Partito nono, fu autore di una bella rimonta che s'interruppe solo quando, al cinquantaquattresimo giro, la gara venne interrotta per l'arrivo della pioggia. Laffite fece suo il secondo posto, alle spalle di Carlos Reutemann. A Montecarlo Laffite sfrutt\u00f2 i tanti ritiri, per chiudere terzo, mentre nel successivo Gran Premio di Spagna Laffite strapp\u00f2, grazie ai tempi del sabato, la sua settima, e ultima, \"pole position\" nel campionato mondiale di Formula 1. La partenza fu pessima, tanto che Laffite si trov\u00f2, al termine del primo giro, undicesimo. Il francese fu capace, sfruttando anche errori e ritiri degli avversari, a porsi alle spalle del battistrada Gilles Villeneuve al sessantaduesimo giro. Il canadese della Ferrari riusc\u00ec a tenere alle sue spalle Laffite, e altri tre piloti accodatisi al francese, che ottenne, comunque, il terzo podio di fila.\nDal Gran Premio di Francia, chiuso con un ritiro, la Ligier affianc\u00f2 a Laffite Patrick Tambay. Seguirono, in seguito, altri tre podi. Terzo in Gran Bretagna (ottantasettesima gara per Laffite con La Ligier, nuovo record di fedelt\u00e0 di un pilota a un singolo costruttore in gare valide per il campionato), e in Germania (entrambe gare in cui il francese fu autore di belle rimonte dopo una partenza da centro gruppo), Laffite si aggiudic\u00f2 il Gran Premio d'Austria, quinto suo successo nel campionato mondiale. Partito in quarta posizione, il francese si trov\u00f2 alle spalle del duo della Renault. Il ritiro di Alain Prost e un sorpasso su Ren\u00e9 Arnoux lo portarono al comando della gara, che mantenne fino all'arrivo. Laffite fece suo anche il giro veloce della gara.\nGrazie a questa serie di bei risultati Laffite scal\u00f2 terzo nella classifica piloti, staccato di 11 punti da Carlos Reutemann, leader della stessa, a quattro gare dal termine del campionato. Proprio un contatto con Reutemann, quando i due piloti erano in lotta per il quarto posto, lo costrinse al ritiro nel Gran Premio d'Olanda, mentre a Monza fu una foratura lenta che lo fece ritirare dalla gara, nei primi giri, quando era in zona podio.\nSotto la pioggia, nel Gran Premio del Canada, Laffite vinse il suo sesto, e ultimo, gran premio iridato. Dopo la qualifica al decimo posto, sfruttando la buona tenuta delle gomme Michelin, il francese recuper\u00f2 diverse posizioni, fino a sorpassare Prost, al tredicesimo giro e posizionarsi alla testa del gran premio.\nAll'ultima gara dell'anno, il Gran Premio di Las Vegas, ancora tre piloti potevano aggiudicarsi il titolo mondiale. La classifica piloti era guidata dall'argentino Carlos Reutemann con 49 punti, seguito da Nelson Piquet a un punto, e da Jacques Laffite, a 43.\nA livello di piazzamenti Reutemann aveva ottenuto 2 vittorie e tre secondi posti, Piquet aveva tre successi e un secondo posto, mentre Laffite si era imposto in due occasioni e aveva ottenuto due secondi posti. Il campionato prevedeva che potessero valere solo i migliori undici risultati, ma nessun dei tre piloti si trovava nella condizione di dover scartare qualche risultato. Laffite avrebbe vinto il mondiale se avesse vinto, con Carlos Reutemann al massimo quarto e Nelson Piquet al massimo terzo, oppure se fosse giunto secondo con Reutemann e Piquet fuori dalla zona dei punti.\nIl francese part\u00ec dodicesimo ma, nei primi giri, conquist\u00f2 subito diverse posizioni, salendo fino al secondo posto. La posizione non sarebbe stata sufficiente per vincere il titolo, in quanto Piquet si trovava in zona punti. Nella parte finale della gara la Ligier and\u00f2 in crisi con le gomme, e il francese retrocesse addirittura fuori dalla zona dei punti, anche se poi termin\u00f2 la gara al sesto posto.\nPer la terza stagione di fila Laffite concluse al quarto posto della classifica dei piloti, ancora miglior pilota europeo del campionato.\n1982.\nIl compagno di scuderia alla Ligier di Laffite, per il , fu l'italoamericano Eddie Cheever, il cui ingaggio venne annunciato al Gran Premio di Las Vegas 1981. L'annata fu molto meno positiva delle precedenti, tanto che, nelle prime sei gare, il francese non marc\u00f2 punti iridati.\nLe prime tre gare stagionali, tutte extraeuropee, dopo modesti risultati in prova, si chiusero tutte con un ritiro. Al Gran Premio di San Marino la Ligier fu una delle scuderie, legate alla FOCA, che boicottarono la gara, e ci\u00f2 non permise a Laffite di partecipare all'evento.\nSeguirono poi altri due ritiri, in Belgio e a Monaco (dove debutt\u00f2 la nuova Ligier JS19. I primi punti vennero colti col sesto posto nel Gran Premio degli USA-Est (gara nella quale venne comunque utilizzata la versione B della vecchia JS17). Il francese, verso fine gara, si trov\u00f2 quarto, alle spalle del suo compagno di scuderia, Cheever. La classifica della gara, che venne interrotta dopo pochi giri per incidente, venne stilata per classifica dei tempi. Il francese si trov\u00f2 sul podio virtuale, a pochi giri dal termine, terzo, alle spalle del suo compagno di scuderia, Cheever. A causa di un contatto con Didier Pironi la sua Ligier venne danneggiata, e ci\u00f2 cost\u00f2, negli ultimi giri, tre posizioni.\nNelle gare successive l'utilizzo della nuova JS19 fu pi\u00f9 continuo, anche se nel Gran Premio d'Olanda, dopo il suo impiego in prova, il francese opt\u00f2 per usare la vecchia JS17 in gara. I risultati per\u00f2 non mutarono, con ritiri in serie, e prestazioni in prova poco convincenti. Solo nel Gran Premio di Francia Laffite rivide di nuovo la bandiera a scacchi, anche se solo quattordicesimo, a 3 giri dal vincitore.\nUna gara pi\u00f9 positiva fu il Gran Premio di Germania, ove il francese si trov\u00f2 nella zona dei punti, fino a scalare al quarto posto. Al ventinovesimo giro per\u00f2, il francese, nel doppiaggio di Nigel Mansell, fece un errore, usc\u00ec di pista e venne ripassato da Michele Alboreto e Keke Rosberg. Nei giri seguenti Laffite perse altre posizioni e si allontan\u00f2 definitivamente dalla zona dei punti, fino, poi, al ritiro. L'unico \"exploit\" della stagione fu il terzo posto nel Gran Premio d'Austria. Grazie a molti ritiri il francese chiuse sul podio, anche se staccato di un giro dai primi due.\nLe ultime tre gare della stagione registrarono tre altri abbandoni. Laffite segn\u00f2 solo 5 punti iridati, concludendo al diciassettesimo posto della classifica dei piloti.\nWilliams (1983-1984).\n1983.\nDopo 7 stagioni alla Ligier, con 108 gare corse, il francese torn\u00f2 a correre con Frank Williams, nella scuderia che portava il suo nome. Come compagno di team trov\u00f2 il finlandese Keke Rosberg, campione del mondo in carica.\nNella prima gara della stagione, Laffite part\u00ec nelle retrovie, ma chiuse col quarto posto, dopo una lunga rimonta. A seguito della squalifica comminata al compagno di scuderia, Rosberg (giunto secondo), si apr\u00ec anche la possibilit\u00e0 di scalare sul podio, ma i commissari decisero di non riassegnare le posizioni. Nella gara successiva, il Gran Premio di Long Beach, il francese colse il quarto tempo in qualifica; in gara si trov\u00f2 anche in testa, fino al quarantaquattresimo giro, quando, in crisi con le gomme, venne passato dal duo della McLaren, in grande rimonta. Chiuse quarto. Anche nella terza gara del campionato, il Gran Premio di Francia, Laffite giunse a punti, sesto, dopo essere partito nelle retrovie.\nNella gara di Montecarlo il francese opt\u00f2, al via, per gomme \"slick\", su una pista bagnata da una pioggia leggera, caduta poco prima del via. La scelta fu positiva, tanto che Laffite scal\u00f2 fino al secondo posto. La posizione venne mantenuta fino al cinquantacinquesimo giro, quando il francese fu costretto al ritiro per un problema al cambio. Laffite si consol\u00f2 con altri due arrivi nei punti, consecutivi. Termin\u00f2 al quinto posto il Gran Premio del Belgio, mentre fu sesto nel Gran Premio di Detroit. Qui fu anche protagonista di un incidente nelle prove.\nLa seconda parte dell'annata fu meno positiva. La Williams disponeva di un tradizionale motore Ford Cosworth DFV, poco competitivo coi sempre pi\u00f9 potenti e affidabili motori turbo. L'unico arrivo a punti, in questa fase, fu il sesto posto nel Gran Premio di Germania. Dopo due ritiri, Laffite non riusc\u00ec a qualificarsi n\u00e9 a Monza, (prima mancata qualificazione dal Gran Premio di Monaco 1975) n\u00e9 a Brands Hatch, sede del Gran Premio d'Europa. Qui venne battuto anche dall'esordiente Jonathan Palmer, iscritto sulla terza Williams.\nNell'ultimo gran premio stagionale, la Williams fece esordire la FW09, a motore turbo Honda. La vettura si dimostr\u00f2 presto competitiva, col francese quarto nei test effettuati nei giorni prima della gara. La gara fu pi\u00f9 sfortunata, chiusa dopo due giri, per un tamponamento con Eddie Cheever.\nLaffite iscrisse 11 punti validi in stagione, venendo classificato all'undicesimo posto della classifica piloti.\n1984.\nNel la stagione fu molto pi\u00f9 negativa, tanto che il francese colse solo due arrivi nei punti. L'annata si apr\u00ec con ben quattro ritiri consecutivi, nelle prime quattro gare. In Sudafrica, secondo appuntamento stagionale, Laffite si trov\u00f2 al terzo posto quando, al sessantunesimo giro, perse lo pneumatico anteriore destro, dovendo cos\u00ec terminare la gara. Solo nel Gran Premio di Francia, quinto gran premio dell'anno, il transalpino vide la bandiera a scacchi, chiudendo ottavo. Tale risultato venne ottenuto anche nella gara successiva, il Gran Premio di Monaco.\nCon la trasferta negli Stati Uniti d'America Laffite torn\u00f2 nuovamente nei punti. Nel Gran Premio di Detroit, partito diciannovesimo, chiuse sesto. A seguito della squalifica della Tyrrell di Martin Brundle, dopo le indagini effettuate dalla FISA, venne classificato quinto. Laffite fece anche meglio nella gara seguente, il Gran Premio di Dallas. Qui il pilota part\u00ec addirittura venticinquesimo, ma riusc\u00ec, in un clima rovente, su un tracciato molto duro, a chiudere col quarto posto.\nFu l'ultimo arrivo nei punti stagionale. Le sette gare finali, corse tutte in Europa, furono caratterizzate da sei ritiri. Nel Gran Premio d'Olanda Laffite fu capace di conquistare la quarta fila, unico risultato in qualifica, della stagione, nei primi dieci. In gara, un problema al motore, lo port\u00f2 ancora all'abbandono, tra l'altro quando si trovava in zona punti. Solamente nell'ultimo gran premio, quello del Portogello, riusc\u00ec a essere classificato, quattordicesimo, a tre giri dal vincitore.\nLaffite somm\u00f2 cos\u00ec solo 5 punti iridati, venendo classificato come quattordicesimo nella graduatoria dedicata ai piloti.\nLigier (1985-1986).\n1985.\nNel 1985 il francese, ormai ultraquarantenne, torn\u00f2 in Ligier. Qui trov\u00f2, come nuovo compagno di scuderia, il pilota italiano Andrea De Cesaris. In stagione la vettura venne dotato di un motore turbo, il Renault EF4B.\nLaffite and\u00f2 a punti gi\u00e0 nella prima gara, il Gran Premio del Brasile, in cui fu sesto, nonostante un incidente con Riccardo Patrese, che lo costrinse a una riparazione ai box. Un altro sesto posto venne colto alla quarta gara della stagione, il Gran Premio di Monaco, caratterizzato dalla pioggia. In Canada un altro buon settimo posto venne perso in quanto il pilota sub\u00ec una penalizzazione di un minuto di partenza anticipata, che lo fece scalare ottavo.\nIl miglior periodo stagionale fu vissuto nei Gran Premi di Gran Bretagna e Germania: il francese colse due terzi posti consecutivi. A Silverstone, partito sedicesimo, recuper\u00f2 molte posizioni; dopo il ritiro di Ayrton Senna si ritrov\u00f2 terzo. La gara venne interrotta, per errore, un giro prima del previsto, e ci\u00f2 regal\u00f2 il podio a Laffite che, subito dopo la linea d'arrivo, dovette fermare la sua Ligier per la mancanza di benzina. Questo fu il primo arrivo podio per il pilota dal Gran Premio d'Austria 1982, mentre la scuderia mancava un arrivo nei primi tre dal Gran Premio di Las Vegas dello stesso anno.\nIn Germania la gara si apr\u00ec con un contatto col compagno di scuderia, De Cesaris, che costrinse l'italiano al ritiro. Il transalpino recuper\u00f2 diverse posizioni, pass\u00f2 Nigel Mansell, per il terzo posto, al cinquantasettesimo giro, venne ripassato, poco dopo, dal britannico, per poi sfruttare un problema alla sovralimentazione della Lotus di Mansell, e tornare terzo, a tre giri dal termine.\nLa stagione prosegu\u00ec senza che Laffite riuscisse marcare punti iridati, per diverse gare. In Austria, in lotta per un piazzamento nei primi sei, fu costretto al ritiro per una gomma mal fissata, dopo un pit stop. Dal Gran Premio d'Italia cambi\u00f2 il compagno di scuderia: il connazionale Philippe Streiff prese il posto di De Cesaris.\nNel Gran Premio d'Europa, disputato a Brand Hatch, Laffite part\u00ec decimo, miglior risultato in qualifica dell'anno, installandosi poi, in gara, in zona podio. Costretto a una sosta ai box, usc\u00ec dalla zona dei punti, ma iscrisse il giro veloce, il suo settimo, e ultimo, nel campionato mondiale di Formula 1. Il francese non otteneva questo risultato dal Gran Premio d'Austria 1981. Questo fu anche l'ultimo gpv per la Ligier. La gara termin\u00f2 con un ritiro, per un problema al motore.\nLa scuderia decise di boicottare il Gran Premio del Sudafrica, sulla pressione del governo francese, che spinse anche l'altra casa transalpina, la Renault, a non recarsi nel Paese nel quale vigeva ancora il regime dell'apartheid.\nL'annata si concluse con un exploit, il secondo posto nel Gran Premio d'Australia, il primo corso nella nazione, e valido quale prova del campionato mondiale. Il francese part\u00ec appena ventesimo, si ferm\u00f2 al settimo giro per un problema a uno pneumatico, ma recuper\u00f2 posizioni su posizioni, soprattutto nella seconda parte di gara. Scalato secondo, al sessantaduesimo giro, nelle ultime tornate trov\u00f2, alle sue spalle, il compagno di scuderia, Streiff. Questi attacc\u00f2 Laffite, al penultimo giro, coi due che vennero anche a contatto: ebbe la peggio Streiff che danneggi\u00f2 la sua sospensione anteriore sinistra. I due riuscirono, comunque, a chiudere al secondo e terzo posto, alle spalle del solo Keke Rosberg. Fu il primo doppio podio per la Ligier dal Gran Premio di Francia 1980. Al termine della gara Streiff venne redarguito per la manovra, ma tra i due piloti vi fu subito un chiarimento, tanto che Laffite si compliment\u00f2 per la gara del giovane \"co\u00e9quipier\".\nLaffite chiuse il 1985 con 16 punti, che gli valsero il nono posto della classifica dei piloti.\n1986.\nNella stagione 1986 Laffite cambi\u00f2 ancora compagno di scuderia: alla Ligier, ancora dotata del motore turbo della Renault, arriv\u00f2 un ennesimo pilota francese, Ren\u00e9 Arnoux.\nLa nuova vettura si present\u00f2 pi\u00f9 brillante in qualifica, rispetto all'anno precedente, tanto che nella gara inaugurale, il Gran Premio del Brasile, le Ligier che ottennero quarto e quinto tempo, con Arnoux davanti a Laffite. In gara Laffite perse, nei primi giri, alcune posizioni, che recuper\u00f2 quando i vari piloti effettuarono il cambio gomme. Il francese attese il trentesimo giro, rientrando in gara quinto. Grazie al ritiro di Alain Prost, e al sorpasso su Arnoux, dovuto a una migliore gestione degli pneumatici, scal\u00f2 terzo, posizione che conserv\u00f2 fino al termine. Dopo due ritiri, in Spagna e a Imola, il francese colse il sesto posto nel Gran Premio di Monaco. Qualificatosi con un ottimo settimo tempo, fu costretto a partire dai box, in quanto, a causa del protrarsi di un intervento tecnico sulla sua Ligier, si schier\u00f2 troppo tardivamente in griglia. La gara fu una lunga rimonta per il transalpino: gi\u00e0 all'undicesimo giro si trov\u00f2 tredicesimo, mentre al trentottesimo passaggio era gi\u00e0 scalato ottavo. Al cinquantunesimo giro, sorpassando Nelson Piquet entr\u00f2 nella zona dei punti, sesto, posizione che port\u00f2 fino all'arrivo.\nLa stagione prosegu\u00ec con una certa costanza di risultati. In Belgio Laffite fin\u00ec quinto, pur partendo dalle retrovie, per un problema al cambio che ne aveva limitato la prestazione in prova. Sfruttando un incidente al via che produsse un po' di caos, si trov\u00f2 subito nelle posizioni di testa, che riusc\u00ec a mantenere agevolmente. Dopo il settimo posto in Canada, Laffite colse il secondo posto, miglior risultato stagionale, nel seguente Gran Premio di Detroit. Ottenuto il sesto tempo nelle qualificazioni, pass\u00f2 Piquet e Mansell nei primi giri, ponendosi al terzo posto. Poco dopo una foratura costrinse ai box Ayrton Senna, leader della gara: questo permise a Laffite di diventare secondo, alle spalle del compagno di scuderia, Arnoux. Al diciannovesimo giro Laffite pass\u00f2 a condurre, fino al trentunesimo giro, quando dovette cedere la vetta a Piquet. Questi furono gli ultimi 13 giri in testa a una gara del campionato mondiale di Formula 1 per il francese. Dopo il cambio degli pneumatici Laffite rientr\u00f2 in gara sesto ma, grazie al ritiri di Piquet e Arnoux, e a un sorpasso su Prost, torn\u00f2 secondo, cogliendo il trentaduesimo, e ultimo, podio della sua carriera iridata. In Francia iscrisse per l'ultima volta dei punti iridati, finendo sesto.\nIl record di presenze e l'incidente di Brands Hatch.\nNel Gran Premio di Gran Bretagna, previsto sul Circuito di Brands Hatch, Laffite ottenne il record di gran premi validi quali prova del Campionato mondiale di Formula\u00a01, disputati, con 176, battendo il precedente primato, detenuto da Graham Hill. In qualifica, al venerd\u00ec, Laffite centr\u00f2 la McLaren di Keke Rosberg, a causa del bloccaggio di una ruota, senza che ci fossero conseguenze fisiche per i piloti.\nAlla partenza del gran premio Laffite ebbe un durissimo incidente: Thierry Boutsen perse il controllo della sua Arrows, finendo contro le protezioni, e rimbalzando in pista. Ci\u00f2 gett\u00f2 lo scompiglio nel gruppo, con Stefan Johansson che, di fatto, accompagn\u00f2 la vettura di Laffite, contro le barriere. La vettura rimase incastrata sotto il \"guard-rail\", tanto che i commissari impiegarono pi\u00f9 di mezz'ora per liberare il pilota dalla monoposto, aiutati da Jonathan Palmer, che fu il primo pilota a soccorrere Laffite. Il francese fu trasportato prima al centro medico del circuito, prima di essere trasferito in elicottero al \"Queen Mary Hospital\" di Sidcup. Qui vennero riscontrate gravi fratture alle gambe e al bacino, col pilota che venne ospitato in terapia intensiva. Venne sottoposto subito a un'operazione, da una \u00e9quipe guidata dal professore Tony Percy, che dur\u00f2 un'ora e mezza, che ridusse le fratture. Intervenne sul pilota francese anche il medico inglese Nigel Cobb, che aveva gi\u00e0 curato Johnny Cecotto e Barry Sheene. L'incidente ebbe una vasta eco in Francia, con Laurent Fignon, amico di Laffite e impegnato nel contemporaneo Tour de France, che invi\u00f2 un caloroso augurio al pilota. Il 18 luglio Laffite venne trasferito in Francia, presso il centro medico de \" la Porte de Choisy\", ove venne preso in cura dal noto ortopedico \u00c9mile Letournel, che aveva curato Patrick Depailler, dopo l'incidente in deltaplano, e Didier Pironi. Il 30 luglio Laffite sub\u00ec un'ennesima operazione, della durata di 14 ore. Alla fine di aprile 2018, nel corso di una trasmissione televisiva, Laffite ha annunciato di soffrire di tremolii alle mani, conseguenza probabile dell'incidente.\nQuesto incidente tronc\u00f2 la carriera nella massima formula, per il transalpino. All'epoca, oltre al primato assoluto di gran premi disputati, Laffite deteneva anche quello di gare disputate con lo stesso costruttore, la Ligier, 132. Il primo record venne battuto da Riccardo Patrese, nel Gran Premio del Brasile 1989, mentre il secondo record venne superato dal binomio David Coulthard-McLaren, nel Gran Premio d'Australia 2004.\nNel 1988 Laffite effettu\u00f2 dei test per la Ligier, diventandone tester ufficiale per il 1989. Dopo dei test con la Williams nel 1990, fu nuovamente pilota di prova ufficiale per la Ligier nel 1992. Anche nel 1996 Laffite ebbe l'occasione di testare una vettura di Formula 1 Ligier. Nell'ottobre 2008 test\u00f2 una Renault R27 sul Circuito Paul Ricard.\nLe vetture turismo.\nNel 1987 Laffite prese parte ad alcune gare della prima edizione del Campionato del mondo turismo, al volante di un'Alfa Romeo 75 Turbo dell'Alfa Corse. Chiuse il campionato al diciassettesimo posto.\nTra il 1990 e il 1992 partecip\u00f2 al Deutsche Tourenwagen Meisterschaft. La prima stagione corse con il \"Bigazzi M Team\", utilizzando una BMW M3. Chiuse col settimo posto nella classifica generale, cogliendo anche una vittoria in gara 1 al N\u00fcrburgring. Nel 1991 pass\u00f2 alla \"Snobeck\", ove gli venne messe a disposizione una Mercedes 190E. La stagione termin\u00f2 con l'undicesimo posto nella classifica generale. L'ultima stagione partecip\u00f2 al campionato con l'\"MS Racing\", sempre al volante di una Mercedes 190E. Chiuse tredicesimo.\nDopo il ritiro.\nDal 1997 al 2012, Jacques Laffite ha commentato, come esperto tecnico, i gran premi di Formula 1 trasmessi dal canale francese TF1, dove sostitu\u00ec Johnny Rives. Fino al 2002 collabor\u00f2 con Pierre Van Vliet, che fu rimpiazzato, dal 2003, da Christophe Malbranque. Dal 2013 partecipa alla trasmissione \"Dimanche M\u00e9ca\", in onda su Eurosport.\nAppassionato di golf, \u00e8 azionista del Golf di Digione-Borgogna. Possiede una propriet\u00e0 nel dipartimento della Creuse."}
{"id": "50573", "revid": "125430207", "url": "https://it.wikipedia.org/wiki?curid=50573", "title": "Landing Ship Tank", "text": "Le Tank Landing Ship, dette anche Landing Ship Tank (LST), sono delle navi specializzate per le operazioni anfibie create durante la seconda guerra mondiale. Con queste navi vengono trasportati e fatti sbarcare direttamente sulla spiaggia veicoli e soldati, senza necessit\u00e0 di ulteriori attrezzature particolari. Furono pi\u00f9 di mille le navi di questo tipo prodotte negli Stati Uniti durante il conflitto. Il termine LST nasce come \"hull classification symbol\" (simbolo di classificazione di scafo) dell'US Navy, ma \u00e8 usato per estensione anche per indicare mezzi di questo tipo di marine di altre nazioni, sebbene le classificazioni locali siano tipicamente diverse.\nIntroduzione.\nLa necessit\u00e0 di una nave dalle dimensioni relativamente grandi capace di navigazione oceanica e, che nello stesso tempo rendesse possibile effettuare operazioni spiaggia-spiaggia, inizi\u00f2 a maturare, nella Royal Navy, subito dopo la evacuazione delle truppe inglesi e francesi dalla spiaggia di Dunkerque, avvenuta nel 1940. Le prime LST furono ottenute dalla conversione di tre petroliere di medie dimensioni che in origine erano state costruite per navigare nelle ristrette acque del Lago di Maracaibo, in Venezuela. Il loro basso pescaggio le rendeva ideali quali prototipi di questa nuova classe di navi. La conversione riguard\u00f2 la creazione a prua di una rampa di ingresso e sbarco che veniva chiusa con dei portelloni. Queste navi furono provate in azione durante l'operazione Torch \u2013 lo sbarco degli alleati sulle coste del Nord Africa avvenuto nel 1942.\nL'idea per la creazione di queste nuove navi venne anche presentata durante la conferenza di Argentia, nella quale si incontrarono il Primo Ministro inglese Winston Churchill e il Presidente degli Stati Uniti Franklin Delano Roosevelt, tenutasi nell'agosto del 1941. Il risultato fu positivo tanto che nel novembre dello stesso anno una delegazione dell'Ammiragliato si rec\u00f2 negli USA per collaborare con il Navy Bureau of Ship (NBS) per confrontare le idee e cercare di giungere a una concretizzazione. La prima decisione che venne presa fu quella di affidare al NBS la responsabilit\u00e0 della progettazione. Pochi giorni dopo era gi\u00e0 disponibile, a cura di John Niedermair, un primo abbozzo di progetto che divenne poi il disegno base degli oltre 1.000 LST costruiti nella seconda guerra mondiale. Il progetto per questa nave doveva soddisfare dei requisiti contrastanti. Infatti era richiesta sia la possibilit\u00e0 di navigazione sicura in acque profonde che un basso pescaggio per le operazioni di sbarco. Per riuscire a soddisfare questi due requisiti venne creato un sistema di zavorra che poteva venire riempita durante il viaggio ed eliminata per le operazioni in acque basse. Questo progetto iniziale venne inviato alla Royal Navy il 5 novembre 1941 e fu subito accettato. Ne segu\u00ec una richiesta per 200 LST da costruire negli USA e che la Gran Bretagna avrebbe acquisito nei termini delle legge \"affitti e prestiti\".\nLa prima stesura del progetto definitivo indicava in 85\u00a0m (280\u00a0ft) la lunghezza della nave ma, nel gennaio 1942, il NBS propose di portare la lunghezza della nave a 100\u00a0m (328\u00a0ft). La larghezza sarebbe stata di 15\u00a0m (50\u00a0ft). Questo permise di portare l'ampiezza della rampa di sbarco da 3,7 m a 4,3 (da 12 a 14 FT) mettendo cos\u00ec in grado la nave di poter imbarcare tutti i veicoli alleati. Il pescaggio minimo sarebbe stato di 1,2 m (3,8\u00a0ft). Il progetto faceva in modo che la nave potesse effettuare le operazioni di sbarco viaggiando alta sull'acqua, in quanto riusciva a distribuire il peso su una grande superficie. Le possibilit\u00e0 di carico della nave erano di 1.900 t (2.100 ton). Il carico era disposto su due ponti. Il ponte inferiore, ponte carri, era al livello della rampa da cui sbarcavano i mezzi. Altri veicoli o carichi potevano essere ospitati sul ponte superiore, scoperto, e venivano spostati al ponte inferiore utilizzando un ascensore. Era previsto un sistema di ventilazione del ponte carri in modo da eliminare da questa zona i gas di scarico prodotti dai motori dei veicoli.\nSempre nel gennaio 1942 il primo modello in scala di LST venne sottoposto ai test nella David Taylor Model Baisin a Washington.\nProduzione.\nLa produzione degli LST, insieme a quella di molto altro naviglio, venne autorizzata dal Congresso con tre atti in data 6 febbraio 1942, 26 maggio 1943 e 17 dicembre 1943. Al programma di costruzione degli LST venne assegnata subito una priorit\u00e0 talmente alta che per fare posto alla costruzione di queste navi venne rimossa anche la chiglia di una portaerei allora in costruzione. Il primo LST venne impostato il 10 giugno 1942 nel cantiere di Newport News, Va, e il primo LST standard venne varato nell'ottobre successivo. Alla fine del 1942 gi\u00e0 23 LST erano in costruzione o erano stati ordinati.\nIl programma di costruzione di queste navi fu unico sotto molto aspetti. La stipula dei contratti e la costruzione iniziarono prima che venisse completato un vascello di prova. Gli ordini preliminari furono comunicati, in modo poco formale, verbalmente, telefonicamente o per posta aerea o telegramma. L'ordine di alcuni materiali precedette la conclusione del progetto. Gli impianti propulsivi furono forniti direttamente dalla Marina e l'insieme delle richieste venne gestito centralmente dalla Material Coordinating Agency (MCA), una direzione dello stesso NBS, evitando cos\u00ec di mettere in contrasto tra di loro i diversi fornitori o costruttori che partecipavano al programma. La MCA inoltre svolse una vigorosa azione di controllo sul materiale ordinato rendendo possibile il completamento delle costruzioni programmate in tempi record. L'alta priorit\u00e0 assegnata a questo programma, che la mantenne per tutta la durata della guerra, rese necessario anche la creazione di nuovi cantieri nei quali procedere alla costruzione. I cantieri navali, di solito situati lungo le coste, erano impegnati nella realizzazione di grandi navi per cui fu necessario installare nuovi cantieri lungo i fiumi, ben all'interno del territorio. In alcuni casi si convertirono in cantieri delle industrie pesanti. Il problema principale generato da questa dislocazione delle attivit\u00e0 era dato dal trasferimento della nave dal cantiere al mare. L'ostacolo principale con il quale ci si doveva confrontare era costituito dai ponti. La Marina per\u00f2 riusc\u00ec a superare anche questo ostacolo, modificando i ponti esistenti. Inoltre cre\u00f2 un \"Ferry Command\" i cui equipaggi effettuarono materialmente i trasferimenti delle navi che in seguito sarebbero state completate sulla costa. Il successo di questi cantieri, quasi tutti situati nel Midwest degli USA, fu eccezionale.\nInfatti dei 1.051 LST prodotti durante la guerra ben 670 furono realizzati in cantieri situati nell'interno. A partire dal 1943 il tempo di costruzione di un LST pass\u00f2 a quattro mesi e prima della fine della guerra questo tempo era sceso a due soli mesi. Parte di questo successo deriv\u00f2 dallo sforzo di mantenere il progetto della classe il pi\u00f9 costante possibile ma, a partire dalla met\u00e0 del 1943, l'esperienza operativa impose alcune modifiche. Sulle nuove navi venne eliminato l'ascensore e sostituito con una rampa che collegava il ponte superiore con quello inferiore, venne aumentato l'armamento di difesa, basato su cannoni da 40\u00a0mm (1,57 in), e venne aggiunto un sistema che trattava l'acqua di mare rendendola potabile. Inoltre il ponte principale venne rinforzato per poter ospitare un LCT completamente equipaggiato.\nServizio nella Seconda guerra mondiale.\nL'esordio in combattimento delle navi avvenne durante la campagna delle Isole Salomone del giugno 1943 e prosegu\u00ec per tutta la durata del conflitto. Gli LST parteciparono agli sbarchi in Sicilia (Sbarco in Sicilia), Salerno (Sbarco a Salerno), Anzio e Nettuno (Sbarco di Anzio), Normandia (Operazione Overlord) e Sud della Francia (Operazione Dragoon) nel settore europeo. Nel Pacifico vennero utilizzate intensamente in tutti gli sbarchi compresa la campagna delle Filippine e gli sbarchi a Iwo Jima e Okinawa.\nDurante tutto il conflitto gli LST dimostrarono una notevole capacit\u00e0 di sopravvivenza ai colpi avversari. Nonostante alcuni membri dei loro equipaggi le avessero soprannominate, rifacendosi alla loro designazione, \"Large Slow Target\" (bersagli grandi e lenti) gli LST subirono poche perdite in proporzione al loro numero e soprattutto rispetto all'impiego al quale erano destinate. Il loro segreto era dato dalla loro struttura che le forniva di una resistenza e di una capacit\u00e0 di galleggiamento eccezionale. Solo 26 furono gli LST persi a causa del fuoco nemico mentre altre 13 andarono perse a causa del di avversit\u00e0 meteo o incidenti vari. Erano state ordinate 1.152 LST ma di queste ne verranno realizzate solo 1.051. Centotredici verranno assegnate alla Royal Navy e 4 alla Marina Militare Ellenica. Altre 116 verranno convertite e cambieranno la loro designazione.\nVersioni speciali.\nDurante la Seconda guerra mondiale verranno realizzate diverse conversioni di LST, che si dimostrarono essere navi molto versatili.\nTrentotto verranno trasformate in navi ospedale. Il loro compito fu molto vasto e vennero spesso anche supportate da altre navi standard che, una volta sbarcato il loro carico, vennero utilizzate per l'evacuazione dei feriti dalle spiagge. Per esempio durante lo sbarco in Normandia gli LST trasportarono in Inghilterra 41.035 feriti.\nAltre LST, provviste di gru aggiuntive, vennero utilizzate per la movimentazione e il rifornimento di munizioni alle navi pi\u00f9 grandi. Infatti date le loro dimensioni potevano affiancarsi, contemporaneamente, a una corazzata o a un incrociatore anche tre di queste navi. Alcuni vennero convertiti in navi officina, con la designazione di \"ARL\", per la riparazione degli LCT. Su queste navi vennero rimossi i portelloni e sigillata la prua. Furono inoltre dotati di macchinari aggiuntivi che permettessero il sollevamento e la riparazione degli LCT danneggiati. Operazione che poteva essere effettuata sia sul ponte superiore che in quello carri.\nUn'altra modifica fu quella che trasform\u00f2 gli LST in \"Navi madri\", quali caserme galleggianti, per ospitare i soldati. Vennero aggiunte delle strutture Quonset sul ponte superiore e dei letti nel ponte carri. Furono aggiunte 16 celle frigorifere e un forno. Vennero portate a quattro le unit\u00e0 di potabilizzazione dell'acqua. Il serbatoio della zavorra divenne il serbatoio dell'acqua. Cos\u00ec modificate potevano ospitare 40 ufficiali, nelle strutture poste sul ponte superiore, e 196 soldati nel ponte carri. Verso la fine della guerra alcune LST vennero dotate di un piccolo ponte di decollo per velivolo leggero da utilizzare per la ricognizione durante le operazioni anfibie.\nSviluppi nel dopoguerra.\nCon la fine della seconda guerra mondiale la U.S. Navy si ritrov\u00f2 in possesso di un vasto arsenale di navi anfibie. Centinaia di queste vennero demolite o affondate mentre altre furono sottoposte a processi di conservazione e poste in riserva per utilizzi futuri. Pertanto non ci fu un programma di vaste costruzioni nel dopoguerra. Infatti furono solo due gli LST di nuova costruzione, LST-1153 e LST-1154, ad entrare in servizio. Ordinate rispettivamente nel 1947 e nel 1949 furono le uniche LST dotate di turbine mai costruite dalla Marina. Queste navi assicurarono un incremento nelle capacit\u00e0 di manovra e nella capacit\u00e0 di carico.\nCon lo scoppio della guerra di Corea (1951-1953) e il successo dello sbarco effettuato sulle spiagge di Inchon ritorn\u00f2 evidente, nella U.S. Navy, l'importanza di questa tipologia di navi. Si dimostr\u00f2 infatti errata la convinzione, che circolava negli ambienti militari USA nel decennio che segu\u00ec la Seconda guerra mondiale, che con l'avvento delle armi atomiche le operazioni anfibie, e non solo quelle in quanto venne messa in discussione anche l'esistenza stessa della U.S. Navy, fossero ormai relegate ai libri di storia. Vennero quindi ordinate e realizzate 15 nuove navi, che in seguito, dal 1\u00ba luglio 1955, verranno denominate, utilizzando nomi di contee, come classe Terrebone Parish. Queste nuove navi erano dotate di quattro motori diesel, in luogo dei due degli LST precedenti, la velocit\u00e0 massima raggiungeva i 15 nodi.\nVennero armate con coppie di cannoni da 88\u00a0mm (3.50\u00a0in). Furono montate eliche a passo variabile che permisero di migliorare le prestazioni di allontanamento dalla spiaggia dopo lo scarico dei mezzi.\nVerso la fine degli anni cinquanta furono costruiti altri sette nuovi LST, classe De Soto County. Queste navi erano una versione ulteriormente migliorata dei primi LST. Si distinguevano per l'elevata abitabilit\u00e0 che garantivano all'equipaggio e alla truppe imbarcate. Si possono considerare lo sviluppo finale al quale poteva giungere il concetto originario degli LST.\nSviluppi attuali.\nCon l'ordine per l'USS Newport (LST-1179) (Classe Newport), avvenuto nel luglio del 1969 venne introdotto un nuovo concetto di LST. Prima di una classe di 20 esemplari queste nuove navi erano capaci di raggiungere i 20 nodi di velocit\u00e0 massima. Per ottenere queste prestazioni venne introdotta una prua ribaltabile che garantiva una tenuta migliore rispetto ai precedenti portelloni. Lo sbarco avveniva attraverso una rampa larga 34\u00a0m (112\u00a0ft) che veniva operata da sopra la prua stessa e sostenuta da due bracci. Un ingresso posteriore permetteva di lanciare o caricare veicoli anfibi o altre imbarcazioni quali le LCU (Landing Craft Utility) direttamente dall'acqua oppure attraverso una rampa.\nAttualmente, queste navi sono capaci di operare con gli odierni, e veloci, gruppi anfibi di LHA, LPD e LSD. La classe Newport permette il trasporto di carri armati, veicoli o equipaggiamenti pesanti direttamente sulla spiaggia, garantendo il futuro di questa tipologia di navi.\nTipi.\nQuattro tipi di LST sono stati realizzati tra il 1941 e il 1971:"}
{"id": "50574", "revid": "799848", "url": "https://it.wikipedia.org/wiki?curid=50574", "title": "Maria Abba", "text": ""}
{"id": "50575", "revid": "6923", "url": "https://it.wikipedia.org/wiki?curid=50575", "title": "Pratt &amp; Whitney R-4360", "text": "Il Pratt &amp; Whitney R-4360 Wasp Major fu il pi\u00f9 grande e potente motore a cilindri radiali per aviazione mai prodotto in serie. Questo motore rappresent\u00f2 l'apice dello sviluppo della tecnologia dei motori a pistoni, o come vengono chiamati oggi alternativi, prima che l'avvento dei motori Jet e dei motori turboelica ne riducesse drasticamente l'adozione nel mercato aeronautico civile e militare.\nDescrizione.\nIl motore era composto da 28 cilindri disposti su quattro stelle di sette cilindri ognuna. Ogni stella era leggermente ruotata rispetto alla precedente in modo da permettere il miglior flusso per l'aria di raffreddamento. Visto di lato la disposizione dei cilindri assumeva un aspetto elicoidale. Per questo venne anche soprannominato \"Corncob\" (pannocchia di granoturco) proprio perch\u00e9 la sistemazione dei cilindri ricordava i semi su una pannocchia. Il motore disponeva di un compressore meccanico a sei velocit\u00e0. La sua cilindrata era di 71,4 litri (4360 pollici cubici - da cui la designazione della ditta come R-4360). Le eliche venivano fatte girare ad una velocit\u00e0 pari alla met\u00e0 di quella a cui girava il motore per evitare che le estremit\u00e0, in movimento, raggiungessero una velocit\u00e0 supersonica che ne peggiorasse le prestazioni.\nLe prime versioni del motore sviluppavano 3.000\u00a0hp (2.240\u00a0kW) ma, nelle ultime versioni, questa era salita a 4.300\u00a0hp (3.200\u00a0kW). Nonostante il peso del motore variasse da 1.600 a 1.800\u00a0kg (3,482 - 3,870 pounds) il suo rapporto peso/potenza fu tra i pi\u00f9 alti mai raggiunti da questo tipo di\nmotore.\nLa produzione del motore avvenne tra il 1944 e 1955 per un totale di 18.697 esemplari.\nVelivoli che lo hanno utilizzato.\nIl Wasp Major venne utilizzato sui bombardieri Boeing B-50 Superfortress, uno sviluppo postbellico del Boeing B-29 Superfortress, sul Convair B-36 e su molti altri velivoli da trasporto civili e militari:"}
{"id": "50576", "revid": "110157", "url": "https://it.wikipedia.org/wiki?curid=50576", "title": "Dahmani", "text": "Dahmani (anticamente Abbah Qu\u015f\u016br, Abbah Qusur e anche Ebba Ksour) \u00e8 una citt\u00e0 della Tunisia\nHa circa 6.350 abitanti ed \u00e8 situata nel governatorato di El Kef, a 625 e a circa 225\u00a0km a sud-ovest di Tunisi (latitudine 35\u00b0 56' 41 N e longitudine 8\u00b0 49' 57 E).\nPresso l'attuale villaggio di \"Mede\u00efna\", 9\u00a0km a sud-ovest, si trova il sito archeologico di Althiburos, un'antica citt\u00e0 numidica, in seguito municipio romano.\nDal 1941 sede di una parrocchia del vescovato di Tunisia. Nel 1943 ospit\u00f2 delle truppe statunitensi impegnate nei combattimenti del fronte africano durante la seconda guerra mondiale.\nCollegamenti esterni.\nImmagine satellitare da Google Maps"}
{"id": "50578", "revid": "3831", "url": "https://it.wikipedia.org/wiki?curid=50578", "title": "Manoscritti di Qumran", "text": ""}
{"id": "50580", "revid": "2232", "url": "https://it.wikipedia.org/wiki?curid=50580", "title": "Pratt&amp;Whiney R-4360", "text": ""}
{"id": "50585", "revid": "116515577", "url": "https://it.wikipedia.org/wiki?curid=50585", "title": "Motore a V", "text": "Il motore a V \u00e8 un motore a combustione interna nel quale i blocchi dei cilindri sono tra di loro separati, rispetto all'asse dell'albero motore, da un certo angolo, secondo la disposizione propria della lettera V. L'angolo formato dai cilindri pu\u00f2 variare di molto a seconda del numero dei cilindri e dell'impiego a cui \u00e8 destinato il motore. Questi motori sono sempre identificati dalla lettera V seguita da un numero, il quale indica il totale dei cilindri del motore (per esempio V2, V4, V6, etc.). Nel caso in cui l'angolo fra i cilindri sia di 90\u00b0, si pu\u00f2 definire \"motore a L\".\nDescrizione.\nI vantaggi di questa configurazione sono dati principalmente dalla riduzione, a parit\u00e0 di cilindrata, della lunghezza e della altezza del motore rispetto ad un analogo propulsore con i cilindri disposti in linea, a discapito per\u00f2 della larghezza. \nGli svantaggi sono rappresentati da una maggiore difficolt\u00e0 di costruzione e da una minore bilanciatura delle forze presenti nel motore che causano vibrazioni. Alcune configurazioni (V8, V12, e V16) risultano pi\u00f9 bilanciate mentre altre (V2, V4, V6 e V10) che sono pi\u00f9 sbilanciate rendono necessaria la presenza di un controalbero di bilanciatura che riduca la produzione di vibrazioni.\nL'utilizzo del controalbero di equilibratura non \u00e8 invece necessario per la configurazione V6 con angolo di 120\u00b0, visto che in questo modo si ha uno scoppio ogni 120\u00b0 dell'albero motore, questo rende molto equilibrato il motore, al pari di un L6.\nNel caso di motori a V con angolo ampio, quindi con ampio angolo tra le bancate, si cerca di unire i vantaggi di un motore a V con quelli di un motore piatto (cilindri contrapposti o sogliola o Boxer).\nNel caso dei motori a V con angolo stretto, cio\u00e8 con un ridotto angolo tra le due bancate di cilindri, si \u00e8 cercato di unire i vantaggi del motore a V (ingombri ridotti) con quelli del motore in linea (miglior bilanciamento). In particolare la casa automobilistica Lancia \u00e8 stata la prima casa che ha adottato questi motori sulla produzione di serie (il leggendario V6 60\u00b0 De Virgilio su modello Aurelia), seguita dalla Volkswagen con il suo VR6. Se necessario anche questi motori possono essere dotati di appositi sistemi di riduzione delle vibrazioni.\nLa differenza tra motore a V e a L \u00e8 nell'inclinazione dei cilindri: il motore a L \u00e8 un caso particolare di motore a V in cui l'angolo tra i cilindri \u00e8 pari a 90\u00b0. Esempi pratici in campo motociclistico: motore a V tipico per Harley-Davidson, Indian e motore a L per Moto Guzzi e Ducati.\nIl motore a V in aviazione.\nLe enormi possibilit\u00e0 del motore a V in campo aeronautico vennero sperimentate durante la pi\u00f9 grande competizione di velocit\u00e0 per idrovolanti, la Coppa Schneider, che si tenne tra la fine degli anni venti e i primi anni trenta. Se i velivoli che parteciparono a questa competizione potevano essere considerati a tutti gli effetti degli avanzatissimi prototipi, dimostrarono i vantaggi che si potevano ricavare dall'adozione del motore a V. Infatti sebbene pi\u00f9 pesante e complesso del motore stellare il motore a V permetteva di ridurre drasticamente la resistenza aerodinamica del velivolo grazie alla riduzione della sezione frontale dello stesso. Si poteva cos\u00ec creare un velivolo dalle linee aerodinamiche molto pulite e compatte, obiettivo difficilmente raggiungibile con l'adozione di un motore stellare. Inoltre il numero dei cilindri poteva crescere senza che le dimensioni del motore aumentassero enormemente.\nI problemi principali che questo motore comportava erano legati al sistema di raffreddamento, quello a liquido, che si rendeva necessario. Con il raffreddamento a liquido si doveva dotare il velivolo di un efficiente impianto di raffreddamento e di radiatori, la cui sistemazione poteva vanificare i vantaggi aerodinamici ottenuti. Inoltre per i velivoli militari il sistema di raffreddamento e i radiatori divenivano dei punti critici che potevano portare, se colpiti anche da armi di piccolo calibro, alla perdita del velivolo. Svantaggi che il motore stellare non possedeva.\nCon l'avvento della sovralimentazione il motore a V guadagn\u00f2 ulteriormente punti a favore. Infatti con questa disposizione bastava un solo condotto per collegare il compressore, o la turbina, con un intero monoblocco di cilindri e non uno per ogni cilindro come avveniva sui motori stellari. Quindi erano necessari solo due condotti, e non sette o pi\u00f9, per alimentare l'intero motore.\nDurante la Seconda guerra mondiale vennero impiegati diversi motori a V anche se alla fine furono due i motori che surclassarono tutti gli altri, il Rolls-Royce Merlin e il Daimler-Benz DB 601 e, il suo sviluppo, DB 605. Questi motori equipaggiarono i pi\u00f9 longevi caccia del conflitto: l'inglese Supermarine Spitfire e il tedesco Messerschmitt Bf 109. Inoltre vennero utilizzati su molti altri velivoli. Per quanto riguarda il Merlin fu utilizzato sia sul North American P-51 Mustang, venendo prodotto negli USA su licenza, che sui bombardieri Avro Lancaster e Handley Page Halifax. Il DB 601 e il DB 605 furono utilizzati su diversi aerei tedeschi oltre che, prodotti in loco su licenza, montati su velivoli da caccia italiani e giapponesi. Un altro motore a V che venne impiegato nel conflitto, ma con prestazioni inferiori al Merlin e al motore tedesco, fu l'americano Allison V-1710, montato su diversi caccia USA, Lockheed P-38 Lighting Bell P-39 Airacobra e Curtiss P-40 su tutti, e sulle prime versioni del P-51 (A-36).\nCon la fine del conflitto il declino del motore a V fu per\u00f2 rapido. Necessit\u00e0 economiche delle aviolinee, che portarono alla adozione dei pi\u00f9 economici motori stellari, e la rapida introduzione del motore a getto sui velivoli militari fecero s\u00ec che questo tipo di motore divenisse in breve obsoleto per poi scomparire del tutto nel campo della aviazione civile e militare."}
{"id": "50589", "revid": "125659914", "url": "https://it.wikipedia.org/wiki?curid=50589", "title": "Rolls-Royce Merlin", "text": "Il Merlin era un motore aeronautico prodotto durante la seconda guerra mondiale dalla britannica Rolls-Royce Limited. Il Merlin fu uno dei due o tre migliori motori della sua epoca e fu utilizzato su molti dei pi\u00f9 famosi aerei da combattimento. Il nome Merlin non deriva da Merlino, mitico mago della saga di Re Art\u00f9, ma da un piccolo falco: lo smeriglio.\nStoria del progetto.\nAgli inizi degli anni trenta la Rolls-Royce inizi\u00f2 a pianificare i programmi di sviluppo dei suoi futuri motori d'aereo. Due furono i progetti di base. A partire dal Rolls-Royce Kestrel, un V-12 della stessa ditta che fu usato con grande successo su molti velivoli sempre durante gli anni trenta, venne realizzato il Rolls-Royce Peregrine. Questo motore avrebbe dovuto fornire 700 hp (522 kW) di potenza. Due Peregrine, uniti ad uno stesso albero motore secondo una configurazione ad X, avrebbero dato origine al Vulture. Questo motore avrebbe avuto 24 cilindri e avrebbe dovuto raggiungere una potenza di 1\u00a0700\u00a0hp (1\u00a0268\u00a0kW). Il secondo motore era destinato all'uso sui velivoli pi\u00f9 grandi quali i bombardieri. Si prevedeva inoltre di creare un propulsore da 1\u00a0500\u00a0hp (1\u00a0118\u00a0kW) partendo dal motore utilizzato dai velivoli da gara della Supermarine. La base di partenza era il motore Buzzard che a sua volta era un Kestrel pi\u00f9 grande.\nQuesti piani per\u00f2 lasciavano scoperta la classe dei motori tra i 700 ed i 1\u00a0500\u00a0hp. Per coprire questo vuoto la Rolls-Royce inizi\u00f2 a lavorare su un nuovo motore, da circa 1\u00a0100\u00a0hp (820\u00a0kW). Questo progetto venne designato PV-12, dove PV (\"Private Venture\") stava ad indicare che la ditta si assumeva in proprio i costi del progetto, non ricevendo fondi per svilupparlo. Il primo volo di questo motore avvenne su di un biplano Hawker Hart nel 1935. Il motore usava l'allora nuovo sistema di raffreddamento ad evaporazione. Questo sistema per\u00f2 non soddisfaceva pienamente e appena furono disponibili scorte provenienti dagli USA di Glicole etilenico (\"Prestone\"), si adott\u00f2 subito un nuovo sistema di raffreddamento.\nNel 1936 il Ministero dell'Aria eman\u00f2 una specifica volta alla acquisizione di un nuovo caccia che doveva possedere una velocit\u00e0 massima superiore ai 480\u00a0km/h (300\u00a0mph). Due alla fine risultarono i progetti selezionati: il Supermarine Spitfire e l'Hawker Hurricane. Tutti e due i velivoli erano progettati intorno al nuovo motore PV-12 e non al Kestrel, come si pensava. Essendo questi gli unici due progetti per un caccia moderno in fase di realizzazione il nuovo motore ricevette subito la massima attenzione e priorit\u00e0. Fu a questo stadio che il motore da PV-12 pass\u00f2 alla denominazione di Merlin. La prima importante consegna di Merlin II avvenne nel 1938. Il motore forniva 1\u00a0030\u00a0hp (768\u00a0kW) di potenza. La produzione venne subito aumentata.\nI primi Merlin erano considerati piuttosto inaffidabili ma, data la loro importanza, fu fatto qualsiasi sforzo per migliorarli. La ditta introdusse un severo programma di controllo della qualit\u00e0 per risolvere i vari problemi. In pratica si trattava di prendere, scegliendoli a caso, dei motori usciti dalla catena di produzione. Questi motori venivano poi fatti girare senza interruzione alla massima potenza finch\u00e9 non cedevano. Dopodich\u00e9 venivano smontati e si ricercava la parte che aveva ceduto. Questa veniva poi ridisegnata per renderla pi\u00f9 resistente. Dopo due anni di applicazione di questa procedura il Merlin era diventato uno dei motori d'aereo pi\u00f9 affidabili al mondo, tanto che poteva essere mantenuto alla massima potenza per tutta la missione di bombardamento, di solito della durata di circa otto ore, senza che si registrassero inconvenienti.\nDegli altri due motori, il Peregrine e il Vulture, venne interrotta la produzione nel 1943. Il Peregrine era stato adottato da un solo velivolo il Westland Whirlwind e sebbene fosse un progetto soddisfacente non venne sviluppato quanto il Merlin, rimanendo sempre un problema per il velivolo. Il Vulture invece venne installato sul Hawker Tornado e sull'Avro Manchester. Anche il Vulture manifest\u00f2 grandi problemi di affidabilit\u00e0. Con il Merlin, che ormai poteva fornire una potenza intorno ai 1\u00a0500\u00a0hp (1\u00a0118\u00a0kW), i due programmi vennero cancellati.\nL'aumento della potenza del Merlin avvenne anche grazie al continuo miglioramento del carburante per aerei che venne realizzato negli USA.\nInfatti divennero disponibili carburanti con un numero di ottano sempre pi\u00f9 elevato e da una sempre pi\u00f9 efficiente sovralimentazione. All'inizio del conflitto il Merlin, con i suoi 27 litri di cilindrata, veniva alimentato con il carburante standard a 87 ottani e forniva una potenza di poco superiore ai 1\u00a0000\u00a0hp (746\u00a0kW) mentre il motore tedesco DB601, da 34 litri di cilindrata, ne poteva fornire circa 1\u00a0100 (820\u00a0kW). La successiva versione del motore inglese, la XX, utilizzando benzina a 100 ottani e con una maggiore pressione della sovralimentazione, ne poteva fornire 1\u00a0300 (969\u00a0kW) senza alcun aumento della cilindrata. Questo processo continu\u00f2 con le versioni successive che fornirono una potenza sempre pi\u00f9 elevata, tanto che verso la fine della guerra questo motore, che ormai si poteva considerare \"piccolo\", riusciva a fornire 1\u00a0600\u00a0hp (1\u00a0193\u00a0kW) nelle versioni normali e arrivava, per brevi periodi, a 2\u00a0000\u00a0hp (1\u00a0491\u00a0kW) in alcune versioni speciali. \nIl Merlin era considerato fondamentale per lo sforzo bellico, tanto che i disegni del progetto furono inviati negli USA per evitare che potessero cadere in mani tedesche nel caso che la Gran Bretagna, nel 1940, avesse dovuto capitolare. \nNel 1942, quando questa minaccia era ormai lontana, venne iniziata la produzione del Merlin negli Stati Uniti da parte della Packard che lo produsse, su licenza, con la designazione V-1650. All'inizio questo motore veniva montato, in un modello specifico chiamato Merlin 266 con carburatore modificato, solo sugli Spitfire Mk.XVI, versione assimilabile all'Mk.IX tranne appunto che per il fornitore del motore. Si dimostr\u00f2 per\u00f2 talmente superiore ai suoi pari classe statunitensi, quale per esempio l'Allison V-1710, che venne utilizzato al suo posto sul caccia North American P-51 Mustang, che divenne uno dei migliori velivoli da caccia\ndel secondo conflitto mondiale. Per quanto detto sopra il Merlin viene annoverato tra i principali fattori che hanno contribuito alla vittoria degli Alleati nella Seconda guerra mondiale.\nAltri impieghi del Merlin.\nNel 1960 John Dodd, abitante del Kent, utilizz\u00f2 un Merlin su una automobile chiamata \"The Beast\" (La Bestia). Fu affermato che utilizzasse un Rover Meteor, un motore per carro armato, che per\u00f2 altro non era che un Merlin senza sovralimentazione. In origine questa auto portava il marchio Rolls-Royce ma, a seguito del sorgere di problemi, questo venne rimosso.\nIl marchio Rolls-Royce fu notato in una autostrada tedesca da un pilota alla guida di una Porsche, che chiam\u00f2 la stessa Rolls-Royce per avere informazioni su questo loro \"nuovo modello\". \n\"The Beast\" venne inserita anche nel libro del Guinness dei primati quale auto pi\u00f9 potente del mondo, in effetti montava un Merlin tratto da un velivolo da addestramento Boulton Paul Balliol. In origine questo motore, dotato di sovralimentazione, forniva 1\u00a0262\u00a0hp (941\u00a0kW) a 2\u00a0600 metri (8\u00a0500 feet).\nNella macchina la sovralimentazione venne rimossa e la potenza erogata divenne di \"soli\" 844\u00a0hp (630\u00a0kW). Il telaio autocostruito era in fibra di vetro; il cambio proveniva da un GM 400.\nL'auto venne successivamente restaurata dal figlio Paul, che possiede anche un Rolls-Royce Griffon da 37 litri con doppio compressore capace di 2\u00a0050\u00a0hp (1\u00a0530\u00a0kW), che veniva montato sulle ultime versioni del caccia Spitfire."}
{"id": "50603", "revid": "793215", "url": "https://it.wikipedia.org/wiki?curid=50603", "title": "Agostino Abbagnale", "text": "\u00c8 fratello di Carmine e di Giuseppe.\nCarriera.\nVinse la prima medaglia ai campionati del mondo 1985, giungendo secondo nella specialit\u00e0 dell'otto con.\nAlle Olimpiadi del 1988, a Seoul, conquist\u00f2 la medaglia d'oro sul 4 di coppia azzurro (con Gianluca Farina, Piero Poli e Davide Tizzano), pochi minuti dopo che i suoi due fratelli Carmine e Giuseppe ebbero la meglio nella gara del due con.\nFu costretto a uno stop forzato di cinque anni, dovuto ad una forma di trombosi. Salt\u00f2 le Olimpiadi del 1992 e torn\u00f2 a gareggiare ai mondiali nel 1995, giungendo tredicesimo in 2 di coppia. Sempre in 2 di coppia, l'anno successivo, gareggi\u00f2 alle Olimpiadi di Atlanta vincendo la medaglia d'oro con Davide Tizzano.\nNel 1997 e nel 1998 vinse la medaglia d'oro ai campionati del mondo nella specialit\u00e0 del 4 di coppia, mentre nel 1999 giunse settimo. Alle Olimpiadi del 2000, nella specialit\u00e0 del 4 di coppia, assieme a Rossano Galtarossa, Alessio Sartori e Simone Raineri conquist\u00f2 di nuovo la medaglia d'oro. Vinse ancora una medaglia d'argento ai mondiali del 2002 in 2 di coppia.\nIl riacutizzarsi della trombosi ne imped\u00ec la partecipazione ai Giochi di Atene nel 2004, col successivo ritiro dall'agonismo. Nel 2006 fu insignito dalla FISA della medaglia Thomas Keller, la pi\u00f9 importante onorificenza in tema di canottaggio."}
{"id": "50611", "revid": "919135", "url": "https://it.wikipedia.org/wiki?curid=50611", "title": "Teorema di de Branges", "text": "In analisi complessa il teorema di de Branges, noto come la congettura di Bieberbach prima della dimostrazione, afferma che se formula_1 \u00e8 una funzione di variabile complessa data nell'intorno dell'origine dallo sviluppo analitico\ne se essa mappa il disco unitario conformemente in modo iniettivo, allora\nPu\u00f2 essere anche espressa in questo modo: l'formula_4-esimo coefficiente di Taylor di una funzione analitica univalente normalizzata (cio\u00e8 con formula_5 e formula_6) non pu\u00f2 essere maggiore di formula_4.\nTale congettura, espressa da Ludwig Bieberbach nel 1916, fu dimostrata solo nel 1984 da Louis de Branges de Bourcia.\nLa dimostrazione.\nLa dimostrazione del teorema da parte di De Branges era molto lunga, tanto che altri l'hanno ridotta. De Branges ha espresso il parere che \"la semplificazione va a scapito della sostanza\".\nLa dimostrazione utilizza un tipo particolare di spazio di Hilbert delle funzioni integrali. Lo studio di questo tipo di spazi ha espanso un sotto campo dell'analisi complessa, quello degli spazi di de Branges e delle funzioni di de Branges."}
{"id": "50612", "revid": "125376948", "url": "https://it.wikipedia.org/wiki?curid=50612", "title": "Nuraghe", "text": "I nuraghi (\"nuraghe/-s\" \"runaghe/-s\" in sardo logudorese, o \"nuraxi/-s\" in sardo campidanese, \"nuragu/-i\" in sassarese, \"naracu/-i\" in gallurese) sono costruzioni in pietra di forma troncoconica presenti con diversa concentrazione in tutta la Sardegna. Sono unici nel loro genere e rappresentativi della civilt\u00e0 nuragica.\nNe rimangono in piedi circa settemila (secondo alcune fonti ottomila), sparsi su tutta l'isola, mediamente uno ogni 3\u00a0km\u00b2, contraddistinguendo fortemente il paesaggio sardo. Si ipotizza che in passato il loro numero fosse molto maggiore. Infatti sono numerosi gli esempi attestati, e ancor pi\u00f9 quelli ipotizzati in base ai reperti rinvenuti in svariati centri, di edifici civili (ad es., nuraghe Gianbasile a Sindia), signorili (Palazzo Zapata a Barumini) e ancor pi\u00f9 frequentemente religiosi (nuraghe Lo' sotto la chiesa di Sant'Eligio a Bosa, Santa Maria Maddalena a Guamaggiore, San Nicola a Orroli, Santa Vittoria a Nuraxinieddu (Oristano), San Simone a Escolca, etc., solo per citarne alcune), costruiti non solo spogliando la struttura ma molto spesso direttamente sulle fondamenta di preesistenti nuraghi. Quanto alla loro funzione, gli studiosi ancora non hanno espresso un parere comune, mentre la maggior parte di loro pensa che furono costruiti nel II millennio a.C., a partire dal 1800 a.C. fino al 1100 a.C.\nAlcuni sono pi\u00f9 complessi e articolati, veri e propri castelli nuragici con la torre pi\u00f9 alta che in alcuni casi raggiungeva un'altezza tra i venticinque e i trenta metri. Nella maggior parte dei casi, tuttavia, si tratta di torri ristrette verso l'alto, un tempo alte dai 10 ai 20 metri, con diametro alla base tra gli 8 e i 10 metri.\nIn alcune zone sono posizionati a poche centinaia di metri gli uni dagli altri, come nella Valle dei Nuraghi della regione storica del Logudoro-Meilogu, oppure nelle regioni della Trexenta e della Marmilla.\nPatrimonio dell'umanit\u00e0.\nA Napoli tra il 1\u00ba e il 6 dicembre 1997, durante la ventunesima sessione del Comitato del Patrimonio mondiale dell'UNESCO, i nuraghi - di cui \"Su Nuraxi\" di Barumini \u00e8 stato scelto a rappresentarne il vasto patrimonio - vennero riconosciuti come Patrimonio dell'umanit\u00e0.\nFurono adottati i seguenti criteri culturali:\nL'assegnazione del riconoscimento fu deciso con la seguente motivazione:\nStoria.\nI primi nuraghi, detti protonuraghi, furono edificati in un'epoca situata quasi certamente nella parte iniziale del II millennio a.C. Di alcuni \u00e8 stata effettuata una datazione che ha restituito dei risultati alquanto verosimili, indicanti un periodo iniziale di costruzione intorno al 1800 a.C. (per esempio Duos Nuraghes di Borore).\nSecondo l'archeologo Giovanni Lilliu, durante la media et\u00e0 del bronzo, attorno al 1500\u20131100 a.C., si ebbe presumibilmente il maggior sviluppo di questi edifici.\nNell'et\u00e0 del ferro, ossia dal 900 a.C. in poi, non furono costruiti nuovi nuraghi, tuttavia non furono abbandonati ma anzi in alcuni casi vennero ristrutturati e riadattati, forse come luoghi di culto.\nSi calcola che siano stati realizzati non meno di 10 000 nuraghi. Ne sopravvivono circa 7 000, in stato di conservazione pi\u00f9 o meno buono e distribuiti in tutta la Sardegna con una densit\u00e0 media di 0,27 per km\u00b2, con punte in alcune regioni (Marghine e Trexenta) dello 0,9.\nLe costruzioni nuragiche hanno subito i danni maggiori negli ultimi 150 anni, soprattutto dopo l'emanazione dell'editto delle chiudende quando divennero materiale da costruzione per i muretti a secco che ancora oggi caratterizzano il paesaggio sardo, e con l'ampliamento della rete viaria e l'impiego delle pietre nelle massicciate stradali.\nOrigine del nome.\nLa radice \"Nur\" della parola \"nuraghe\" \u00e8 di origine prelatina e dovrebbe significare \"mucchio di pietre, mucchio cavo\". Secondo quanto riferisce lo studioso Giovanni Lilliu: \nSecondo l'archeologo Giovanni Ugas dell'Universit\u00e0 di Cagliari, la parola nuraghe potrebbe derivare invece da Norax o Norace, eroe degli Iberi-Balari. \u00c8 possibile infatti che la radice \"Nur-\" sia un adattamento ai timbri mediterranei della radice indoeuropea \"Nor-\" che si ritrova in alcuni toponimi della Sardegna (es. Nora, Noragugume), nel Lazio con Norba citt\u00e0 dei Volsci o Noreia antica citt\u00e0 del Norico.\nIl linguista Massimo Pittau ritiene che la parola \"nuraghes\", nelle sue varie forme, \u00e8 sicuramente da riportare al sostrato linguistico pre-punico, pre-romano e quindi protosardo o nuragico.\nCronologia.\nIn base a una classificazione e alla divisione temporale elaborata dallo studioso Giovanni Lilliu (\"Nuragico I, II, III, IV, V\") l'edificazione dei nuraghi e lo svilupparsi della civilt\u00e0 nuragica ha seguito diverse fasi collocabili entro l'et\u00e0 del bronzo e l'et\u00e0 del ferro. Lo stesso studioso per\u00f2 sconsiglia di adattare schematicamente la sua classificazione alle suddivisioni cronologiche di queste et\u00e0 adoperate per l'Europa continentale, la penisola italiana e l'Egeo, anche se non mancano parallelismi tra cultura nuragica con elementi delle regioni europee ed egeiche.\nFasi civilt\u00e0 nuragica.\nNuragico I.\nLa prima fase, denominata \"Nuragico I\", vede il formarsi dei caratteri principali di questa civilt\u00e0. Rispetto ai fenomeni megalitici precedenti (menhir, dolmen, altare preistorico di Monte d'Accoddi, fortificazioni di Monte Baranta) cominciarono a essere adottate tecniche e schemi costruttivi pi\u00f9 specifici e tra la fine del Bronzo antico e gli inizi del Bronzo medio (XVIII-XV secolo a.C.) si ha l'edificazione dei primi \"protonuraghi\", denominati anche \"pseudonuraghi\" o \"nuraghi a corridoio\".\nSi evidenzia nell'architettura funeraria la costruzione delle tombe dei giganti con stele centinata, gli ipogei con prospetto architettonico e le tombe di tipo misto. La cultura materiale utilizza ceramiche tipo \"Bonnanaro\". Costruzioni tipiche di questo periodo sono quelle di Sa Korona di Villagreca e Bruncu Madugui di Gesturi.\nNuragico II.\nQuesta fase viene situata nella media et\u00e0 del Bronzo, intorno al XVII-XIV secolo a.C.; fa la sua comparsa il nuraghe a \"th\u00f2los\", caratterizzato dal modulo ripetitivo della torre tronco-conica. All'interno ospita una o pi\u00f9 camere sovrapposte, coperte a falsa volta, con la tecnica cosiddetta \"ad aggetto\". Rispetto alla Fase I si nota una brusca svolta costruttiva nella civilt\u00e0 nuragica. Un'ipotesi molto accreditata \u00e8 quella che collega queste innovazioni a influssi esterni minoico-micenei, che hanno portato il \"th\u00f2los\" in tutta la Grecia e in Sicilia, seppur con funzioni sepolcrali che al nuraghe difficilmente possono essere riconosciute.\nNella fase II si ha la costruzione della maggior parte dei nuraghi, e probabilmente della loro quasi totalit\u00e0. Le tombe dei giganti presentano una facciata con i caratteristici filari di pietre infisse a coltello, si scolpiscono betili aniconici e poi con segni schematici. Si notano nelle ceramiche le decorazioni a pettine, con nervature o con decorazioni metopale. Le armi sono di importazione orientale.\nNuragico III.\nIl \"Nuragico III\" \u00e8 la fase situata nel periodo del Bronzo recente e finale, fra il XII e il IX secolo a.C.\nAl singolo nuraghe gi\u00e0 esistente, si addossano altre torri e corpi di fabbrica, raccordate da cortine murarie per formare un vero e proprio bastione turrito, fino a realizzare delle strutture di notevole articolazione e imponenza, con i bastioni provvisti di torri angolari, spesso in numero di tre, come il nuraghe Santu Antine a Torralba o il nuraghe Losa ad Abbasanta, ma anche di quattro torri, come Su Nuraxi a Barumini e il nuraghe Santa Barbara a Macomer, o cinque, come il nuraghe Arrubiu a Orroli. O addirittura dieci, perfettamente simmetriche, come nel nuraghe S'Urachi a San Vero Milis.\nNelle tombe dei giganti si notano fregi a dentelli, compaiono tempietti a cella rettangolare, tempietti a megaron, templi a pozzo. Compaiono inoltre i betili antropomorfi, le ceramiche micenee, i lingotti di rame a pelle di bue, le armi di tipo egeo.\nNuragico V.\nIl Nuragico V va dal V secolo all'invasione romana e vede la nascita della resistenza sarda alla penetrazione cartaginese, e poi le battaglie e le attivit\u00e0 di guerriglia contro i Romani.\nDescrizione generale.\nVista la variet\u00e0 delle costruzioni che tradizionalmente sono raggruppate sotto la dicitura di \"nuraghe\" \u00e8 difficile fornire una descrizione univoca.\nLa divisione pi\u00f9 semplice \u00e8 quella tra il protonuraghe, o nuraghe \"a corridoio\", con una distribuzione degli spazi prevalentemente orizzontale e il nuraghe a \"th\u00f2los\". La maggioranza dei nuraghi \u00e8 di quest'ultimo tipo, costituito da singole costruzioni megalitiche a tronco di cono con uno o pi\u00f9 ambienti interni, anche sovrapposti e coperti a \"th\u00f2los\". Al loro interno, oltre alle camere circolari si aprono spesso altri ambienti minori quali nicchie, magazzini, sili. Attorno alla torre singola si svilupparono talvolta architetture pi\u00f9 complesse come bastioni con torri aggiuntive e cinte murarie.\nLe mura che lo compongono sono poderose e possono arrivare a uno spessore di quattro o cinque metri, con un diametro esterno fino a trenta-cinquanta metri alla base, diminuendo poi con l'aumentare dell'altezza, con inclinazione pi\u00f9 accentuata nelle torri pi\u00f9 antiche. L'altezza supera non di rado i venti metri.\nLa particolare forma \u00e8 dovuta alla singolare tecnica di costruzione che prevede solide fondazioni con grossi blocchi di pietra squadrati e sovrapposti a secco, in maniera circolare, senza utilizzo di leganti e tenuti insieme dal loro stesso peso. Man mano che si procede in altezza, i filari disposti in opera isodoma si restringono progressivamente e diminuisce anche la proporzione dei massi, ora sempre pi\u00f9 piccoli e meglio lavorati..\nLa parte superiore era occupata da una terrazza alla quale si accedeva tramite una scala elicoidale, illuminata nel percorso ascendente da feritoie ricavate nelle spesse mura. La porta di ingresso si apre preferenzialmente a mezzogiorno e immette in un corridoio ai cui lati si aprono sovente delle nicchie e che conduce a una camera rotonda, la cui volta \u00e8 formata da anelli di pietre che si restringono progressivamente, andando a chiudersi secondo la tecnica della volta a \"th\u00f2los\", sempre senza l'utilizzo di leganti, n\u00e9 centine di supporto durante l'edificazione.\nFurono costruiti prevalentemente in posizione dominante, su un cocuzzolo, ai bordi di un altopiano o all'imboccatura di una valle o in prossimit\u00e0 di approdi lungo le coste, ma frequentemente sorgono anche nel mezzo di pianure.\nTipologia.\nIl problema di una costituzione di una tipologia del nuraghe \u00e8 stato affrontato in tempi recenti da vari studiosi anche se non vi sono ancora soluzioni univoche.\nLa categorizzazione dei diversi tipi \u00e8 generalmente morfologica o temporale, e in alcuni casi qualcuno cerca di far corrispondere le due cose. La divisione pi\u00f9 generica \u00e8, come gi\u00e0 si \u00e8 accennato, quella tra nuraghe a torre e nuraghe a corridoio.\nQualcuno aggiunge a questi due altri tipi, qualcun altro invece preferisce considerarle delle sottocategorie. A ogni modo, i tipi pi\u00f9 importanti possono essere considerate questi.\nNuraghi a corridoio o protonuraghi.\nChiamati anche \"pseudo-nuraghi\" o \"protonuraghi\", i nuraghi a corridoio sono il tipo pi\u00f9 antico. Differiscono in maniera significativa dai nuraghi classici per l'aspetto pi\u00f9 tozzo e la planimetria generalmente irregolare e perch\u00e9 al loro interno non ospitano la grande camera circolare tipica del nuraghe, ma uno o pi\u00f9 corridoi, o comunque ambienti minori.\nL'altezza di norma non superava i 10 metri bench\u00e9 la superficie occupata da queste costruzioni fosse in media notevolmente maggiore rispetto a quelli a torre.\nL'ambiente pi\u00f9 funzionale e forse pi\u00f9 importante di questi edifici era il terrazzo che probabilmente ospitava delle coperture lignee che fungevano da ambienti abitativi.\nPoco conosciuti fino a qualche decennio fa sono al centro di studi e dispute fra gli studiosi che hanno iniziato a considerarli fondamentali per la comprensione del \"fenomeno nuragico\". Sulla denominazione stessa non c'\u00e8 ancora unanimit\u00e0: il termine \"nuraghe a corridoio\" \u00e8 contestato da Giovanni Ugas che preferirebbe l'utilizzo del solo termine \"protonuraghe\", con connotazione temporale, in base alla precedente costruzione di questo tipo di nuraghe, che comunque rappresenta una regola con molte eccezioni.\nMauro Peppino Zedda predilige invece una semantica morfologica sostituendo entrambi i termini con \"nuraghe a bastione\" suddividendo ulteriormente la categoria in tre classi inferiori: \"a corridoi architravati\", \"a corridoi aggettanti\", \"a camere\". Gli studi di Zedda, per\u00f2, non sono avallati da nessun comitato scientifico.\nDei circa 7 000 nuraghi censiti solo 300 circa sono di questo tipo.\nNuraghi di tipo misto.\nQuesto tipo si distingue per il rifascio effettuato in epoche successive, si suppone dovuto a un cambio di progettazione dei nuraghi a corridoio, o per altre esigenze.\nNuraghi monotorre a \"th\u00f2los\".\n\u00c8 il nuraghe per antonomasia e rappresenta la quasi totalit\u00e0 dei nuraghi della Sardegna.\nLa torre, di forma tronco-conica, ospita al proprio interno una o pi\u00f9 camere sovrapposte, coperte appunto da una falsa volta, o pi\u00f9 spesso con la tecnica ad \"aggetto\" del \"th\u00f2los\", cio\u00e8 sovrapponendo giri di pietre via via pi\u00f9 stretti fino a chiudere la volta. In genere venivano innalzati due circoli murari concentrici, e l'interstizio che ne risultava veniva riempito di pietrame.\nL'accesso, architravato, \u00e8 generalmente sullo stesso piano di calpestio del suolo e immette in un andito che immette frontalmente nella camera centrale e lateralmente (generalmente a sinistra) nella scala elicoidale ricavata all'interno della massa muraria che conduce al terrazzo o alla camera superiore.\nOltre all'andito, alla camera centrale e a quelle superiori sono spesso presenti altri ambienti minori come nicchie e cellette ricavate nello spessore murario ma anche pozzi o sili scavati nel pavimento.\nNuraghi a tancato.\nCostituiscono l'evoluzione dei nuraghi monotorre: alla torre principale veniva aggiunto in un secondo tempo un altro edificio circolare, raccordato alla torre originaria tramite due cortine murarie racchiudenti al loro interno un cortile, talvolta fornito di un pozzo.\nUn esempio di nuraghe appartenente a questo tipo \u00e8 il nuraghe santa Barbara a Villanova Truschedu. In tale nuraghe l'ingresso al complesso avveniva tramite un corridoio ai cui margini si trovano due nicchie contrapposte.\nIn momenti successivi venivano aggiunte altre torri e altre cortine murarie fino a farne dei complessi polilobati.\nNuraghi polilobati.\nChiamati anche regge nuragiche, i nuraghi polilobati sono quelli meno frequenti. Molto elaborati e spesso concepiti in modo unitario, costituivano vere e proprie fortezze con varie torri unite tra loro da alti bastioni la cui funzione era quella di proteggere il mastio centrale.\nSecondo la teoria militare, dalla torre arroccata su una cima isolata, semplice vedetta situata al confine del territorio di pertinenza della singola trib\u00f9, o a presidio dei punti strategici pi\u00f9 rilevanti come le vie d'accesso alle vallate, i sentieri che salivano agli altopiani, i corsi d'acqua, i guadi, le fonti, ecc., si giunse successivamente alle complesse costruzioni, comprendenti fino a ventuno torri e dalle mura spesse alcuni metri, ubicate al centro dell'area di comune interesse, forse utilizzata come residenza fortificata dell'autorit\u00e0 politica, civile, militare e probabilmente anche religiosa della regione.\nQuesti \"castelli\" megalitici costituivano delle vere e proprie regge, ed erano circondati da altre cinte murarie pi\u00f9 esterne, talora fornite anch'esse di torri (i cosiddetti \"antemurali\"), che circondavano i bastioni a costituire una vera e propria ulteriore linea avanzata di difesa.\nDopo le piramidi egizie sono considerati come le pi\u00f9 alte costruzioni megalitiche mai costruite durante l'et\u00e0 del bronzo nel Mediterraneo protostorico. La torre centrale del nuraghe Arrubiu a Orroli, uno dei pi\u00f9 grandi dell'isola, secondo i calcoli eseguiti dai ricercatori raggiungeva un'altezza compresa tra i venticinque e i trenta metri, e la sua planimetria comprendeva altre diciannove torri (probabilmente ventuno) articolate intorno a diversi cortili, occupando per intero un'area di tremila\u00a0metri quadrati, escluso il villaggio che si estendeva al di fuori delle cinte murarie. Era il risultato di un disegno unitario che comprendeva sia il mastio sia i bastioni pentagonali, il tutto costruito nella medesima fase nel XIV secolo a.C.\nVillaggi nuragici.\nAlcuni nuraghi sorgono isolati, altri sono invece circondati o collegati tra di loro da un sistema di muri di cinta che racchiudono i resti di capanne, tanto da assumere l'aspetto di un villaggio. Infatti le popolazioni nuragiche spesso risiedevano in questi villaggi addossati alle torri principali e ai bastioni. Questi insediamenti erano costituiti da un insieme di capanne pi\u00f9 o meno semplici, la vita quotidiana si svolgeva dunque all'interno di queste modeste dimore di pietra, con il tetto in genere realizzato con tronchi e rami, spesso intonacate all'interno con del fango o argilla, e talora isolate con sughero. Non tutti i villaggi sono nuragici. Il villaggio di Su Nuraxi di Barumini, ad esempio, \u00e8 successivo al nuraghe e costruito anzi con pezzi che - inizialmente - erano elementi costitutivi del nuraghe.\nNell'ultima fase della civilt\u00e0 nuragica si sviluppa un tipo di capanna pi\u00f9 evoluta, indicativo di una maggiore articolazione delle attivit\u00e0: si tratta della \"capanna a settori\", che talora assume anche le dimensioni di un vero e proprio isolato, cio\u00e8 divisa in piccoli ambienti affacciati su un cortiletto e dotata spesso anche di un forno per la panificazione.\nFra gli edifici pubblici che caratterizzavano i villaggi, si segnalano soprattutto le cosiddette \"capanne delle riunioni\", provviste di un sedile in pietra alla base e destinate presumibilmente alle assemblee dei notabili del villaggio.\nParticolari costruttivi.\nCome gi\u00e0 si \u00e8 detto una definizione generica di nuraghe \u00e8 per forza di cose riduttiva vista la grande diffusione e variet\u00e0 di queste costruzioni.\nAnche le classificazioni morfologiche e cronologiche, bench\u00e9 utili, non sono esaustive riguardo a caratteristiche che, sebbene possano sembrare minori, sono oggetto di studi quantitativi e qualitativi e rivestono una grande importanza nella comprensione di molti caratteri della civilt\u00e0 nuragica stessa.\nDimensioni.\nLe dimensioni dei nuraghi variano soprattutto in base al loro tipo: i nuraghi a corridoio hanno una superficie molto variabile mentre la maggior parte delle torri a \"th\u00f2los\" rientra in una fascia dimensionale pi\u00f9 stretta.\nI protonuraghi passano quindi dai quasi 1 700\u00a0m\u00b2 del nuraghe Biriola di Dualchi ai 51 del Carrarzu Iddia di Bortigali. Il dato medio ricavato da sessantasei costruzioni del Marghine e della Planargia (nell'intera Sardegna i protonuraghi censiti finora sono circa trecento) si assesta sui 234\u00a0m\u00b2, mentre la fascia pi\u00f9 rappresentata \u00e8 quella tra i 101 e i 200\u00a0m\u00b2 (45% dei rilevamenti).\nI nuraghi a torre hanno invece superfici comprese tra i 635\u00a0m\u00b2 del nuraghe Tolinu di Noragugume e i trentadue di Sa Rocca Pischinale a Bosa, la fascia pi\u00f9 ricorrente \u00e8 anche in questo caso quella che oscilla tra i 101 e i 200\u00a0m\u00b2 che rappresenta in questo caso ben il 75% dei 231 nuraghi dello studio eseguito.\nIl diametro dei nuraghi a torre varia dai dieci ai quindici metri (media di 12,30 nel Marghine - Planargia) e l'altezza dai dieci ai ventidue metri. La torre nuragica pi\u00f9 alta, quella del nuraghe Arrubiu, superava in origine i ventisette metri\nL'inclinazione della muratura varia tra i 10\u00b0 e i 16\u00b0 con una tendenza evolutiva, seppur non strettamente progressiva, tra i nuraghi pi\u00f9 antichi (come Domu 'e s'Orku di Sarroch) e quelli pi\u00f9 recenti (nuraghe Altoriu) a costruire con pendenze sempre meno accentuate.\nScale.\nNei nuraghi sono spesso presenti delle scale, che possono essere di vario tipo. \u00c8 credibile, per quanto non direttamente dimostrabile, che le costruzioni con ambienti disposti su pi\u00f9 livelli siano la diretta evoluzione di nuraghi a camera singola nei quali la sommit\u00e0 era probabilmente raggiungibile mediante scale in legno.\nUn'ulteriore evoluzione \u00e8 rappresentata dalle scale interne in muratura, che nei nuraghi a \"th\u00f2los\" ha due varianti principali: scala \"di camera\" e scala \"d'andito\". La prima, costruita nello spazio della camera centrale, evitava di perforare la massa muraria e quindi di comprometterne la struttura statica, ma iniziava pi\u00f9 in alto del pianterreno e doveva essere quindi raggiunta mediante scalette mobili in legno o corde. Questo tipo sembra essere quella cronologicamente anteriore in quanto presente in nuraghi scarsamente articolati, cio\u00e8 privi di spazi aggiuntivi come nicchie e cellette, indizi di una padronanza tecnica pi\u00f9 avanzata.\nLa scala \"d'andito\" si diparte dall'andito generalmente a sinistra e corre all'interno delle mura stesse interrompendosi a ogni ripiano ai quali permette l'accesso. I nuraghi con scala d'andito presentano generalmente la planimetria considerata pi\u00f9 matura, cio\u00e8 la camera a tre nicchie.\nIn alcuni nuraghi di quest'ultimo tipo (nuraghe Ala di Pozzomaggiore, Li Luzzani e Rumanedda a Sassari) si ha l'associazione dei due tipi di scala, a sottolineare la variet\u00e0 e flessibilit\u00e0 delle costruzioni nuragiche, in questi casi le relative scale di camera prendono il nome di \"scala sussidiaria\" e sono spesso direttamente collegate a un ambiente peculiare, denominato \"mezzanino\" che sovrasta l'andito. La scala sussidiaria pu\u00f2 iniziare dalla camera del pianterreno, in quella del primo piano o attraversare pi\u00f9 livelli.\nEsistono nuraghi a \"th\u00f2los\", anche importanti, privi di scale in muratura come il nuraghe Asoru di San Vito, Sa Domu 'e s'Orku a Castiadas e il nuraghe Arrubiu di Orroli.\nLa discriminante esclusivamente cronologica ed evolutiva del tipo di scala sembrerebbe ormai ampiamente da rivalutare in base a nuovi studi e osservazioni. Sarebbe riconoscibile, secondo alcuni studiosi, una sorta di criterio geografico nella distribuzione dei tipi di scala: nella Sardegna centro-settentrionale i nuraghi presentano generalmente la scala ad andito (75% nell'oristanese), nella provincia di Cagliari (90%), nel Sarrabus e nell'Ogliastra i nuraghi sono per lo pi\u00f9 senza scala, e, dove presente, \u00e8 del tipo a camera. Il Sarcidano, la Barbagia e il Campidano del Milis presentano invece una situazione pi\u00f9 confusa. I nuraghi con scala accessoria sono praticamente appannaggio del centro-nord Sardegna con una spiccata prevalenza nell'Anglona.\nMensole o ballatoi.\nUn elemento che fa discutere gli studiosi \u00e8 rappresentato dai cosiddetti \"mensoloni\" in pietra, che sporgendo dalla linea del nuraghe, in cima a esso, si ritiene sorreggessero in alcuni casi un qualche tipo di ballatoio con funzione difensiva simile agli \"sporti\" dei castelli medievali, protetto da un parapetto verticale.\nLe prime ipotesi riguardanti questo particolare costruttivo sembrerebbero essere quelle di Lilliu a seguito dei ritrovamenti nel complesso di Su Nuraxi a Barumini di centinaia di pietre in basalto e arenaria (alcune del peso di oltre 1 300 kg) lavorate a martellina in forma poligonale rinvenute durante gli scavi del sito archeologico. Solo in seguito, a Su Nuraxi si trov\u00f2 qualcuna di esse ancora nella posizione originaria. Il collegamento fra le mensole, disposte a raggiera e la teoria del ballatoio con parapetto fu forzato in qualche modo dai cosiddetti \"modellini di nuraghe\", in bronzo, pietra e ceramica rinvenuti in alcuni siti nuragici che sembrano in effetti suggerire costruzioni di questo tipo.\nMensoloni \"in situ\" in seguito sono stati riscontrati in altri nuraghi (sia a corridoio sia a torre) come il nuraghe Albucciu di Arzachena, Tilariga a Bultei, uno dei Tres Nuraghes di Nuoro e il nuraghe Alvo di Baunei che finora presenta il numero massimo di mensole ancora \"in situ\".\nContrario alla teoria del ballatoio \u00e8 invece Massimo Pittau che critica la funzionalit\u00e0 difensiva di un simile artefatto e non ritiene possibile che potessero reggere un peso aggiuntivo in quella posizione. Secondo Pittau gli stessi modellini dei nuraghi non sarebbero riproduzioni delle costruzioni sarde ma lucerne (quelli in bronzo) o capitelli (quelli in pietra). Pittau conclude che i mensoloni sarebbero semplicemente aggiunte estetiche simili ai ballatoi delle torri saracene e degli edifici rinascimentali.\nFinestrella di scarico.\nIn molti nuraghi \u00e8 presente una piccola apertura sopra l'architrave all'ingresso dei nuraghi detta di scarico perch\u00e9 avrebbe la funzione di scaricare dal peso della muratura sovrastante l'architrave stesso ripartendo lo sforzo nelle estremit\u00e0 anzich\u00e9 al centro dello stesso. Le finestrelle di scarico sono peraltro ricorrenti in tutte le architetture a \"th\u00f2los\" del Mediterraneo.\nAlcune osservazioni porterebbero invece a una rivalutazione e riconsiderazione di questo elemento architettonico nei nuraghi. Lo spessore degli architravi \u00e8 spesso infatti molto considerevole, tale da non ritenere realistico l'utilizzo dell'accorgimento con questo esclusivo intento, e sovente la finestrella \u00e8 troppo stretta per apportare un effettivo beneficio statico alla costruzione.\nInoltre, nelle costruzioni \"ciclopiche\", ovvero con pietra non lavorata, i carichi non sono uniformemente distribuiti ma si trasmettono solo nei punti di contatto tra una pietra e l'altra rendendo difficile prevedere il carico effettivamente subito dall'architrave. Sono presenti esempi di architravi rotti ma ancora in sede nonostante la presenza dello spiraglio di scarico (nuraghe Fontana, Ittireddu).\nL'ipotesi pi\u00f9 accreditata, fra quelle contrarie alla funzione meramente architettonica della finestrella, \u00e8 che questa apertura doveva servire a far passare la luce e l'aria (in alcuni nuraghi l'ingresso era probabilmente chiuso da porte in legno, oggi ovviamente scomparse). Finestrelle di scarico si trovano talvolta anche nelle camere interne dei nuraghi, sulla sommit\u00e0 delle nicchie laterali, e si pensa che in questi casi alloggiassero delle travi che potevano reggere dei soppalchi lignei.\nPrinc\u00ecpi di statica abbastanza avanzati sono peraltro espressi in alcuni nuraghi e ritenuti quasi un'anticipazione dell'arco, come nel caso del nuraghe Longu a Chiaramonti, dove l'architrave \u00e8 sostituito da due massi che lavorano in opposizione, o nel nuraghe Voes di Nule nel quale l'architrave \u00e8 sorretto da appoggi a mensola.\nIpotesi sulla loro funzione.\nLa reale funzione delle costruzioni nuragiche \u00e8 da secoli al centro di dispute tra storici e archeologi. Il primo a porsi il problema fu Giovanni Francesco Fara nel XVI secolo, il quale riteneva fossero semplici torri oppure tombe monumentali.\nNel corso dei secoli sono stati considerati - alternativamente - come case, ovili, luoghi sacri, tombe o osservatori astronomici.\nVista la presenza numerica cos\u00ec importante delle costruzioni nuragiche in Sardegna, la questione della funzione dei nuraghi \u00e8 ritenuta di primaria importanza nella comprensione della civilt\u00e0 nuragica nel suo complesso ed \u00e8 soprattutto a partire dal XX secolo che iniziano a fiorire le pubblicazioni scientifiche sull'argomento. Ecco le ipotesi pi\u00f9 discusse:\nIpotesi militare.\nAll'inizio del XX secolo inizia a ritagliarsi un'importanza sempre maggiore l'ipotesi della funzione militare, che rimarr\u00e0 di fatto quella pi\u00f9 accreditata fino alla seconda met\u00e0 del Novecento, appoggiata soprattutto da studiosi come Antonio Taramelli, Filippo Nissardi e Giovanni Lilliu. Le principali osservazioni a favore di un utilizzo difensivo del nuraghe sono relative alla struttura architettonica stessa di quest'ultimo. Giovanni Lilliu sostiene, per esempio, che lo spessore ragguardevole delle mura dovesse reggere all'urto dei \"krioforoi\", gli arieti di sfondamento usati dai Cartaginesi nelle battaglie contro i Sardi. Anche l'altezza era tale da poter usare i nuraghi come efficaci torri di avvistamento e addirittura, dislocandoli strategicamente, avere sempre il contatto visivo tra l'uno e l'altro o usarli per definire un confine. Lilliu pone inoltre l'attenzione su altri \u00abespedienti singolari di grande efficacia difensiva e offensiva che rivelano il carattere fortilizio del nuraghe\u00bb tra cui feritoie, angoli morti, piombatoi, scale retrattili, garette di guardia e botole.\nAnche l'archeologo Ercole Contu sostiene che le torri isolate sarebbero state degli avamposti o vedette mentre i complessi pi\u00f9 articolati delle fortezze.\nNegli anni settanta gli articoli di Carlo Maxia e Lello Fadda sulla rivista \"Frontiera\" (1973) e il libro \"La Sardegna nuragica\" di Massimo Pittau (1977) rappresentano i primi tentativi di dimostrare l'infondatezza della tesi del sistema organizzato di fortini, che Lilliu stesso rivaluter\u00e0 pesantemente.\nLo stesso Pittau, il maggior sostenitore della tesi esclusivamente religiosa dei nuraghi ammette tuttavia che \u00abin qualche particolare circostanza di guerra i Nuragici si siano rifugiati in qualcuno dei nuraghi complessi e vi abbiano tentato un'estrema difesa\u00bb facendo riferimento ai nuraghi di Cabu Abbas di Olbia e a Su Nuraxi.\nPer l'archeologo Giovanni Ugas sia i nuraghi classici sia i protonuraghi svolgevano principalmente due funzioni: le strutture pi\u00f9 complesse, ad esempio i nuraghi polilobati, avevano una funzione residenziale per \"re\" o \"capi trib\u00f9\", le strutture pi\u00f9 semplici, come nel caso dei nuraghi semplici monotorre, avevano invece una funzione d'avvistamento e di controllo del territorio e delle risorse.\n\u00c8 stato riscontrato che i nuraghi monotorre erano dislocati perlopi\u00f9 nei territori poco popolati mentre quelli pi\u00f9 popolosi erano contraddistinti da architetture pi\u00f9 complesse.\nIpotesi religiosa.\nL'alternativa classica a quella militare \u00e8 l'ipotesi di una funzione votiva e religiosa del nuraghe che propone come indizi principali le sepolture rinvenute in alcuni nuraghi (specialmente nei protonuraghi) delle quali vi sono in passato molte segnalazioni in letteratura (Gaio Giulio Solino, Simplicio, Alberto La Marmora, Giovanni Spano) e che si ipotizza potessero essere imbalsamati, esposti e venerati come eroi.\nA riprova dell'utilizzo sepolcrale ci sarebbero le conferme di carattere linguistico nei nomi di tantissimi nuraghi. Oltre ai tanti nomi generici come \"Sa Tumba\" di Olbia, \"Tumboni\" di Girasole, \"Su Tumbone\", Florinas, \"Su Masuleu\", San Nicol\u00f2 Gerrei, \"Losa\" di Abbasanta legati al culto dei morti sono \"de su Perdonu\" a Nulvi, \"Purgatoriu\", Dorgali, \"de is Animas\", Santadi, \"S'Inferru, Sassari\" che sarebbero da collegare alla successiva cristianizzazione della Sardegna e che, secondo questa tesi, avrebbe continuato a riconoscere nei nuraghi il loro significato votivo. Tuttavia queste denominazioni spesso risultano abbastanza recenti. Il riferimento ai morti, per esempio, \u00e8 dovuto spesso al loro utilizzo come ossario o luogo di sepoltura collettiva durante le numerose pestilenze che afflissero la Sardegna nei secoli e che li portarono a essere, per il volgo, luogo legato alla morte, all'espiazione, alla presenza di anime di defunti con varie caratterizzazioni folkloristiche colte non solo cristiane. Infatti, ancora pi\u00f9 importante \u00e8 il termine \"Domo 'e s'Orcu\" (casa dell'Orco), che, pur con le varie inflessioni subregionali denomina circa una quarantina di nuraghi e che richiamerebbe Plutone, divinit\u00e0 latina dei morti.\nIpotesi astronomica.\nUn'altra tesi presa in considerazione dei ricercatori \u00e8 quella che vede nei nuraghi una funzione prevalentemente astronomica descrivendoli come dei veri e propri osservatori fissi della volta celeste, disposti sul territorio secondo precisi allineamenti con gli astri, e abitati da sacerdoti astronomi. Secondo lo studioso Mauro Peppino Zedda i nuraghi furono edificati come osservatori astronomici e le torri sarebbero state disposte secondo precise regole astronomiche e sarebbero state utilizzate per la misura del tempo e per l'osservazione della volta celeste avvalorarando l'ipotesi della funzione sacra di questi edifici, i quali sarebbero visti come templi custoditi da sacerdoti astronomi. Lo studioso sostiene che le torri del nuraghe trilobato Santu Antine siano state dei punti di osservazione per mezzo dei quali era possibile osservare il sorgere del Sole sia al solstizio invernale sia al solstizio estivo, e dalle stesse si poteva osservare - sempre ai solstizi - il tramonto del Sole. Secondo lo studioso il nuraghe \"Santu Antine\" \u00e8 \u00ab\"l'apparecchio realizzato a secco tecnicamente pi\u00f9 sofisticato di tutta la superficie terrestre\"\u00bb. Grazie alla loro posizione - sostiene lo studioso - \u00ab\"gli antichi Sardi erano in grado di stabilire la scansione temporale delle stagioni e avevano riferimenti spaziali sulla terra\"\u00bb.\nPolivalenza.\nNella diatriba tra le ipotesi pi\u00f9 discusse si inserisce un ragionamento, semplice ma importante che possiamo riassumere in questa frase di Franco Laner:\nSecondo il Laner, si \u00e8 voluta assegnare quindi al nuraghe, sbagliando, una ben determinata funzione che fosse valida nella totalit\u00e0 dei casi. In un altro passo del suo libro osserva come spesso la maggior parte dei sostenitori delle tesi precedentemente esposte parta dall'assunto, in effetti mai verificato e poco logico, che a una particolare tecnica costruttiva (la \"th\u00f2los\") debba corrispondere una funzione altrettanto precisa.\nPrincipali siti nuragici.\nSegue una lista dei siti nuragici pi\u00f9 importanti, divisi per tipi. Fra parentesi le caratteristiche che rendono il nuraghe degno di nota."}
