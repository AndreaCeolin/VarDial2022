{"id": "55131", "revid": "36426", "url": "https://it.wikipedia.org/wiki?curid=55131", "title": "Le Villi", "text": "Le Villi \u00e8 un'opera-ballo in due atti di Giacomo Puccini su libretto di Ferdinando Fontana, composta nel secondo semestre del 1883 e rappresentata il 31 maggio 1884 al Teatro dal Verme di Milano. Costituisce l'opera d'esordio del compositore lucchese.\nIl successo della breve opera, che in origine era formata da un unico atto suddiviso in due parti, convinse l'editore Ricordi ad accogliere Puccini nella sua scuderia, commissionandogli immediatamente una seconda opera, \"Edgar\", e accordandogli uno stipendio mensile di 200 lire.\nGenesi.\nPuccini scrisse \"Le Villi\" poco dopo essersi diplomato in composizione presso il Conservatorio di Milano. Fu il suo insegnante, Amilcare Ponchielli, a suggerirgli di prendere parte al concorso bandito dall'editore Sonzogno, annunciato il 1\u00ba aprile 1883 dalle colonne delle rivista \"Il teatro illustrato\", e a metterlo in contatto con il poeta Ferdinando Fontana, che aveva gi\u00e0 pronto il soggetto da proporgli. L'incontro tra Puccini, Ponchielli e Fontana avvenne intorno al 20 luglio a Lecco. Pochi giorni dopo, in una lettera alla madre Albina, Puccini si dichiar\u00f2 contento del soggetto, \u00abessendoci parecchio da lavorare nel genere sinfonico descrittivo, che a me garba assai, perch\u00e9 mi pare di doverci riuscire\u00bb.\nIn realt\u00e0, Fontana aveva in un primo tempo destinato il libretto ad un altro compositore, nominato nelle lettere come \u00ab40\u00bb e forse identificabile con il prolifico autore di romanze da salotto Francesco Quaranta (Napoli, aprile 1848 - Milano, marzo 1897). Da questo precedente accordo, il poeta appare gi\u00e0 sciolto all'inizio di agosto. Secondo la testimonianza dello stesso Fontana, il libretto fu consegnato nel mese di settembre. Anche grazie all'intercessione di Ponchielli, Fontana accett\u00f2 di vendere il libretto a condizioni economiche: 100 lire alla consegna e 200 in caso di vittoria al concorso.\nIl manoscritto autografo, oggi conservato presso l'Archivio Ricordi, fu consegnato l'ultimo giorno utile, il 31 dicembre 1883, come risulta da una nota autografa della commissione vergata sulla prima pagina. I singoli fascicoli recano il titolo Le Willis, con l'eccezione del primo, che reca il titolo definitivo. I due intermezzi sinfonici sono di mano di copista e furono con ogni probabilit\u00e0 inseriti in un secondo tempo in sostituzione delle relative pagine autografe; poich\u00e9 entrambe le copie recano una datazione autografa anteriore alla consegna dell'opera (\"L'abbandono\" \u00abLucca 10.11.83\u00bb, \"La tregenda\" \u00ab21.11.83\u00bb), Dieter Schickling ha ipotizzato che il compositore avesse previsto di farle eseguire separatamente, qualunque fosse stato l'esito del concorso.\nAi primi di aprile 1884 la commissione, costituita da Amilcare Ponchielli (presidente), Amintore Galli, Franco Faccio, Cesare Dominiceti e Pietro Platania, annunci\u00f2 l'esito del concorso. Non solo l'opera di Puccini non aveva vinto, ma non era stata neppure inclusa tra le 5 (su 28) considerate degne di menzione. Il primo premio era stato assegnato \"ex aequo\" a \"La fata del Nord\" di Guglielmo Zuelli e \"Anna e Gualberto\" di Luigi Mapelli, quest'ultima su libretto dello stesso Fontana. In passato, sono state avanzate due ipotesi per spiegare questo mancato successo: l'arrivo del manoscritto fuori tempo massimo e la difficolt\u00e0 di interpretare la grafia pucciniana. Sennonch\u00e9, la prima ipotesi \u00e8 smentita dalla data che la commissione annot\u00f2 sulla partitura e la seconda dall'obiettiva leggibilit\u00e0 del manoscritto, tra l'altro vergato in parte da un copista. Alla luce di tutto questo, la critica oggi \u00e8 orientata a considerare il mancato successo delle \"Villi\" al concorso Sonzogno come il frutto di una manovra editoriale: un vero e proprio sgambetto di Ricordi all'editore concorrente. La commissione esaminatrice includeva infatti importanti personalit\u00e0 legate alla scuderia Ricordi, tra cui Faccio e soprattutto Ponchielli, gi\u00e0 insegnante di Puccini al conservatorio di Milano, il quale, oltre a conoscere bene la scrittura dell'allievo, si era personalmente prodigato affinch\u00e9 Puccini potesse partecipare al concorso. \u00c8 molto probabile, perci\u00f2, che siano stati proprio questi membri della commissione ad osteggiare la vittoria di Puccini, il quale si sarebbe altrimenti legato a Casa Sonzogno.\nSoggetto.\nFontana trasse il soggetto delle \"Villi\" dal racconto di Alphonse Karr \"Les Willis\" (1852), a sua volta ricavato dal balletto \"Giselle\" (1841) musicato da Adolphe Adam su libretto di Th\u00e9ophile Gautier. Nessuna delle due fonti \u00e8 citata nel libretto, mentre il nome di Alphonse Karr figura nel manoscritto della prima parte dell'intermezzo sinfonico.\nQuella delle Villi - le creature ultramondane, spietate vendicatrici d'amore - \u00e8 un'antica leggenda, originaria dell'Europa centrale e molto conosciuta in Austria, che per la prima volta ricevette una veste letteraria in \"\u00dcber Deutschland II: Element\u00e4rgeister und D\u00e4monen\", il saggio che Heinrich Heine dedic\u00f2 agli spiriti e ai demoni in Germania, pubblicato nel 1834.\nSimili soggetti fantastici, ricchi di suggestioni magiche e metafisiche, erano di moda nell'Italia settentrionale di quegli anni, prediletti in particolare dagli autori della Scapigliatura, il movimento letterario a cui Fontana apparteneva. Pochi anni prima, nel 1880, aveva debuttato a Torino un lavoro al quale la critica ha talvolta associato l'opera d'esordio di Puccini: l'\"Elda\" di Alfredo Catalani, il cui libretto, denominato \u00abdramma fantastico\u00bb, fu liberamente tratto da \"Loreley\", una ballata pubblicata nel 1824 dello stesso Heine.\nIl debutto.\nDopo il verdetto negativo del concorso Sonzogno, Fontana si interess\u00f2 affinch\u00e9 Puccini potesse far ascoltare l'opera in privato ad alcune delle pi\u00f9 eminenti personalit\u00e0 della Milano intellettuale del tempo. L'audizione ebbe luogo nel salotto del giornalista Marco Sala. Vi presenziarono, tra gli altri, Arrigo Boito, Giovannina Lucca e Alfredo Catalani.\nL'aiuto finanziario di un gruppo di sottoscrittori, per lo pi\u00f9 vicini a Casa Ricordi, consent\u00ec di allestire l'opera al Teatro Dal Verme. Da una lettera di Fontana a Puccini databile all'aprile 1884 conosciamo i nomi di alcuni di essi:\nLa prima rappresentazione ebbe luogo il 31 maggio 1884 e fu un successo autentico, di pubblico e critica, come testimoniano le recensioni di Filippo Filippi sulla \"Perseveranza\" e di Antonio Gramola sul \"Corriere della Sera\". L'opera ebbe quattro repliche. In orchestra suonava come contrabbassista il giovanissimo Pietro Mascagni.\nCasa Ricordi annunci\u00f2 l'acquisto dei diritti sulla \"Gazzetta Musicale di Milano\" dell'8 giugno 1884 (p.\u00a0217), ma che un accordo fosse gi\u00e0 stato preso \u00e8 dimostrato sia dal logo di Casa Ricordi sul libretto della \"prima\", sia da una precedente lettera di Fontana, nella quale il poeta informa il compositore che all'indomani egli avrebbe spedito il libretto a Ricordi, \u00abcon una lettera co' fiocchi\u00bb. Infine, a riprova della battaglia editoriale in corso, l'opera fu annunciata al pubblico, prima della rappresentazione inaugurale, come \u00abun'altra delle opere presentate al concorso del \"Teatro Illustrato\" [la rivista di Casa Sonzogno] che non ebbero n\u00e9 premio n\u00e9 menzione\u00bb.\nReazioni del mondo musicale.\nIl pi\u00f9 noto critico musicale dell'epoca, Filippo Filippi, che aveva gi\u00e0 elogiato senza riserve il giovane compositore in occasione della prima del \"Capriccio sinfonico\", descrisse l'esito della serata sulla \"Perseveranza\":\nLa stampa fu unanime nel riconoscere i pregi dell'opera. Marco Sala, uno dei sottoscrittori, dalle colonne dell'\"Italia\" defin\u00ec l'opera \u00abun piccolo e prezioso capolavoro da cima a fondo\u00bb. Persino la recensione della \"Musica popolare\" di Casa Sonzogno fu positiva. Mentre sul \"Corriere della Sera\" Antonio Gramola rilev\u00f2 affinit\u00e0 con i maggiori operisti francesi:\nPi\u00f9 cauto Verdi che, pur senza conoscere lo spartito (che ricever\u00e0 solo nel febbraio 1885), comment\u00f2 cos\u00ec le notizie che gli erano giunte all'orecchio:\nQualche riserva sul peso della componente sinfonica nell'economia della breve opera fu d'altronde avanzata dallo stesso Filippi, che in un articolo successivo a quello citato, apparso sulla \"Perseveranza\" del 2-3 giugno, afferm\u00f2:\nLa sensazione generale, tuttavia, era quella di aver assistito alla nascita dell'operista in grado di rilanciare il teatro d'opera in Italia. Al riguardo, il 27 giugno 1884 Emanuele Muzio, l'unico allievo di Verdi, scrisse a Giulio Ricordi:\nRevisioni.\nDopo il fortunato esordio al Dal Verme, tra il 1884 e il 1889 Puccini rimaneggi\u00f2 l'opera a pi\u00f9 riprese.\nTra il giugno e l'ottobre 1884 l'opera fu ampliata mediante l'aggiunta di brani solistici per i due protagonisti, ai quali stranamente la versione originale non riservava neppure un'aria. Nacquero cos\u00ec la romanza di Anna \"Se come voi piccina\", nel primo atto, e il monologo drammatico di Roberto \"Per te quaggi\u00f9 sofferse ogni amarezza\", nel secondo. Inoltre, le due parti in cui l'atto unico era suddiviso diventarono altrettanti atti, fu aggiunta una quartina da far intonare al coro durante l'intermezzo sinfonico \"L'abbandono\", per accompagnare il corteo funebre, e fu ampliata considerevolmente la scena finale. In questa forma l'opera and\u00f2 in scena al Teatro Regio di Torino il 26 dicembre 1884. Nello stesso mese Ricordi pubblic\u00f2 la prima edizione per canto e pianoforte.\nUn mese pi\u00f9 tardi, il 24 gennaio 1885, l'opera debutt\u00f2 al Teatro alla Scala, registrando 14 repliche. Fu proprio durante le recite scaligere che Puccini aggiunse la romanza di Roberto \"Torna ai felici d\u00ec\", collocata subito prima del monologo, che fu probabilmente eseguita durante le repliche. In questa forma l'opera fu ristampata, sempre ridotta per canto e pianoforte, nel marzo 1885.\nLa nuova versione fu salutata come un netto progresso rispetto all'opera rappresentata al Dal Verme. Filippo Filippi, dalle colonne della \"Perseveranza\", sottoline\u00f2 come la revisione avesse ricondotto il lavoro entro i confini del teatro musicale pi\u00f9 ortodosso:\nUn'ulteriore edizione, stampata probabilmente tra l'estate e l'autunno del 1888, reca l'aggiunta di 9 battute alla fine del duetto tra Anna e Roberto nel secondo atto. Pi\u00f9 importante fu il taglio del monologo di Roberto \"Per te quaggi\u00f9 sofferse ogni amarezza\" - lo stesso aggiunto nel 1884 - operato prima della ripresa al Dal Verme di Milano del 7 novembre 1889, le cui 97 battute scompaiono infatti dallo spartito per canto e pianoforte riedito nel 1891, che presenta inoltre modifiche minori nel duetto del primo atto, nella romanza \"Torna ai felici d\u00ec\" e nel finale.\nRiprese storiche.\nSe gli allestimenti del 1884 erano stati accolti favorevolmente e le rappresentazioni del gennaio 1885 al Teatro alla Scala, con Franco Faccio direttore e Romilda Pantaleoni nei panni di Anna, avevano segnato la consacrazione dell'opera, il cammino delle \"Villi\" negli anni seguenti non fu sempre costellato da successi. In particolare, rest\u00f2 memorabile il fiasco al Teatro San Carlo di Napoli, il 15 gennaio 1888 con Emilio De Marchi (tenore).\nIl 5 novembre 1885 avviene la prima nel Teatro Comunale di Bologna nella prima versione diretta da Luigi Mancinelli con Francesco Navarrini, il 1\u00ba gennaio 1886 nel Teatro La Fenice di Venezia ed il 5 febbraio 1887 al Teatro Verdi (Trieste), che per\u00f2 allora si chiamava Teatro comunale, cambier\u00e0 nome nel 1901. Inoltre all'epoca Trieste era estero, Austria-Ungheria..\nTra gli allestimenti pi\u00f9 prestigiosi, si annoverano quello del 29 novembre 1892 all'Opera di Amburgo, quando l'opera fu diretta da Gustav Mahler, in seguito acerrimo avversario del teatro pucciniano, e quello della premi\u00e8re negli Stati Uniti del Metropolitan di New York del 17 dicembre 1908, con Arturo Toscanini sul podio, Frances Alda, Alessandro Bonci e Pasquale Amato.\nIn Inghilterra, l'opera debutt\u00f2 il 24 settembre 1897 a Manchester, nella traduzione inglese di Percy E. Pinkerton, reintitolata \"The Witch Dancers\" (\"Le streghe danzatrici\").\nIl 28 ottobre 1899 avviene la prima nel Teatro Costanzi di Roma.\nIl successo delle opere pucciniane della piena maturit\u00e0 port\u00f2 inevitabilmente a ridurre gli allestimenti delle \"Villi\". Nel gennaio 1917, tuttavia, il compositore consider\u00f2 per qualche tempo l'ipotesi di riesumare la sua prima opera (e quindi, probabilmente, di rivederne la partitura) per abbinarla al \"Tabarro\", l'opera in un atto che aveva da poco terminato e che da sola non bastava a coprire lo spazio di una serata teatrale.\nNel 1972 avviene la prima nel Teatro Comunale di Firenze con Veriano Luchetti.\nTrama.\nAtto I.\nPrimavera. In un villaggio della Foresta Nera si festeggia il fidanzamento fra Roberto (tenore) e Anna (soprano), figlia di Guglielmo Wulf (baritono), ricco possidente del luogo.\nAnna \u00e8 tuttavia triste perch\u00e9 il fidanzato sta per mettersi in viaggio verso Magonza, allo scopo di prendere possesso dei beni lasciatigli in eredit\u00e0 da un'anziana congiunta.\nAtto II.\nDalla voce di un narratore apprendiamo che il presentimento di Anna si \u00e8 avverato. Giunto in citt\u00e0, Roberto si \u00e8 lasciato sedurre da una \u00absirena\u00bb, dimenticandosi della fidanzata lontana, che nel frattempo \u00e8 morta di dolore. Infine, abbandonato dall'amante, Roberto ha deciso di far ritorno al paese per implorare il perdono di Anna, di cui ignora la tragica sorte.\nInverno. \u00c8 notte. Il vecchio Guglielmo, che non pu\u00f2 darsi pace, invoca l'intervento delle Villi: le magiche creature che si danno convegno nelle notti di luna piena facendo danzare convulsamente i traditori d'amore fino a provocarne la morte.\nGiunto al villaggio, preda della nostalgia e del rimorso, Roberto intravede il fantasma di Anna, che con infinita tristezza gli si rivolge per ricordargli le promesse di fedelt\u00e0 e il tradimento di cui si \u00e8 macchiato.\nRoberto fa per muovere verso di lei, quando uno stuolo di Villi lo afferra e lo coinvolge in un ballo vorticoso. All'alba, mentre Roberto giace ormai senza vita, le Villi si dileguano e con esse svanisce, finalmente placato, il fantasma della fanciulla morta per amore.\nDa Karr a Fontana.\nRispetto al racconto di Karr, il librettista Ferdinando Fontana semplific\u00f2 considerevolmente la trama, eliminando la figura del fratello di Anna, Konrad, che muore battendosi in duello col protagonista Heinrich, nell'opera ribattezzato Roberto.\nNel racconto, inoltre, Heinrich non \u00e8 sedotto da una \"sirena\", bens\u00ec da un'ereditiera, la figlia dello zio a cui egli fa visita a Magonza. Se in Fontana, dunque, \u00e8 il desiderio sessuale a spingere Roberto al tradimento, in Karr \u00e8 il denaro a indurre Heinrich a sposare la cugina.\nStruttura a numeri e analisi.\nLe corrispondenze col libretto sono indicate in corpo minore mediante la sequenza numero romano (atto) / numero arabo (scena).\nAtto I.\nN. 1 - Preludio.\nUn breve preludio a sipario chiuso anticipa tre motivi musicali. La sezione iniziale sviluppa alcune idee del duetto d'amore (N. 4), affidate nelle prime 6 battute ai soli legni. La sezione centrale si basa su due motivi tratti dal concertato-preghiera che chiude il primo atto (N. 5), il primo dei quali sembra citare alla lettera l'\"Abendmahl-Motiv\" che apre il \"Parsifal\", arricchito da un controcanto affidato ai legni acuti, mentre il secondo \u00e8 una frase cantabile dall'arcata tipicamente pucciniana, sostenuta dal tappeto di biscrome dell'arpa:\nNella sezione conclusiva, una ripresa scorciata del tema tratto dal duetto sfocia in un ultimo cenno all'incipit del motivo cantabile della preghiera.\nN. 2 - Coro d'introduzione.\nIl sipario si apre su un banchetto. Un tema rustico in 2/4, basato su una martellante figurazione giambica, introduce gli \u00abevviva!\u00bb con cui il coro saluta i fidanzati, seduti a capotavola. Il tema, esposto due volte (la prima dalla sola orchestra, la seconda con l'aggiunta delle voci), si chiude con un cenno al motivo dell'episodio musicale seguente, durante il quale i paesani - \u00abcome chiacchierando fra loro\u00bb - raccontano che Roberto sta per partire per Magonza, dove prender\u00e0 possesso della ricca eredit\u00e0 della sua madrina (\"Della vecchia di Magonza\"). Questa seconda sezione del Numero presenta uno stile severo, con le tre voci del coro condotte in forma per lo pi\u00f9 omoritmica, con cenni di imitazione, e fu forse riscritto dopo la prima rappresentazione, almeno a giudicare dalle varianti sostanziali al libretto.\nDopo una nuova tornata di \u00abEvviva!\u00bb, l'orchestra abbandona il tempo binario per attaccare un \u00abTempo di valzer\u00bb. Ha inizio la danza paesana in La minore, \"Gira! balza!\", il cui movimento ricorda pi\u00f9 una mazurca che un valzer, per la quale Puccini ricicl\u00f2 lo \"Scherzo\" per archi composto nel dicembre 1882.\nGuglielmo, il padre della fidanzata, \u00e8 invitato a partecipare al ballo. I suoi volteggi con una ragazza, \u00abfra gli applausi e le risa\u00bb dei montanari, sono accompagnati da un nuovo, pi\u00f9 delicato motivo di danza, in tempo di valzer, basato questa volta su una sezione della versione originale del \"Preludio sinfonico\" (1882).\nDopo una ripetizione del coro \"Gira! balza!\", la ripresa strumentale dei due ballabili chiude il Numero in dissolvenza, mentre tutti abbandonano la scena.\nN. 3 - Romanza di Anna.\nAnna rientra in scena, sola, tenendo tra le mani un mazzolino di nontiscordardim\u00e9, a cui si rivolge nel corso della romanza \"Se come voi piccina\", composta per la seconda versione dell'opera. Ciascuna delle due strofe \u00e8 preceduta da un ritornello orchestrale. Una ripresa strumentale in crescendo dell'ultima sezione della strofa lega la romanza all'ingresso di Roberto.\nN. 4 - Duetto tra Anna e Roberto.\n\"Non esser, Anna mia, mesta s\u00ec tanto\", l'\u00abAndante lento\u00bb che costituisce la sezione iniziale del duetto d'amore, si basa sulla musica della romanza da salotto \"Melanconia\", con alcune modifiche. Questo arioso, condotto liberamente, si interrompe quando Anna confida all'innamorato di aver sognato se stessa morente, in attesa del suo ritorno. Roberto la rassicura, dando l'avvio alla sezione chiusa del Numero: l'\u00abAndante molto lento\u00bb \"Tu dell'infanzia mia\", la cui lunga melodia, resa irregolare dall'alternanza di versi settenari ed endecasillabi, \u00e8 intonata prima dal tenore e poi dal soprano, entrambe le volte conclusa dal ritornello \"Ah! dubita di Dio... ma no, dell'amor mio non dubitar!\", gi\u00e0 udito durante il preludio e ripreso dalle due voci in pianissimo come coda del duetto.\nN. 5 - Preghiera.\nLa campana suona quattro rintocchi: \u00e8 ora di partire e i montanari si apprestano ad accompagnare Roberto fino al limite della foresta. Il dialogo \u00e8 sostenuto da ruvidi staccati degli archi, che anticipano una delle idee musicali del successivo concertato-preghiera.\nBabbo Guglielmo chiama tutti intorno a s\u00e9. Quindi attacca la preghiera \"Angiol di Dio\", la cui sezione iniziale si basa sul \"Salve Regina\" che Puccini aveva composto di recente, probabilmente in quello stesso 1883, su versi di Antonio Ghislanzoni. La sequenza degli episodi \u00e8 tuttavia invertita: la frase pi\u00f9 cantabile \u00e8 impiegata come incipit, mentre la melodia a valori stretti, trattata ad imitazione, con le sue armonie chiesastiche, \u00e8 sviluppata a partire dall'ingresso delle voci di tenore e soprano.\nIl concertato si sviluppa quindi sui due motivi gi\u00e0 ascoltati nel preludio: prima quello cantabile, poi quello tratto da \"Parsifal\", sul quale fa il suo ingresso il coro, cui segue un'ultima ripresa della musica del \"Salve Regina\".\nDopo gli addii di prammatica, Roberto parte sulla ripresa orchestrale a tutta forza del tema principale del precedente duetto (\"Tu dell'infanzia mia\"), cui segue - come alla fine del preludio - un ultimo cenno al tema pi\u00f9 cantabile della preghiera.\nAtto II.\nN. 6 - Intermezzo sinfonico, I Tempo: \"L'Abbandono\".\nIl libretto di Fontana abbina il primo tempo dell'intermezzo sinfonico ad un'ottava di endecasillabi destinati alla lettura (nonostante in alcune edizioni discografiche essi siano affidati alla voce di un attore); soluzione in linea con le teorie di Fontana, che nel pamphlet \"In Teatro\" (1884) aveva propugnato addirittura la separazione tra libretto destinato al compositore e libretto (\u00abpoema\u00bb) destinato allo spettatore.\nEseguito alla prima assoluta come pagina puramente sinfonica, il primo tempo dell'intermezzo fu in seguito arricchito dalle voci di un coro interno di soprani (\u00abCome un giglio reciso\u00bb).\nIl brano va eseguito a sipario aperto, mentre un velo filtra l'immagine del corteo funebre. Tale soluzione scenica, a cui allude il titolo originale di \"Nebulosa\", fu mutuata dall'analoga \"Nebulosa\" del prologo del \"Mefistofele\" di Boito.\nIn Fa maggiore e in tempo di \u00abAndante poco mosso\u00bb, \"L'Abbandono\" \u00e8 una pagina elegiaca, sorta di omaggio musicale alla fanciulla morta per amore. Il fraseggio \u00e8 reso fluido dalla condotta melodica per gradi congiunti, basata prevalentemente su catene di terzine che trasformano il tempo di 3/4 in un 9/8 effettivo, nonch\u00e9 dai frequenti accordi di Nona e Undicesima, la cui indeterminatezza tonale dona all'armonia un carattere sospeso.\nIl materiale tematico \u00e8 omogeneo, bench\u00e9 nella sezione centrale emerga un'idea contrastante a valori pi\u00f9 stretti, annunciata la prima volta dalla tromba sola, ricavata per altro da quella principale. Quanto mai instabili sono invece la dinamica e l'agogica, come nello stile del Puccini pi\u00f9 maturo.\nLa coda ci riserva un lento passaggio cromatico in sincope sulla misteriosa sequenza di Quinte vuote del basso (Re bemolle/La bemolle \u2013 Fa/Do \u2013 Si bemolle/Fa \u2013 Fa/Do \u2013 Re bemolle/La bemolle) abbinata alla frase del coro \u00abO pura virgo, requiesce in pace\u00bb, prima che un'ultima ripresa del tema iniziale chiuda il brano in dissolvenza.\nN. 7 - Intermezzo sinfonico, II Tempo: \"La Tregenda\".\nLa copertura dell'ellissi narrativa tra la morte di Anna e il ritorno di Roberto al villaggio \u00e8 demandata a due ottave di versi endecasillabi, chiusi da un distico che contiene uno smaccato rimando ai primi due versi della \"Commedia\" dantesca:\nAll'alzarsi del velo, appare il paesaggio notturno e invernale destinato a fare da sfondo a tutto il secondo atto. La danza delle Villi, che entrano in scena \u00abprecedute da fuochi fatui che guizzano da ogni parte\u00bb, si svolge su una galoppante pagina sinfonica che suscit\u00f2 l'entusiasmo del pubblico della prima.\n\"La tregenda\" \u00e8 una tarantella basata su due idee musicali freneticamente alternate: un grottesco motivo di fanfara, che incarna la ridda delle vendicatrici e dal quale deriva un pi\u00f9 languido inciso melodico, e un motivo contrametrico (in tempo ternario, nonostante il 2/4 indicato in armatura) basato su robuste ottave vuote, mosse per quegli intervalli di quarta e quinta che costituiscono la cellula-base di tutto il pezzo.\nN. 8 - Preludio, scena e romanza di Guglielmo.\nLa scena di Guglielmo, che nel piangere la morte della figlia invoca la vendetta delle Villi, costituisce il Numero pi\u00f9 ancorato alle convenzioni operistiche italiane, articolato com'\u00e8 in una schematica successione di preludio, recitativo e romanza.\nIl preludio in Do minore, aperto da un cupo lamento dei corni sul tremolo degli archi gravi e culminante in una frase di tutta l'orchestra in fortissimo (\u00abstraziante\u00bb), esprime il sentimento di angoscia del padre, cos\u00ec da rendere pi\u00f9 umana la rabbia che egli esprime nel corso del recitativo. Ed \u00e8 proprio la parola \u00abangoscia\u00bb (\u00abE agli estremi miei giorni / Serbar cotanta angoscia\u00bb) a far esplodere nuovamente in orchestra la frase centrale del preludio.\nLa romanza \"Anima santa della figlia mia\" \u00e8 un \u00abAndante lento\u00bb la cui eloquenza melodica sembra attingere al modello di Ponchielli. Il fraseggio \u00e8 condotto secondo le regole della vecchia lyric-form, in un periodo musicale articolato in quattro frasi simmetriche a struttura A-A'-B-A\", ciascuna basata su un distico di endecasillabi. Il ritorno all'idea iniziale (A) durante il distico conclusivo, mentre Guglielmo si rivolge a Dio per chiedergli perdono della sua smania di vendetta, attesta tuttavia una sorta di disattenzione o disinteresse, da parte di Puccini, per il contenuto dei versi.\nN. 9 - Scena drammatica e romanza di Roberto.\nGuglielmo rientra in casa. Mentre l'orchestra riprende alcune idee della \u00abTregenda\u00bb (n. 7), le voci delle Villi annunciano ad Anna che sta per giungere il traditore.\nLe drammatiche frasi del recitativo di Roberto (\"Ecco la casa... Dio, che orrenda notte!\") sono inframmezzate dal tema contrametrico della \u00abTregenda\u00bb. Finch\u00e9 la paura e il rimorso del ragazzo non si sublimano nella romanza \"Torna ai felici d\u00ec\", il brano pi\u00f9 noto dell'opera. Aggiunta all'inizio del 1885 per esplicita volont\u00e0 di Puccini, questa romanza introduce nella scena drammatica la nota lirica della nostalgia. Il ricordo della primavera precedente, prima del viaggio a Magonza, \u00e8 evocato musicalmente dalla ripresa dell'ultimo motivo della festa paesana (n. 2), oscurato irrimediabilmente dall'impiego del modo minore e dal movimento lento.\nLa scena del tenore, in origine assai breve, era stata ampliata gi\u00e0 nel 1884, durante il rifacimento che segu\u00ec la prima assoluta, ma i versi che Fontana compose in quell'occasione focalizzavano l'attenzione non sulla nostalgia, bens\u00ec sul senso di colpa del protagonista e sull'odio per la \u00abcortigiana vil\u00bb, che toccava il culmine nella quartina che avrebbe dovuto costituire la sezione chiusa (\"Per te quaggi\u00f9 sofferse ogni amarezza\"). Soluzione che non dovette soddisfare Puccini, se pochi mesi pi\u00f9 tardi egli chiese l'aggiunta della romanza, cui segu\u00ec, nell'ultima versione, il taglio definitivo di \"Per te quaggi\u00f9 sofferse ogni amarezza\".\nIl brano soppresso si basava su due temi di cui rimane traccia anche nell'ultima versione: il lugubre motivo in progressione abbinato alle parole \u00abQual brivido mi colse!\u00bb e il lamento discendente su cui si basa il postludio che chiude il Numero. Sorprendente e insieme indicativa della mancata adesione di Puccini al testo inviatogli da Fontana \u00e8 la scelta di musicare per due volte la medesima quartina su due temi musicali a carattere antitetico: drammaticamente nevrastenico il primo, liricamente sfinito il secondo.\nAll'ampliamento successivo alla prima milanese risalgono gli altri brevi episodi che seguono la romanza. Si tratta per lo pi\u00f9 di declamati drammatici, simili a quelli che aprono la scena, nel mezzo dei quali si colloca l'oasi melodica dell'\u00abAndante religioso\u00bb \"O sommo Iddio!\", voluto da Puccini onde riprendere l'episodio dalla cantabilit\u00e0 pi\u00f9 spiegata del concertato-preghiera (n. 5), la cui progressione obbliga per altro il tenore a proibitivi passaggi nel registro acuto.\nN. 10 - Gran scena e duetto finale.\nRoberto ode la voce di Anna, ma la speranza di ritrovare l'innamorata ancora in vita non dura che un istante e la Villi mette subito le cose in chiaro: \u00abNon son pi\u00f9 l'amor... Son la vendetta!\u00bb\nIl duetto che segue si basa per gran parte sulla musica dell'intermezzo \"L'abbandono\" (n. 6), con l'aggiunta delle voci di solisti e coro. Solo quando Anna rievoca la promessa d'amore (\"Tu dell'infanzia mia\") si riaffacciano i versi e, con qualche variante, la musica del duetto del primo atto (n. 4).\nLa danza mortale a cui Le Villi costringono il traditore si basa per intero sulla musica della \"Tregenda\" (n. 7). In questo gioco di rimandi, anche le parole del coro - \u00abGira! Balza!\u00bb - riprendono alla lettera quelle del ballo rustico (n. 2), ma questa volta Puccini non coglie l'occasione per istituire un collegamento musicale tra i due episodi.\nRoberto crolla a terra sfinito e muore tra gli \u00abOsanna\u00bb del coro di Spiriti e Villi. Solo nella prima versione a questo punto Babbo Guglielmo esce di casa e, nel contemplare il cadavere di Roberto, prorompe nell'esclamazione \u00ab\u00c8 giusto Iddio!\u00bb, destinata a scomparire a partire dalla seconda versione ma conservata nei libretti a stampa.\nCaratteri generali.\nSe la drammaturgia delle \"Villi\" appare ancora improntata al gusto scapigliato di Fontana, la musica presenta gi\u00e0 numerosi tratti caratteristici dello stile di Puccini. La flessibilit\u00e0 della melodia, per certi versi francesizzante, \u00e8 strettamente legata a quella dei processi armonici, le cui risoluzioni sono talvolta ritardate ad oltranza, come nessuno dei compositori italiani del tempo avrebbe osato fare. Esemplare, al riguardo, \u00e8 la pagina iniziale del preludio, la cui prima cadenza ricorre dopo 9 battute zeppe di accordi di nona e di settima.\nNon meno nuova, nel panorama italiano, \u00e8 la scrittura orchestrale, resa brillante dall'uso dei legni, dell'arpa e di percussioni a suono determinato quale il glockenspiel.\nComposta in pochi mesi, con l'urgenza di consegnare la partitura alla commissione del concorso Sonzogno, \"Le Villi\" brilla pi\u00f9 per freschezza d'invenzione che per rifinitura e coerenza. Il numero degli autoimprestiti da pagine orchestrali o vocali da camera \u00e8 tale da farne una sorta di centone, mentre l'intero finale \u00e8 basato sulla riproposizione della musica del doppio intermezzo sinfonico.\nIl tratto pi\u00f9 singolare \u00e8 costituito dall'abbinamento del genere dell'opera-ballo, figlio del mastodontico grand op\u00e9ra francese, con la struttura in un atto unico (poi ampliato a due atti brevi). L'agilit\u00e0 e la semplicit\u00e0 dell'impianto a pezzi chiusi anticipano \"Cavalleria rusticana\" di Mascagni, l'opera destinata a vincere la seconda edizione del Concorso Sonzogno. Lo stesso Puccini, in una lettera del 9 agosto 1895, rivendic\u00f2 l'influsso delle \"Villi\" sulle opere del livornese: \u00ab\"Le Villi\" hanno iniziato in tipo che oggi si chiama \"mascagnano\" e nessuno mi ha reso giustizia.\u00bb Un'allusione a tratti stilistici di \"Cavalleria rusticana\", il cui intermezzo sinfonico \u00e8 stato spesso avvicinato a \"L'Abbandono\" (n. 6) delle \"Villi\", ma forse anche agli aspetti esoterici presenti in \"Guglielmo Ractliff\".\nL'elemento di danza, proprio dell'opera-ballo, va ben oltre il valzer della festa di fidanzamento e la ridda infernale delle Villi; buona parte dell'opera, tra cui i numeri 1, 4, 5 e 6 per intero, \u00e8 infatti scritta in un metro di 3/4 che sembra evocare un perpetuo movimento di valzer. Una soluzione che Puccini riprender\u00e0 nel \"Tabarro\", anche allora per contrapporre il lirismo e la sensualit\u00e0 del movimento ternario alla durezza inesorabile di quello binario, che nelle \"Villi\" \u00e8 associato alle figure delle vendicatrici d'amore.\nOrganico orchestrale.\nLa partitura di Puccini prevede l'utilizzo di:"}
{"id": "55132", "revid": "110157", "url": "https://it.wikipedia.org/wiki?curid=55132", "title": "W\u00fclfrath", "text": "W\u00fclfrath \u00e8 una citt\u00e0 di 21.498 abitanti della Renania Settentrionale-Vestfalia, in Germania.\nAppartiene al circondario (\"Kreis\") di Mettmann (targa ME).\nMettmann si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "55134", "revid": "2004111", "url": "https://it.wikipedia.org/wiki?curid=55134", "title": "Robert Koch", "text": "Robert Koch \u00e8 ritenuto\u00a0- assieme al suo collega-rivale Louis Pasteur - il fondatore della moderna batteriologia e microbiologia. Ha dato un contributo fondamentale alla scuola delle malattie infettive e alla nascita e al successivo sviluppo della medicina tropicale in Germania.\nKoch riusc\u00ec nel 1876 a coltivare l'agente causale dell'antrace (\"Bacillus anthracis\") fuori dall'organismo e a descrivere il suo ciclo di vita, descrivendo cos\u00ec per la prima volta il ruolo di un agente patogeno alla nascita di una malattia. Nel 1882 scopr\u00ec l'agente eziologico della tubercolosi (\"Mycobacterium tuberculosis\") e in seguito ne svilupp\u00f2 l'estratto antigenico che poteva dimostrare l'avvenuta infezione in un organismo ospite (compreso l'organismo umano), la tubercolina. Nel 1905 venne insignito del Premio Nobel per la medicina.\nBiografia.\nGli inizi.\nRobert Heinrich Hermann Koch nacque a Clausthal-Zellerfeld, una citt\u00e0 mineraria vicino a Hannover, l 11 dicembre del 1843, da Hermann Koch e Matilde Biewende. Era il terzo di tredici figli, dei quali sopravvissero nove maschi e due femmine. Il padre apparteneva alla borghesia medio-alta di Clausthal, in quanto ingegnere minerario, ma viveva comunque seri problemi economici: le entrate non riuscivano a coprire le spese quotidiane e quelle per il mantenimento agli studi dei figli e a ripagare il debito contratto per l'acquisto della casa alla Kronpatz di Clausthal.\nQueste preoccupazioni segnarono profondamente la vita dei figli. Hermann Koch dal 1838 al 1845 fu trasferito in Francia, dove si occup\u00f2 della direzione delle miniere dell'Erz. Un po' per i suoi racconti, un po' per le sue esperienze di vita, trasmise ai figli la voglia di emigrare: la maggior parte di essi si trasferirono poi in America. In seguito, nel 1853 divenne consigliere delle miniere imperiali di Hannover; grazie a questa occupazione le finanze familiari furono risanate.\nAll'et\u00e0 di quattro anni, R. Koch impar\u00f2 da solo a leggere e scrivere apprendendo dai fratelli pi\u00f9 grandi. L'anno successivo fu affidato ad un insegnante privato e in seguito inizi\u00f2 a frequentare il liceo umanistico nella Clausthaler Graupenstrasse. Prima di conseguire il diploma, Robert Koch voleva emigrare come commerciante in America, ma la madre, dopo averne capito la particolare propensione per le materie scientifiche, il mondo animale, la scienza e i minerali, insistette perch\u00e9 continuasse il liceo.\nImportante fu la figura del nonno, che lo inizi\u00f2 alla conoscenza della fotografia e della microscopia e gli insegn\u00f2 a giocare a scacchi. A Pasqua del 1862, all'et\u00e0 di 19 anni, Robert Koch si diplom\u00f2 e, a seguito delle insistenze dei genitori, si iscrisse alla facolt\u00e0 di medicina all'Universit\u00e0 di Gottinga. Conobbe il fisiologo Georg Meissner, il clinico Karl Hassle e l'anatomista Friedrich Gustav Jakob Henle, tre medici che ebbero un grande ascendente su di lui.\nQuest'ultimo nel 1840 aveva pubblicato il trattato \"Von den Miasmen und Kontagien\", nel quale dava le prime basi teoriche alla possibile esistenza di germi patogeni, diventando di fatto un pioniere della batteriologia. Nel gennaio del 1865, il direttore dell'Istituto patologico di Gottinga offr\u00ec a Koch un posto di assistente, anche se Koch frequentava solo il terzo anno. Nel giugno del 1865 vinse il premio alla facolt\u00e0 di medicina con uno studio su \u201cLa presenza delle cellule gangliari nell'utero\u201d e con il denaro del premio partecip\u00f2 ad un convegno dell'associazione tedesca degli scienziati naturalistici e medici a Hannover.\nGli anni dopo la laurea.\nNel gennaio del 1866 consegu\u00ec la laurea. In seguito part\u00ec per Berlino per incontrare Rudolf Virchow, uno dei pi\u00f9 famosi patologi di quei tempi e frequent\u00f2 il famoso ospedale \u201cCharit\u00e9\u201d. Rimase deluso dell'esperienza fatta in questo ospedale in quanto dispersivo per la moltitudine dei malati e delle malattie. Essendo andate deluse le sue aspettative lavorative-professionali ed essendo la vita di Berlino molto cara, Robert Koch pens\u00f2 di arruolarsi come medico militare in Russia oppure come medico della marina sui transatlantici.\nQueste decisioni erano pi\u00f9 che altro l'espressione di voler emigrare e di non voler tornare a Clausthal come medico generico. Ancora una volta i suoi genitori non furono d'accordo con le sue decisioni e si rivolsero ad un famoso fotografo amico di Amburgo, che riusc\u00ec a fargli avere un posto da medico assistente all'ospedale di Amburgo. Il fotografo in una lettera descrisse Robert Koch come un \u201cgiovane medico con molto talento ma troppo sicuro di se stesso, che aspirava senza aver fondamenti giustificati ad una carriera superiore e che questo impiego da medico assistente lo poteva riportare all'amara realt\u00e0\u201d. Nel marzo del 1866 nell'attesa di ricevere la chiamata dall'ospedale di Amburgo si fidanz\u00f2 con Emmy Fraatz, che conosceva gi\u00e0 da bambino.\nFinalmente i genitori erano contenti perch\u00e9 con questo fidanzamento il figlio aveva abbandonato completamente l'idea di emigrare all'estero. Si spos\u00f2 nel 1867 a Clausthal. Koch aveva 23 anni; a quei tempi gli uomini si sposavano intorno ai 28 anni. Koch per\u00f2 lo considerava come una sconfitta, piegandosi alla volont\u00e0 dei genitori, perch\u00e9 desiderava come i suoi fratelli, emigrare e trovare fortuna altrove. Il fratello pi\u00f9 grande, Adolf visse in Uruguay come agrario; Guglielmo visse in Messico come ricco proprietario di miniere, e anche quasi tutti gli altri fratelli e sorelle emigrarono o in America o in Messico dove trovarono fortuna. R.Koch lavor\u00f2 come medico assistente all'ospedale di Amburgo, successivamente come medico generico in Langenhangen/Hannover e poi a Potsdam.\nIn quel periodo nacque la sua prima e unica figlia, Gertrud, ma poich\u00e9 viveva in condizioni economiche precarie prese nuovamente in considerazione di emigrare. Nel 1869 si trasfer\u00ec a Rackwitz (oggi Polonia); una cittadina ricca e disposta a pagare il medico adeguatamente. Koch non divenne ricco ma dopo poco tempo divenne famoso anche oltre confine per le sue capacit\u00e0 di medico. Lavorava moltissimo e lo chiamavano anche da lontano. Nel 1870 si arruol\u00f2 come medico volontario nella guerra franco-prussiana, terminata la quale venne assegnato come ufficiale medico a W\u00f6llstein nel 1872, dove rimase fino al 1880. L\u00ec Koch compr\u00f2 una casa prestigiosa, accogliente e funzionante sia per le sue visite ai pazienti che per condurre le sue prime ricerche sulla tubercolosi.\nI primi interessi per la batteriologia.\nIl suo studio era suddiviso in due stanze; la prima veniva utilizzata per le visite dei malati, la seconda era un laboratorio che veniva utilizzato per isolare e studiare l'agente patogeno su appositi terreni, sotto il microscopio e successivamente fotografato per \u201cimmortalare\u201d le sue ricerche. Inizi\u00f2 quindi ad interessarsi alla batteriologia, studiando il decorso patologico dell'antrace, malattia endemica in animali erbivori selvatici o domestici, riuscendo a descrivere l'intero ciclo vitale del bacillus anthracis e a riprodurre la malattia su animali presi come cavie.\nFu inoltre uno dei primi ad introdurre proposte riguardanti misure igieniche da adottare per prevenire ulteriori propagazioni della malattia. Supportato da Ferdinand Julius Cohn, direttore dell'Istituto di Botanica dell'Universit\u00e0 di Breslavia, nel 1876 pubblic\u00f2 i suoi risultati, comprovando l'ipotesi secondo la quale a causare una certa malattia \u00e8 un peculiare organismo. L'anno successivo (1877) invent\u00f2 la microscopia fotografica, pubblicando un articolo contenente foto dettagliate di batteri ed il modo in cui potevano essere ottenute.\nIn questi anni conobbe Julius Cohnheim, un esperto in patologia sperimentale e direttore dell'Istituto di Patologia di Breslavia, i cui metodi saranno cruciali per il lavoro di Koch. Nel 1880 Koch fu chiamato come membro straordinario all'ufficio di sanit\u00e0 imperiale e successivamente fu nominato consigliere imperiale per la sanit\u00e0. All'istituto di sanit\u00e0 a Berlino Koch pot\u00e9 condurre le sue numerose sperimentazioni. Da allora cominci\u00f2 la rapida ascesa scientifica dell'istituto; nessun altro istituto in Germania e, probabilmente nel mondo, era cos\u00ec all'avanguardia come quello a Berlino sotto la sua guida. Nel 1882 Koch rese noto il suo lavoro sull'agente patogeno della \u201cpeste bianca\u201c \u2013 il bacillo della tubercolosi.\nAveva finalmente risolto l'enigma della pi\u00f9 grossa epidemia popolare di allora. Gli venne conferito il titolo di consigliere di fiducia imperiale (Kaiserlicher geheimer Regierungsrat) da parte di Guglielmo I e firmato da Bismarck. Koch per\u00f2 non si accontent\u00f2 della sola scoperta degli agenti patogeni ma si interess\u00f2 soprattutto alla lotta per circoscrivere ed eliminare con mezzi adeguati queste malattie. Si trasfer\u00ec nel corso della sua vita nelle regioni ad alto rischio della terra, come India, Nuova Guinea e Africa e cerc\u00f2 di combattere malattie infettive come il colera, la peste, la malattia del sonno e la malaria.\nDue matrimoni.\nNel maggio del 1866 Robert Koch annunci\u00f2 inaspettatamente il suo fidanzamento con Emmy Fraatz. I due si sposarono l'anno successivo. Dal loro matrimonio nacque una figlia, Gertrud, con la quale Koch mantenne un ottimo rapporto durante tutta la sua vita. Nel 1890 Emmy Fraatz e Robert Koch divorziarono, cosa insolita per quei tempi, dal momento che nell'impero tedesco il divorzio era previsto solo dal 1875; difatti esso conduceva facilmente all'isolamento sociale.\nIl 22 gennaio 1891 Koch incontr\u00f2 la diciassettenne Hedwig nello studio di un suo amico pittore, Gustav Graef. Lei era una sua allieva e posava come modella. Koch spos\u00f2 la giovane solo dopo tre anni. La sua seconda moglie accompagn\u00f2 Koch, diversamente dalla prima, durante i suoi numerosi viaggi all'estero.\nI viaggi all'estero.\nSin da ragazzino Koch sognava di diventare ricercatore delle scienze naturali all'estero. Probabilmente tale volont\u00e0 nasceva dal fatto che sette dei suoi fratelli e una sorella emigrarono in Uruguay, Messico e Stati Uniti. Egli rimase in Germania a causa dell'influenza che colp\u00ec la sua prima moglie Emmy. Malgrado ci\u00f2 riusc\u00ec sempre a conciliare la sua ricerca batteriologica con i viaggi all'estero.\nNel 1883-1884 condusse la \"spedizione colera\" in Egitto ed in India. In seguito allo scandalo tubercolina del 1890 si allontan\u00f2 dalla Germania, recandosi in Egitto.\nNel 1896 fu invitato dal governo ad analizzare e a fare ricerche sulla peste suina in Africa del sud. Nel 1897 continu\u00f2 il suo viaggio in India come membro tedesco della commissione di peste, a cui segu\u00ec il viaggio nell'Africa dell'est. Nel 1898-1899 fece ricerche sulla malaria in Italia e poi fino a Giava. In quel periodo, nonostante varie misure preventive messe in atto dall'amministrazione locale tedesca, esplose una nuova epidemia di malaria a Stephansort, al tempo sede governativa della colonia tedesca della Nuova Guinea. Venne inviato sul posto a studiare la malattia il famoso medico e microbiologo tedesco Robert Koch, che rimase a Stephansort per un soggiorno di due mesi a partire dal 29 dicembre 1899.\nTra il 1905 e il 1906 condusse la spedizione per la malattia del sonno nell'Africa dell'est; fece per\u00f2 principalmente le sue ricerche nella regione coloniale britannica in Uganda. Koch dovette interrompere questo viaggio per ricevere il Premio Nobel per la medicina nel 1905 a Stoccolma per la scoperta dell'agente patogeno della tubercolosi. Nel 1908 intraprese un viaggio negli Stati Uniti, Giappone e Hawaii.\nIl successo.\nMalgrado gli infruttuosi tentativi da parte della facolt\u00e0 di medicina di Breslavia di creare per lui una cattedra di Igiene, nel 1880 Cohnheim gli fece ottenere un posto presso il neo-fondato Ufficio Imperiale d'Igiene, inaugurando la fase pi\u00f9 produttiva della vita di Koch.\nNel 1881 dimostr\u00f2 l'efficacia dell'uso del vapore come agente sterilizzante e conobbe personalmente, durante il Congresso Medico Internazionale di Londra, Joseph Lister e Louis Pasteur. Nel 1882 applic\u00f2 i suoi metodi di analisi alla tubercolosi, all'epoca la principale causa di morte, riuscendo a stabilirne l'eziologia batterica e a confutare tutte le ipotesi fatte dai suoi predecessori. Egli riusc\u00ec infatti ad isolare il batterio e ad inocularne colture artificiali in altri animali sani.\nNel 1883 ottenne un altro successo identificando, durante una spedizione condotta prima in Egitto e poi in India, l'agente patogeno del colera, il vibrione colerico. Si tratt\u00f2 tuttavia di un successo incompleto, in quanto sia perch\u00e9 i successivi tentativi di inoculare colture artificiali in animali sani ebbero esito negativo sia perch\u00e9 il batterio era gi\u00e0 stato isolato nel 1854 da Filippo Pacini anche se la scoperta di quest'ultimo non si diffuse a sufficienza.\nLa rivalit\u00e0 con Pasteur.\nI grandi successi da lui ottenuti fecero presto nascere una accesa rivalit\u00e0 tra Koch e Pasteur, altro indiscusso padre della batteriologia, rivalit\u00e0 che ben presto divenne una questione di orgoglio nazionale. Si pensi al fatto che la stessa materia veniva chiamata microbiologia dai seguaci di Pasteur e batteriologia dai seguaci di Koch. L'inizio di tale controversia viene fatta risalire al 1882, quando si tenne a Ginevra il Congresso Internazionale di Igiene. In tale occasione Koch inizi\u00f2 a contestare la validit\u00e0 delle scoperte di Pasteur e critic\u00f2 con forza il metodo utilizzato dallo scienziato francese per il vaccino contro l'antrace, la cui efficacia era stata dimostrata pubblicamente nel 1881 a Pouilly-le-Fort.\nLa tubercolina.\nFu questo l'inizio del declino di Koch. Sebbene nel 1885 avesse ottenuto la tanto attesa cattedra di igiene alla universit\u00e0 di Berlino, egli era in costante competizione con Pasteur, il quale nello stesso anno aveva presentato il vaccino contro la rabbia. Nel 1890 egli present\u00f2 la tubercolina, un rimedio segreto contro la tubercolosi. Tuttavia ben presto si dimostr\u00f2 che il suo potere terapeutico era nullo e che la segretezza non serviva ad altro che a mascherare premesse scientifiche tutt'altro che certe. Ciononostante, l'euforia che segu\u00ec immediatamente dopo l'annuncio della tubercolina port\u00f2 alla fondazione dell'attuale Robert Koch Institute, nel 1891.\nGli ultimi anni.\nNonostante il fallimento della tubercolina, Koch continu\u00f2 imperterrito ad avere fede nelle sue propriet\u00e0 curative, ancora nel 1902, quando venne proclamata la non identit\u00e0 di tubercolosi umana e bovina. Egli fu a capo di diverse spedizioni promosse dal governo inglese, tra cui una nel 1896 in Sudafrica per studiare la peste bovina, e una nel 1902 in Rhodesia per svolgere ricerche su una malattia che interessava i locali allevamenti di bovini. Lavor\u00f2 molto anche sulla malaria, aggiungendo nuove informazioni sul ciclo di vita del parassita che la causava.\nFu nel ventesimo secolo che Koch venne riportato in auge grazie ad una serie di importanti onorificenze. Venne insignito nel 1901 della medaglia Harben, nel 1902 venne ammesso all'Accademia Parigina delle Scienze, e nel 1905 gli fu conferito il Premio Nobel per la medicina. Si ammal\u00f2 gravemente agli inizi del 1910: lamentava forti dolori nella parte sinistra del petto e soffriva di dispnea. Mor\u00ec il 27 maggio 1910, a causa di un attacco cardiaco, a Baden-Baden. I suoi resti si trovano nel Robert Koch Institut a Berlino e sono in un mausoleo tuttora visitabile.\nFondatore della batteriologia.\nConvenzionalmente la nascita della batteriologia \u00e8 datata nell'anno 1872 quando Ferdinand Julius Cohn pubblic\u00f2 un articolo dettagliato sull'\"esame dei batteri\". L'opinione di allora riteneva che le forme diverse di batteri potessero fondersi tra di loro in base alle condizioni ambientali, diventando quindi un'unica specie. Cohn differenzi\u00f2 invece diverse specie di batteri, le quali erano modificabili solo entro determinati limiti. Nel 1877 riusc\u00ec inoltre a dimostrare delle spore nel bacillus subtilis. Cohn, insieme a Koch, \u00e8 ritenuto il fondatore della batteriologia moderna.\nIl ciclo vitale dell'agente patogeno dell'antrace.\nKoch non \u00e8 lo scopritore dell'agente patogeno dell'antrace, detto anche carbonchio. Nel 1863, Casimir Davaine aveva scoperto una connessione tra batterio e malattia. La malattia del carbonchio era una malattia che dilaniava gli animali di campagna riuscendo ad infettare anche gli uomini. Koch studi\u00f2 tale malattia. Per i suoi studi microscopici svilupp\u00f2 la tecnica della \"goccia pendente\", nel quale i microbi venivano coltivati in una goccia sulla parte inferiore del porta-oggetto.\nCome liquido nutritivo utilizzava il liquido vitreo contenuto negl'occhi dei vitelli. Con questa sequenza poteva dimostrare e osservare la presenza di batteri nel sangue degli animali, come essi formavano spore e come si riproducevano. Le spore, trasparenti, le colorava con una tecnica suggeritagli da Karl Weigert. Infettando artificialmente i suoi animali da sperimentazione, questi contraevano il batterio dell'antrace, che li conduceva alla morte.\nEgli riusc\u00ec a documentare il processo patologico di come i batteri distruggessero i vasi sanguigni. Con il suo lavoro pot\u00e9 spiegare perch\u00e9 gli animali sui pascoli si infettavano con l'antrace. I contadini non seppellivano profondamente le carcasse morte degli animali; da queste carcasse, infatti, Koch riusc\u00ec ad isolare spore dell'antrace, inoltre pot\u00e9 dimostrare che il sangue infetto di pecore malate era infettivo anche dopo quattro anni; invi\u00f2 la prima stesura del suo articolo sull'antrace a Cohn il quale ne fu molto entusiasta e invit\u00f2 Koch ad una presentazione dettagliata a Breslavia; la pubblicazione venne stampata per la prima volta nel 1876.\nPostulati di Koch.\nSono stati pubblicati nel 1883 e sono i criteri ancora oggi utilizzati per dimostrare che un determinato microrganismo \u00e8 causa della malattia in questione.\nEssi sono ancora considerati validi dalla scienza medica contemporanea."}
{"id": "55138", "revid": "1903739", "url": "https://it.wikipedia.org/wiki?curid=55138", "title": "Bud\u014d", "text": "Il \u00e8 la via marziale giapponese. Il termine \u00e8 composto dagli ideogrammi kanji e , che si possono tradurre come \"\"Via marziale\", \"Via della guerra\", oppure \"Via che conduce alla pace\", \"Via che conduce alla cessazione della guerra attraverso il disarmo\"\".\nInfatti l'ideogramma \"bu\" \u00e8 internamente composto dai due ideogrammi, e che nella lingua giapponese significano:\nDa cui nella lingua e nello spirito della tradizione giapponese, significa letteralmente \"\"fermare, arrestare, lasciare le lance\".\nL'ideogramma significa letteralmente \"ci\u00f2 che conduce\" nel senso di \"disciplina\" vista come \"percorso\", \"via\", \"cammino\", non in senso fisico ma piuttosto etico e morale. Uscendo dal significato strettamente letterale, il termine \"lance\" assume il significato pi\u00f9 ampio di \"armi\" e quindi quello traslato di \"guerra\" o \"combattimento\", mentre il termine \"fermare\" assume il significato traslato di \"cessare\". Nella concezione della tradizione marziale giapponese, quindi, il significato del termine bu implica quello di \"abbandono delle armi\" e quindi di \"disarmo\" e non di \"guerra\"\".\nIn contrasto con l'aura di antichit\u00e0 di cui il \"bud\u014d\" \u00e8 circonfuso, la sua disciplina marziale \u00e8 uno dei tanti esempi moderni di tradizione inventata. La stessa accezione del termine risale all'ultimo decennio del XIX secolo.\nL'aspirazione etica e sociale del bud\u014d.\nIl concetto che tale termine vuole esprimere \u00e8 dunque quello di realizzare, attraverso la pratica di una disciplina marziale molto particolare fondata sul \"\"principio di non-resistenza\", l'elevata aspirazione del bud\u014d consistente nella cessazione del combattimento e quindi delle ostilit\u00e0 mediante una condizione di disarmo dell'avversario e di s\u00e9 stessi.\nIl termine segue l'evoluzione che il concetto di \"arte marziale\"\" ha subito nella cultura giapponese attraverso il tempo, passando dall'originale concetto del a quello attuale del .\nDa notare come comunque l'evoluzione consista principalmente nella trasformazione da a .\nIl era l'apprendimento di diverse tecniche marziali che consentivano di vincere il nemico in battaglia, difendersi dalle aggressioni, offrire i propri servigi ad un signore ed aumentare il proprio potere personale. Le armi usate erano molto varie: spada, arco, lancia, bastone, catena, coltello fino ad oggetti apparentemente innocui come il ventaglio o la pipa. Quando il bujutsu assume come fine non pi\u00f9 la tecnica ma l'educazione etica e morale, esso diventa la via da perseguire per la formazione di uomini di valore, e si parla quindi di .\nIn Giappone questa rielaborazione e modernizzazione della tradizione militare feudale avvenne principalmente dopo la Restaurazione Meiji, fino a tutta la prima met\u00e0 del XX secolo.\nLa concezione tecnica e spirituale coesistevano gi\u00e0 in epoca feudale anche se a prevalere era l'abilit\u00e0 tecnica che rappresentava l'unico strumento di sopravvivenza ai veri combattimenti del tempo. In epoca moderna la necessit\u00e0 di difendere la propria vita in duello non ha pi\u00f9 motivo di esistere e quindi l'attenzione si rivolge ai princip\u00ee etici e alla tradizione che caratterizzano appunto il .\nStatuto del Bud\u014d.\nLo \u00e8 un documento approvato il 23 aprile 1987 dal Nippon Bud\u014d Ky\u016bgikai che esplica sinteticamente lo spirito del bud\u014d tradizionale ad uso delle popolazioni occidentali.\nGradi.\nCome in tutte le arti marziali esiste una suddivisione di chi la pratica a seconda della bravura e dell'esperienza. I vari livelli del Bud\u014d sono:"}
{"id": "55140", "revid": "79968", "url": "https://it.wikipedia.org/wiki?curid=55140", "title": "MIDI", "text": ""}
{"id": "55141", "revid": "1577231", "url": "https://it.wikipedia.org/wiki?curid=55141", "title": "Karate-d\u014d", "text": ""}
{"id": "55143", "revid": "36426", "url": "https://it.wikipedia.org/wiki?curid=55143", "title": "Manon Lescaut", "text": "Manon Lescaut \u00e8 un'opera in quattro atti di Giacomo Puccini.\nLa prima rappresentazione ebbe luogo la sera del 1\u00ba febbraio 1893 al Teatro Regio di Torino, con Cesira Ferrani e Giuseppe Cremonini Bianchi. In questa occasione, l'opera ottenne un successo clamoroso alla presenza del compositore.\nIl libretto.\nIspirata al romanzo dell'abate Antoine Fran\u00e7ois Pr\u00e9vost \"Storia del cavaliere Des Grieux e di Manon Lescaut\" (1731), l'opera fu composta fra l'estate del 1889 e l'ottobre del 1892. Ad allungare i tempi della composizione fu soprattutto la difficile gestazione di un libretto che pass\u00f2 tra le mani di molti letterati - in particolare Marco Praga, Domenico Oliva, Giuseppe Giacosa e Luigi Illica - e che fu pubblicato da Ricordi senza i nomi degli autori.\nTale girandola di librettisti dimostra, in ultima analisi, come l'unico vero \"autore\" di \"Manon Lescaut\" sia stato Puccini, che tra l'altro sconvolse il piano drammaturgico iniziale eliminando di sana pianta un atto: quello del nido d'amore degli innamorati, tra gli attuali atti primo e secondo.\nGenesi.\nL'avventura di \"Manon Lescaut\" ha inizio pochi mesi dopo il debutto di \"Edgar\", il 21 aprile 1889, il cui parziale insuccesso era stato imputato da tutti alla debolezza del libretto di Ferdinando Fontana. Puccini sta lavorando alla revisione di quest'opera, ma gi\u00e0 pensa alla successiva. Inizialmente il titolo prescelto sembra essere \"Tosca\", opera che Puccini porter\u00e0 sulle scene circa dieci anni pi\u00f9 tardi. Ma gi\u00e0 il 15 luglio Casa Ricordi stipula un contratto con Marco Praga e Domenico Oliva per un libretto basato sulla \"Storia del cavaliere Des Grieux e di Manon Lescaut\" di Pr\u00e9vost. Il soggetto era stato suggerito a Puccini, pi\u00f9 di quattro anni prima, proprio da Fontana, il suo primo librettista, il quale gli aveva fatto leggere il romanzo di Pr\u00e9vost e, successivamente, il dramma che, in pieno secolo XIX, vi era stato liberamente tratto da Th\u00e9odore Barri\u00e8re e Marc Fournier (Th\u00e9\u00e2tre de la Porte-Saint-Martin, Parigi, 15 maggio 1853). Il 30 settembre 1889, lo stesso Fontana, un po' risentito, scrive a Puccini:\nIn questo periodo Puccini \u00e8 impegnato su tre fronti: il rifacimento di \"Edgar\", la composizione della nuova opera, destinata per ora al Teatro alla Scala e il cui libretto risulta pronto il 30 ottobre, con l'eccezione del quarto e ultimo atto; la riduzione de \"I maestri cantori di Norimberga\" commissionatagli da Ricordi, per realizzare la quale egli si reca ad ascoltare l'opera di Wagner a Bayreuth (24 luglio).\nNel gennaio 1890 Puccini compone di getto \"Crisantemi\", un breve quartetto d'archi dedicato \u00aballa memoria di Amedeo di Savoja Duca d'Aosta\u00bb, la cui musica \u00e8 destinata a confluire nella nuova opera. Nel marzo inizia a strumentare \"Manon Lescaut\", mentre i librettisti consegnano una nuova versione del secondo atto, cui fa seguito, all'inizio di giugno, l'atto IV. Quando il compositore critica apertamente alcune parti del lavoro, Marco Praga, all'epoca commediografo di successo, decide di lasciare l'incarico. Ricordi chiama Ruggero Leoncavallo, non ancora affermatosi come compositore, affinch\u00e9 intervenga sul libretto, forse all'insaputa di Oliva, il quale nel frattempo stende la nuova seconda parte del terz'atto, ossia la scena dell'imbarco delle prigioniere a Le Havre che nella redazione finale costituir\u00e0 l'intero atto III.\nLa strumentazione dell'atto I \u00e8 completata nel gennaio 1891 e nei mesi successivi buona parte dell'opera, destinata ora alla stagione di carnevale 1891-92 del Teatro Regio di Torino, \u00e8 pronta allo stadio di abbozzo. Dove il lavoro tuttavia si incaglia \u00e8 nell'atto II. Almeno finch\u00e9 non entra in gioco l'ultimo dei librettisti: Luigi Illica. Insieme a lui, Puccini sopprime l'atto dell'idillio amoroso e trasforma in due atti separati i due quadri nei quali si articolava l'atto III.\nIl debutto slitta di un anno. Puccini \u00e8 impegnato in ulteriori rifacimenti di \"Edgar\", opera della quale segue gli allestimenti, tra cui quello prestigioso al Teatro Real di Madrid, nel marzo 1892. Tornato in Italia, mette a punto con Illica l'atto III di \"Manon Lescaut\", in particolare il concertato, che viene intessuto attorno all'appello delle prigioniere pronte per la deportazione. L'opera \u00e8 terminata nell'ottobre 1892.\nCaratteri generali.\nTerza opera di Puccini in ordine cronologico, \"Manon Lescaut\" indic\u00f2 all'autore la futura strada da percorrere. \u00c8 generalmente considerata la sua prima partitura operistica completamente matura e personale.\nLo stesso soggetto aveva gi\u00e0 ispirato la \"Manon Lescaut\" di Daniel Auber (Daniel-Fran\u00e7ois Esprit Auber) (Parigi, Op\u00e9ra-Comique, 23 febbraio 1856) e soprattutto la \"Manon\" di Jules Massenet (Parigi, Op\u00e9ra-Comique, 19 gennaio 1884). Quando Marco Praga gli fece notare che avrebbe dovuto affrontare il confronto con la fortunata opera di Massenet, Puccini rispose: \u00abLui la sentir\u00e0 alla francese, con cipria e i minuetti. Io la sentir\u00f2 all'italiana, con passione disperata.\u00bb\nVersioni.\nPuccini modific\u00f2 la partitura a pi\u00f9 riprese, per trent'anni, da immediatamente dopo il debutto dell'opera fino a poco prima di morire. Ricordi pubblic\u00f2 in Italia ben otto diverse edizioni, per canto e pianoforte o, pi\u00f9 raramente, in partitura d'orchestra.\nIl preludio al secondo atto.\nProbabilmente composto nel 1891, questo intermezzo sinfonico si collocava originariamente prima dell'attuale secondo atto, ma fu eliminato nel corso della travagliata genesi. L'autografo reca il titolo \"Preludio Atto 3\u00b0 (prima parte) Manon Lescaut\", in quanto all'epoca l'opera includeva ancora, quale secondo atto, il quadro del nido d'amore.\nI materiali musicali si ritrovano tutti, spesso quasi identici, nella prima parte del secondo atto, quella dedicata alla rappresentazione della societ\u00e0 aristocratica settecentesca.\nTrama.\nAtto I.\n\u00abUn vasto piazzale presso la porta di Parigi, ad Amiens.\u00bb\nNei pressi di un'osteria, studenti, borghesi e ragazze scherzano sui temi dell'amore e della giovinezza. Uno degli studenti, Renato Des Grieux, vanta la propria indifferenza verso l'amore (\u00abL'amor? Questa tragedia, ovver commedia, io non conosco!\u00bb).\nGiunge una carrozza, dalla quale scendono Manon Lescaut, una ragazza destinata alla vita monastica, e il fratello, nel libretto indicato con il solo cognome: Lescaut. Quando Des Grieux vede Manon, \u00e8 amore a prima vista. Non appena la ragazza rimane sola, le si avvicina e, al ritorno del fratello di lei, riesce a strapparle un nuovo appuntamento.\nNel frattempo Lescaut architetta il rapimento della sorella. In tal modo lei diventer\u00e0 l'amante di Geronte, facoltoso banchiere, e lui ne condivider\u00e0 la vita lussuosa. Ma uno degli studenti, Edmondo, ascolta il dialogo, informa l'amico Des Grieux e organizza una contromossa: sar\u00e0 Renato a rapire Manon, battendo sul tempo il vecchio Geronte. A fatica Des Grieux riesce a convincere Manon a fuggire con lui e, mentre gli studenti salutano la partenza in carrozza dei due innamorati, Geronte medita vendetta. Lescaut, d'altronde, si dice certo che la sorella non sopporter\u00e0 a lungo una vita modesta.\nAtto II.\n\u00abA Parigi.\u00bb\nSiamo nel salotto della casa di Geronte. Come volevasi dimostrare, l'idillio \u00e8 durato poco e Manon ha raggiunto il fratello per diventare la mantenuta del banchiere. La vediamo allo specchio, mentre si prepara per un ricevimento, durante il quale dovr\u00e0 esibirsi nel ballo e nel canto. Sennonch\u00e9 la ragazza comincia ad annoiarsi e a provare nostalgia per Des Grieux, tanto che il fratello, per evitare che la situazione precipiti, decide di chiamare di nascosto Des Grieux a palazzo.\nIl ricevimento \u00e8 terminato, Manon \u00e8 sola. Nella sua camera irrompe Des Grieux e, con lui, la passione di un tempo. Il ragazzo naturalmente \u00e8 furibondo, ma, forte del suo fascino, Manon trova facilmente le parole per ammansirlo. Peccato che nel bel mezzo di un lungo abbraccio arrivi Geronte che, senza troppo scomporsi, anche di fronte all'ironia della ragazza che gli ricorda la differenza d'et\u00e0, si accomiata con un sibillino \u00abArrivederci... e presto!\u00bb.\nManon non si rende conto del pericolo. Des Grieux la supplica di fuggire immediatamente, ma persino quando il fratello, precipitatosi a palazzo, la avverte che Geronte l'ha denunciata, Manon non sa decidersi a lasciare tutte quelle ricchezze. Proprio mentre tenta di recuperare un po' di gioielli qua e l\u00e0 per la stanza, entrano le guardie e la arrestano come ladra e adultera.\nAtto III.\n\u00abLe Havre. Piazzale presso il porto.\u00bb\n\u00c8 notte. Manon \u00e8 rinchiusa con altre cortigiane nella prigione di Le Havre, in attesa di essere imbarcata all'alba in una nave diretta verso gli Stati Uniti. Lescaut organizza una fuga per evitare la deportazione, ma il piano fallisce e, quando il sergente degli arcieri inizia l'appello delle deportate, a Des Grieux non rimane che una possibilit\u00e0: supplicare il comandante della nave affinch\u00e9 accetti di imbarcarlo insieme a lei. Le sue parole e le sue lacrime commuovono il comandante e i due innamorati partono per l'ennesimo viaggio.\nAtto IV.\n\u00abIn America. Una landa sterminata ai confini di New Orleans.\u00bb\nVerso sera su un \"terreno brullo\" Manon e Des Grieux vagano senza meta, stremati dalla fatica. Ancora una volta, l'imprudenza della ragazza li ha costretti alla fuga, ma sar\u00e0 l'ultima. Manon \u00e8 stanca, cade al suolo, incapace di proseguire. Non c'\u00e8 acqua. L'orizzonte non rivela ombra di vita. Il suo amante fedele non pu\u00f2 fare pi\u00f9 nulla, se non gridare la sua disperazione e ascoltare le sue ultime parole; la bella e voluttuosa Manon muore fra le sue braccia, sorridendogli amorosamente per l'ultima volta.\nOrganico orchestrale.\nLa partitura prevede l'utilizzo di:\nDa suonare internamente:\nCuriosit\u00e0.\nJohn Williams si sarebbe ispirato all'intermezzo del 3\u00b0 atto per comporre il celebre tema di Star Wars.\nNelle ultime note dell'intermezzo, infatti, si possono sentire quelle che diverranno le celebri note di uno dei temi pi\u00f9 famosi del cinema."}
{"id": "55146", "revid": "93436", "url": "https://it.wikipedia.org/wiki?curid=55146", "title": "Edgar", "text": "Edgar \u00e8 un'opera lirica in quattro atti di Giacomo Puccini, su libretto di Ferdinando Fontana. In successive rielaborazioni, l'opera fu poi ridotta a tre atti.\nGenesi e revisioni.\nIl felice esito conseguito nel 1884 dalle \"Villi\", indusse l'editore Giulio Ricordi a commissionare a Puccini una seconda opera da rappresentare al Teatro alla Scala di Milano; fu scelta \"Edgar\", su libretto del poeta milanese Ferdinando Fontana, liberamente ispirato al dramma in versi di Alfred de Musset \"La coupe et les l\u00e8vres\".\nLa composizione dur\u00f2 quattro anni (tra il 1886 e 1887 a Monza, e a Caprino Bergamasco dove Puccini si era ritirato a vivere con la famiglia) ed il nuovo lavoro vide la luce il 21 aprile 1889 diretta da Franco Faccio con Romilda Pantaleoni alla Scala: fu un successo cordiale ma non propriamente caloroso.\nSpinto da Ricordi, quello stesso anno Puccini revision\u00f2 la partitura in vista di una ripresa. Abbreviata, specie nell'atto IV, ma ampliata nell'atto II da una pi\u00f9 estesa stretta di concertato e da una nuova, breve scena finale affidata al personaggio di Tigrana, l'opera fu pubblicata nella riduzione per canto e pianoforte, nel gennaio 1890. Ma la ventilata ripresa ebbe luogo solo nel settembre 1891, al Teatro del Giglio di Lucca, dopo ulteriori modifiche, con successo pieno.\nFu dopo la ripresa lucchese che fu decisa la soppressione del quarto atto, caldeggiata in particolare da Ricordi e realizzata nell'autunno del 1891. Puccini tagli\u00f2 molti episodi e ridusse drasticamente il secondo atto. In questa forma, nel 1892 l'opera and\u00f2 in scena in quattro teatri: al Teatro comunale di Ferrara (28 gennaio diretta da Carlo Carignani), al Teatro Regio di Torino (5 marzo) con Mario Ancona, al Teatro Real di Madrid diretta da Luigi Mancinelli (19 marzo) ed al Teatro Grande di Brescia (18 agosto), raccogliendo un discreto successo solo nei due teatri di provincia. Dopo Brescia, non fu pi\u00f9 rappresentata per 13 anni, ma nel frattempo Puccini mise di nuovo mano alla partitura.\nNel gennaio del 1901 Puccini si fece spedire da Casa Ricordi l'autografo dell'atto IV, con l'idea di ripristinarlo, eliminando invece il secondo, che sin dall'inizio si era rivelato il pi\u00f9 debole. Il progetto di revisione fu per\u00f2 accantonato, durante la composizione di \"Madama Butterfly\" e solo nel 1905 il musicista rimise mano alla partitura, ma limitandosi a rivederne l'estetica (l'orchestrazione in particolare), a tagliare o modificare qualche episodio. Nell'occasione egli elimin\u00f2 le poche aggiunte del 1892 e, dopo essersi fatto spedire dall'editore anche l'autografo dell'atto II, modific\u00f2 quest'atto radicalmente, componendo un nuovo finale, tagliando il brindisi e reintegrando parte del coro iniziale \"Splendida notte\", che aveva tagliato nel lontano 1890. In questa forma l'opera and\u00f2 in scena al Teatro Col\u00f3n di Buenos Aires con Giovanni Zenatello e Rina Giachetti, prima di sparire dalle scene per altri 15 anni (fu rappresentata a La Valletta nel 1920). In Italia torn\u00f2 prima alla radio, il 10 agosto 1935, e poi sulla scena, al Teatro Lirico di Milano, il 24 dicembre 1944.\nLe revisioni non avevano dunque dato alcun risultato e lo stesso Puccini, annotando alcuni commenti caustici in una copia dello spartito per canto e pianoforte dell'ultima versione inviato in dono all'amica Sybil Seligman (il frontespizio recava il titolo ampliato da \"Edgar\" a \"E dio ti guardi da quest'opera\") critic\u00f2 proprio i nodi cruciali della versione in tre atti, ossia il finale verista del terzo atto e quello appena composto del secondo, definendo quest'ultimo \"la cosa pi\u00f9 orribile che sia mai stata scritta\".\nTra gli effetti di quest'ultima revisione vi fu anche lo smembramento della partitura autografa in due parti: gli atti I e III rimasero all'editore, il II e il IV a casa Puccini. Questa circostanza ha impedito per molti decenni di ripresentare al pubblico la partitura originale del 1889, che nella riduzione per canto e pianoforte del 1890 era nota da tempo agli studiosi. Ritrovati i due volumi nel 2007, il 25 giugno 2008 l'opera \u00e8 stata finalmente allestita, al Teatro Regio di Torino, in una versione prossima a quella della prima scaligera con Jos\u00e9 Cura ed Amarilli Nizza e riproposta anche al Teatro Comunale di Bologna nel 2010.\nNata in ambiente scapigliato e sagomata, sia pure con libert\u00e0, sul modello drammaturgico della grande opera, \"Edgar\" era stata in seguito forzatamente adattata al nuovo modello dell'opera verista, affermatosi a partire dal 1890. Un travestimento che non riusc\u00ec: le versioni in 3 atti sono naturalmente pi\u00f9 agili e meno impegnative per le voci, ma sacrificano, oltre a numerose importanti pagine musicali (a partire dall'atto IV) l'architettura e la logica del lavoro.\nLa trama della prima versione.\nL'azione si svolge nelle Fiandre, nell'anno 1302\nAtto I.\nUn villaggio delle Fiandre. \u00c8 l'alba. Il giovane Edgar, nonostante l'affetto per la dolce Fidelia, non riesce a resistere al fascino della provocante Tigrana, una zingara dal passato misterioso, cresciuta orfana, allevata dalla gente del paese. Gli atteggiamenti irriverenti di costei, che intona una canzone blasfema nel bel mezzo della santa messa, suscitano lo sdegno degli abitanti del villaggio.\nIn difesa della zingara accorre Edgar che, in preda ad un'irrefrenabile esaltazione, afferra una torcia accesa e appicca il fuoco alla propria casa; quindi, allontanata da s\u00e9 la dolce Fidelia, fugge con Tigrana, col proposito di abbandonarsi con lei ad una vita di dissolutezze.\nAtto II.\nEdgar e Tigrana vivono insieme in un ricco castello, circondati di ospiti festosi e passando da un piacere all'altro.\nBen presto, per\u00f2, il ricordo della casa natale comincia a penetrare nel suo animo ed anche l'immagine di Fidelia si riaffaccia improvvisa alla sua memoria. Quando poi ode lontani rulli di tamburi e suoni di fanfare militari che accompagnano una schiera di soldati diretta al campo di battaglia, egli sente prepotente il desiderio di riabilitarsi e, malgrado Tigrana tenti di richiamarlo a s\u00e9, decide di seguire l'esempio di quegli uomini votati alla gloria o alla morte. Tanto pi\u00f9 che a guidarli \u00e8 Frank, il fratello di Fidelia, anch'egli un tempo sedotto della bella zingara.\nAtto III.\nL'esercito fiammingo vince la battaglia, ma numerose vite sono rimaste sul campo, stroncate dalla violenza dei combattimenti; anche Edgar \u00e8 fra gli scomparsi e in una spianata nei pressi del villaggio si preparano solenni esequie in suo onore.\nSolo un misterioso frate non si unisce agli altri nel celebrare le gesta del defunto, del quale anzi ricorda le numerose colpe di cui si \u00e8 macchiato in vita, suscitando la reazione sdegnata di Fidelia che, risolutamente e con sincera commozione, difende la memoria dell'uomo amato. Quindi fa ritorno al villaggio.\nA cerimonia finita sopraggiunge Tigrana, venuta ad ostentare il proprio dolore di vedova inconsolabile, sia pure in grave ritardo. Le si avvicina il frate che, accordatosi con Frank, le offre oro e monili preziosi, purch\u00e9 essa si presti ad una macchinazione ai danni dello scomparso.\nAbbagliata da tanta ricchezza, Tigrana non solo ammette volentieri di essere stata l'amante di Edgar, ma dichiara persino che questi aveva in animo di tradire la patria. Alcuni soldati si avventano allora verso il catafalco per profanare il cadavere, ma restano allibiti quando nelle loro mani rimane unicamente l'armatura. Il frate si spoglia allora del saio, apparendo nelle sembianze di Edgar. Quindi si rivolge con ira a Tigrana, additandola al pubblico disprezzo.\nAtto IV.\n\u00c8 l'alba. Dopo una notte insonne, nella sua casetta al villaggio, Fidelia \u00e8 rassegnata a lasciarsi morire. A restituirle la voglia di vivere non valgono le cure di pap\u00e0 Gualtiero n\u00e9 delle amiche che le hanno fatto visita.\nQuando si reca al balcone per ammirare un'ultima volta le rose, vede sopraggiungere Edgar, insieme al fratello, e cade svenuta. Al suo risveglio l'innamorato la rassicura: \u00e8 vivo e si sposeranno quello stesso giorno. Quindi, rimasto solo con lei, Edgar le spiega il motivo di quella finzione e si allontana per prepararsi alla cerimonia, lasciandola per poco sola.\nMa l'ombra di Tigrana nel frattempo \u00e8 apparsa alla porta e, non appena Edgar \u00e8 partito, la zingara si introduce furtivamente nella stanza di Fidelia e la pugnala a morte. L'appressarsi del corteo nuziale la costringe per\u00f2 a nascondersi nell'alcova. La festa si tramuta in tragedia: Edgar trova la sposa agonizzante, mentre i paesani catturano Tigrana. Fidelia spira tra le braccia dell'amato, Tigrana verr\u00e0 condotta alla decapitazione.\nLa trama dell'ultima versione.\nL'azione si svolge nelle Fiandre, nell'anno 1302\nAtto I.\nUn villaggio delle Fiandre. \u00c8 l'alba. Il giovane Edgar, nonostante l'affetto per la dolce Fidelia, non riesce a resistere al fascino della provocante Tigrana, una zingara dal passato misterioso, cresciuta orfana, allevata dalla gente del paese. Gli atteggiamenti irriverenti di costei, che intona una canzone blasfema nel bel mezzo della santa messa, suscitano lo sdegno degli abitanti del villaggio.\nIn difesa della zingara accorre Edgar che, in preda ad un'irrefrenabile esaltazione, afferra una torcia accesa e appicca il fuoco alla propria casa; quindi, allontanata da s\u00e9 la dolce Fidelia, fugge con Tigrana, col proposito di abbandonarsi con lei ad una vita di dissolutezze.\nAtto II.\nEdgar e Tigrana vivono insieme in un ricco castello, circondati di ospiti festosi e passando da un piacere all'altro.\nBen presto, per\u00f2, il ricordo della casa natale comincia a penetrare nel suo animo ed anche l'immagine di Fidelia si riaffaccia improvvisa alla sua memoria. Quando poi ode lontani rulli di tamburi e suoni di fanfare militari che accompagnano una schiera di soldati diretta al campo di battaglia, egli sente prepotente il desiderio di riabilitarsi e, malgrado Tigrana tenti di richiamarlo a s\u00e9, decide di seguire l'esempio di quegli uomini votati alla gloria o alla morte. Tanto pi\u00f9 che a guidarli \u00e8 Frank, il fratello di Fidelia, anch'egli un tempo sedotto della bella zingara.\nAtto III.\nL'esercito fiammingo vince la battaglia, ma numerose vite sono rimaste sul campo, stroncate dalla violenza dei combattimenti; anche Edgar \u00e8 fra gli scomparsi e in una spianata nei pressi del villaggio si preparano solenni esequie in suo onore.\nSolo un misterioso frate non si unisce agli altri nel celebrare le gesta del defunto, del quale anzi ricorda le numerose colpe di cui si \u00e8 macchiato in vita, suscitando la reazione sdegnata di Fidelia che, risolutamente e con sincera commozione, difende la memoria dell'uomo amato.\nA cerimonia finita sopraggiunge Tigrana, venuta ad ostentare il proprio dolore di vedova inconsolabile, sia pure in grave ritardo. Le si avvicina il frate che, accordatosi con Frank, le offre oro e monili preziosi, purch\u00e9 essa si presti ad una macchinazione ai danni dello scomparso.\nAbbagliata da tanta ricchezza, Tigrana non solo ammette volentieri di essere stata l'amante di Edgar, ma dichiara persino che questi aveva in animo di tradire la patria. Alcuni soldati si avventano allora verso il catafalco per profanare il cadavere, ma restano allibiti quando nelle loro mani rimane unicamente l'armatura. Il frate si spoglia allora del saio, apparendo nelle sembianze di Edgar.\nFidelia si slancia verso di lui per abbracciarlo, ma Tigrana \u00e8 pronta a compiere la sua vendetta: afferrato un pugnale, colpisce mortalmente la fanciulla, sul cui corpo Edgar si china in preda alla disperazione.\nOrganico orchestrale dell'ultima versione.\nLa partitura prevede l'utilizzo di:\nDa suonare internamente:"}
{"id": "55149", "revid": "481349", "url": "https://it.wikipedia.org/wiki?curid=55149", "title": "Brema", "text": "Brema (in tedesco \"Bremen\", pronunciato ) \u00e8 una citt\u00e0 situata nel nord-ovest della Germania.\nLa citt\u00e0 di Brema \u00e8 la capitale dello Stato di Brema al quale appartiene anche la cittadina di Bremerhaven ( circa a nord di Brema) ed \u00e8 sede della maggior parte degli organi governativi ed amministrativi dello stato omonimo.\nUfficialmente, Brema si fregia del titolo di \"comune urbano\" (\"Stadtgemeinde Bremen\"), mentre il titolo \"Libera Citt\u00e0 Anseatica di Brema\" (in tedesco \"Freie Hansestadt Bremen\") invece si associa all'insieme dei due comuni cio\u00e8 allo Stato di Brema (art. 64 della Costituzione dello Stato di Brema). Tale distinzione \u00e8 tuttavia in gran parte solo formale, poich\u00e9 le autorit\u00e0 del comune e dello Stato spesso coincidono. Cambiano invece la composizione del consiglio comunale e del Parlamento dello Stato di Brema, in quanto quest'ultimo comprende anche i deputati provenienti dal comune di Bremerhaven. Da quando i cittadini di paesi UE residenti nello Stato di Brema hanno diritto di voto alle elezioni comunali, a loro, a seconda della loro residenza, \u00e8 permesso soltanto l'elezione dei consiglieri della citt\u00e0-comune di Brema o di quelli del comune di Bremerhaven, mentre non possono eleggere i deputati del parlamento dello Stato di Brema.\nGeografia fisica.\nBrema \u00e8 situata sulle rive della Weser a circa prima del punto in cui il fiume sfocia nel Mare del Nord. Il fiume, in corrispondenza della citt\u00e0, si allarga e quindi \u00e8 navigabile da navi di grosse dimensioni permettendo l'esistenza del porto. Brema \u00e8 la pi\u00f9 antica citt\u00e0-stato tedesca, ricca di monumenti e musei, nonch\u00e9 secondo porto commerciale della Germania.\nLa citt\u00e0 pi\u00f9 vicina \u00e8 Amburgo a circa a nord est.\nA Brema \u00e8 presente un importante aeroporto, l'Aeroporto internazionale (\"City Airport Bremen\") che, essendo situato a soli dal centro geografico della citt\u00e0, dalla chiusura di Berlino-Tempelhof () detiene il primato in Europa fra gli aeroporti pi\u00f9 centrali.\nStoria.\nAntichit\u00e0 e Medioevo.\nNel 150 d.C. il geografo Claudio Tolomeo descrisse \"Fabiranum\" o \"Phabiranum\", oggi conosciuta come Brema. All'epoca, la regione, oggi chiamata Germania nord-occidentale o Bassa Sassonia, era abitata dai Chauci. Verso la fine del III secolo, la popolazione si era mischiata con i Sassoni. Durante le guerre sassoni (772-804), i Sassoni, guidati da Vitichindo, combatterono contro i Franchi della Germania occidentale, i fondatori dell'impero carolingio, e persero la guerra.\nCarlo Magno, re dei Franchi, eman\u00f2 una nuova legge, la \"Lex Saxonum\". Tale legge affermava che ai Sassoni non era permesso venerare Odino (il dio dei Sassoni) e che essi dovevano convertirsi al Cristianesimo, pena la morte. Questo periodo fu chiamato \"cristianizzazione\".\nNel 787 Willehad fu il primo vescovo di Brema. Nell'848 l'arcidiocesi di Amburgo si fuse con la diocesi di Brema e, nei secoli successivi, i vescovi di Brema divennero la forza primaria nella cristianizzazione della Germania settentrionale.\nLe prime mura della citt\u00e0 furono erette nel 1032. In quel periodo, iniziarono a crescere i commerci con la Norvegia, l'Inghilterra e i Paesi Bassi settentrionali e la citt\u00e0 accrebbe, allo stesso modo, la propria importanza.\nNel 1186, il Principe Arcivescovo di Brema Hartwig di Uthlede e il suo balivo confermarono il dominio arcivescovile sulla citt\u00e0, che fu riconosciuta come entit\u00e0 politica dotata di un sistema legislativo autonomo.\nLe propriet\u00e0 all'interno delle mura non potevano essere soggette al dominio feudale; ci\u00f2 era vero anche per i servi della gleba che acquistavano una propriet\u00e0, purch\u00e9 riuscissero a vivere in citt\u00e0 per un anno e un giorno; al termine di tale periodo, essi venivano riconosciuti come persone libere. Il patrimonio veniva ereditato liberamente senza alcun diritto feudale di reversione. Questo privilegio permise a Brema di ottenere in seguito lo statuto di citt\u00e0 libera dell'Impero.\nIn realt\u00e0, Brema non aveva una completa autonomia dai principi arcivescovi, in quanto non c'era libert\u00e0 di religione e gli abitanti erano ancora costretti a pagare le tasse ai principi arcivescovi. Brema assunse un duplice ruolo: partecip\u00f2 alle Diete del vicino principe-arcivescovato come parte dei territori di Brema e pag\u00f2 le tasse per la quota che le spettava. Giacch\u00e9 la citt\u00e0 rappresentava il maggiore contribuente, il suo consenso era molto ricercato. In questo modo la citt\u00e0 esercit\u00f2 un potere fiscale e politico all'interno del principe-arcivescovato; essa infatti non permetteva al principe arcivescovo di governare senza il suo consenso.\nNel 1260, Brema ader\u00ec alla Lega Anseatica.\nNel 1350, il numero di abitanti raggiunse quota . Intorno a quell'anno, l'Hansekogge divenne una specialit\u00e0 di Brema.\nNel 1362, i rappresentanti della citt\u00e0 resero omaggio ad Alberto II, principe arcivescovo di Brema a Langwedel. In segno di riconoscenza, Alberto conferm\u00f2 alla citt\u00e0 i suoi privilegi e ratific\u00f2 una pace tra la citt\u00e0 e il conte Gerardo III di Hoya, che dal 1358 teneva prigionieri alcuni cittadini di Brema. La citt\u00e0 riusc\u00ec a ottenerne la liberazione.\nNel 1365, una tassa aggiuntiva, imposta per pagare il riscatto, scaten\u00f2 una rivolta di cittadini e artigiani, che fu repressa in modo violento dal consiglio cittadino. Nel 1366 Alberto II cerc\u00f2 di trarre vantaggio dalla tensione che si era creata tra il consiglio di Brema e le corporazioni, i cui membri espulsero alcuni consiglieri dalla citt\u00e0. Quando tali consiglieri si appellarono ad Alberto II affinch\u00e9 li aiutasse, molti cittadini considerarono questo atto come un tradimento contro la citt\u00e0. L'appello ai principi li avrebbe solamente indotti ad abolire l'autonomia della citt\u00e0.\nNella notte del 29 maggio 1366, le truppe di Alberto invasero la citt\u00e0. In seguito, la citt\u00e0 dovette di nuovo rendergli omaggio; il Rolando di Brema, simbolo della citt\u00e0, fu demolito e fu istituito un nuovo consiglio, che concesse ad Alberto un credito corrispondente all'esorbitante somma di marchi di Brema.\nTuttavia i consiglieri dell'assemblea precedente, che si erano rifugiati nella Contea di Oldenburg, riuscirono ad ottenere il sostegno dei Conti e riconquistarono la citt\u00e0 il 27 giugno 1366. I membri del consiglio provvisorio furono considerati traditori e decapitati, mentre la citt\u00e0 recuperava \"de facto\" la propria autonomia.\nEt\u00e0 moderna.\nNel 1939 vennero aggregati alla citt\u00e0 di Brema i comuni di Aumund, Blumenthal, Farge, Grohn, Hemelingen, Lesum, Mahndorf e Sch\u00f6nbeck, fino ad allora appartenuti alla Prussia, e la citt\u00e0 di Vegesack e i comuni di B\u00fcren, Grambkermoor e Lesumbrok, fino ad allora appartenenti al circondario di Brema nel Land di Brema.\nLe distruzioni della seconda guerra mondiale.\n\"Millennium 2\" \u00e8 il nome dell'attacco aereo su Brema dato dal capo del Bomber Command inglese, Arthur Harris, in quanto replica dell'attacco su Colonia effettuato un mese prima con bombardieri. Nella notte del 26 giugno 1942, velivoli si alzarono in volo per \u00ab [...] annientare la citt\u00e0 e il porto di Brema\u00bb. A causa delle mutate condizioni meteorologiche, per\u00f2, non si verific\u00f2 la tempesta di fuoco che avrebbe dovuto avvolgere il centro cittadino. Questa si verific\u00f2 invece il 19 agosto 1944, durante il 132\u00ba attacco. Oltre bombe al fosforo e spezzoni incendiari provocarono 1054 vittime. L'ultima incursione, la 173\u00aa, ebbe luogo il 24 aprile 1945, appena un giorno prima dell'irruzione dei carri armati americani.\nIn totale, le bombe sganciate su Brema registrarono la distruzione dell'85% del centro storico e la morte di persone.\nCultura.\n\u00c8 ambientata in questa citt\u00e0 la storia de \"I musicanti di Brema\", favola dei fratelli Grimm, ricordata da una statua bronzea sita in piazza del municipio. Dall'XI secolo vi si svolge il Freimarkt, un mercato e festa popolare.\nIl 10 aprile del 1868, nella cattedrale di San Pietro, avvenne la prima esecuzione di \"Ein deutsches Requiem\", per soli, coro e orchestra, di Johannes Brahms.\nIstruzione e ricerca.\nA Brema hanno sede l'Universit\u00e0 di Brema, fondata nel 1971 ma cresciuta fino a contare circa studenti nel semestre 2016/17, e la Jacobs University Bremen (gi\u00e0 International University Bremen), fondata nel 2001 e con lezioni in inglese. Inoltre vi \u00e8 una accademia d'arte (Hochschule f\u00fcr K\u00fcnste Bremen).\nA Brema ha anche sede la scuola per cadetti piloti dell'aerolinea di bandiera tedesca (European Flight Academy).\nEconomia.\nVisione generale.\nI porti bremensi a Brema e Bremerhaven sono il secondo porto tedesco (il primo \u00e8 Amburgo). La variet\u00e0 di merci che vi transitano \u00e8 molto ampia e spazia dai prodotti alimentari (pesci, formaggi, carni, t\u00e8, riso, tabacco, vino e agrumi) alle merci di carattere industriale: a Brema si trovano infatti anche industrie automobilistiche (Daimler vi produce i modelli della classe C, il modello T e la Roadster SL), elettroniche, acciaierie e cantieri navali, come anche alcune industrie aerospaziali.\nSport.\nLa principale compagine calcistica cittadina \u00e8 il , titolata squadra della Zweite-Bundesliga, dove \u00e8 una delle squadre detentrici del record di stagioni disputate, che gioca nello stadio cittadino \"Weserstadion\".\nLa squadra di pallacanestro era il Brema Roosters (2002-2009).\nAmministrazione.\nSuddivisioni amministrative.\nLa citt\u00e0 di Brema \u00e8 divisa in 5 distretti numerati che comprendono 23 quartieri:"}
{"id": "55156", "revid": "1904508", "url": "https://it.wikipedia.org/wiki?curid=55156", "title": "Giulio Ricordi", "text": "Biografia.\nNato a Milano il 19 dicembre 1840, Giulio era figlio dell'editore milanese Tito I Ricordi. Con lo scoppio della seconda guerra d'indipendenza italiana, nel 1859 decise di arruolarsi come volontario e nel 1860 era gi\u00e0 giovane ufficiale dei bersaglieri. Appassionato di musica sin da piccolo, si dedicava nel privato anche alla composizione di piccoli pezzi con lo pseudonimo di Jules Burgmein e fu durante questo periodo militare che, su testo del poeta Giuseppe Regaldi compose un \"Inno nazionale\" dedicato a Vittorio Emanuele II ma presentato come primo inno ufficiale dei bersaglieri. Prese parte alla battaglia di Castelfidardo ed all'assedio di Gaeta (1860). Dopo la seconda medaglia al valor militare ricevuta sul campo, venne promosso tenente e posto nello stato maggiore agli ordini del generale Enrico Cialdini. Durante questo periodo compose \"La Battaglia di San Martino\" per pianoforte in commemorazione del decisivo scontro austro-sardo. Venne costretto ad abbandonare l'esercito nel 1863, quando il padre gli chiese di aiutarlo nella direzione dell'azienda di famiglia.\nAlla morte del padre nel 1888 prese le redini della casa editrice di famiglia che mantenne sino al 1912. Con lui Casa Ricordi raggiunse l'apice della fortuna e della fama. Nei primi anni del Novecento apr\u00ec diverse succursali della casa editrice, allargandone in questo modo il raggio di azione.\nGiulio contribu\u00ec grandemente al prestigio culturale di Casa Ricordi anche attraverso i periodici musicali \"La Gazzetta Musicale di Milano\", \"Musica e Musicisti\" e \"Ars et Labor\", nonch\u00e9 ad una serie di iniziative editoriali che ebbero grande impatto sulla cultura musicale italiana a cavallo tra Ottocento e Novecento, quali \"La biblioteca del pianista\", L\"'Opera Omnia di Fryderyk Chopin\" (a cura di Beniamino Cesi), \"L'arte musicale in Italia\" (a cura di Luigi Torchi), la pubblicazione delle \"Sonate di Domenico Scarlatti\" (a cura di Alessandro Longo).\nMa Giulio Ricordi \u00e8 passato alla storia soprattutto per essere stato l'editore di Giuseppe Verdi, di Amilcare Ponchielli e di alcuni compositori della Giovane Scuola, tra cui Giacomo Puccini, al quale fu particolarmente legato, Alfredo Catalani e Umberto Giordano. Fece pubblicare anche le opere del giovane Lorenzo Perosi.\nIl 12 febbraio 1882 fu nominato commendatore dell'Ordine della Corona d'Italia da Umberto I, re d'Italia.\nGiulio Ricordi mor\u00ec nel 1912, a lui successe il figlio Tito II (avuto dalla moglie Giuditta Ricordi, sorella di Anna Brivio Erba) nella direzione di Casa Ricordi.\nUna statua di Giulio Ricordi \u00e8 stata sistemata in Largo Ghiringhelli a Milano, davanti al Casino Ricordi, il 25 novembre 2016. La scultura \u00e8 opera di Luigi Secchi e fu commissionata da amici e dipendenti di Casa Ricordi nel 1922."}
{"id": "55158", "revid": "54253", "url": "https://it.wikipedia.org/wiki?curid=55158", "title": "It.wiki", "text": ""}
{"id": "55187", "revid": "99122352", "url": "https://it.wikipedia.org/wiki?curid=55187", "title": "T\u014dde", "text": "Il T\u014dde, noto anche come Okinawa-te (in dialetto di Okinawa: T\u016bdi, \"Uchin\u0101di\") era una disciplina di autodifesa a mano nuda, il cui nome significa letteralmente \"mano cinese\".\nLa prima forma di combattimento nota col nome di \"T\u014dde\" ebbe influenze dal \"quanfa\" cinese. Nel corso degli anni il T\u014dde si svilupp\u00f2 originando 3 scuole: Naha-te (mano di Naha), Tomari-te (mano di Tomari) e Shuri-te (mano di Shuri). A loro volta influenzate dai metodi di boxe cinesi, principalmente dallo stile Shaolinquan il cui fondatore leggendario fu il monaco indiano Bodhidharma. Col trascorrere degli anni le scuole di karate di Okinawa si distinsero in due correnti principali: lo Shorei-ryu e lo Sh\u014drin-ry\u016b e da queste scuole derivano due accezioni del Karate: shorin, pi\u00f9 morbido, shorei pi\u00f9 forte, in modo equivalente ai due principi dello Yin e dello Yang, ma la vera tecnica nasce dall'unione delle due energie, forza e morbidezza.\nNon esisteva ancora il nome karate e quest'arte veniva chiamata T\u014dde (mano di Tang o \"cinese\") o Te (letteralmente \"mano\", e \"kara\" col il significato di \"cinese\" reinterpretato nel XX secolo con l'omofono per \"vuoto\" in giapponese) per differenziarlo dal Kobud\u014d (lotta con le armi).\nL'Okinawa-te si differenzi\u00f2 subito in tre stili, a seconda dei luoghi in cui veniva praticato: il Naha-te (sul modello del kung fu/gongfu della Cina meridionale), il Shuri-te e il Tomari-te (entrambi sul modello del kung fu/gongfu della Cina settentrionale).\nDal Naha-te discesero due scuole la Uechi-Ryu fondata dal maestro Kanbun Uechi (1877-1948) ed una seconda, inizialmente senza nome, fondata dal Sensei Kanryo Higaonna (Naha 1853-1915) e portata avanti dal suo allievo Chojun Myiagi, che fond\u00f2 lo stile G\u014dj\u016b-ry\u016b.\nNel 1900 venne riconosciuto il valore educativo del T\u014dde soprattutto grazie all'opera di Funakoshi Gichin e si decise di insegnarlo\nnelle scuole."}
{"id": "55188", "revid": "14", "url": "https://it.wikipedia.org/wiki?curid=55188", "title": "Statistical Society of London", "text": ""}
{"id": "55189", "revid": "599013", "url": "https://it.wikipedia.org/wiki?curid=55189", "title": "Geek", "text": "Geek (pronuncia: , \"ghiic\") \u00e8 un termine inglese originariamente utilizzato per descrivere persone eccentriche; nell'uso corrente, la parola connota tipicamente un esperto o un appassionato o un ossessionato da un hobby o una ricerca intellettuale, nato con un significato dispregiativo riferibile ad un individuo percepito come eccessivamente intellettuale, fuori moda o noioso, ma successivamente il termine \u00e8 stato rivalutato andando a delineare un movimento culturale.\nStoria.\nL'origine del termine viene fatta risalire al termine dialettale inglese \"geck\" (sciocco), che si ritrova anche nel tedesco \"Geck\" o \"Jeck\" (di cui la seconda \u00e8 la variante renana, molto diffusa in ambito carnevalesco) e nell'olandese \"gek\", col significato di \"pazzo, stupido, balordo\". Nel XIX secolo il termine indicava una persona che inghiottiva animali vivi, insetti, eccetera, come forma di spettacolo nell'ambito di fiere e feste.\nLa parola pass\u00f2 di moda, salvo poi venire ripresa alla fine del XX secolo. \nUtilizzo del termine.\nAlcuni usano il termine autoreferenzialmente senza malizia o come fonte di orgoglio, spesso riferendosi semplicemente a \"qualcuno che \u00e8 interessato a un argomento (di solito intellettuale o complesso) per il proprio interesse\". Come molti nuovi neologismi, a seconda del contesto e della competenza del parlante il termine geek pu\u00f2 assumere diversi significati. Se una persona si autodefinisce \"geek\", intende la prima delle seguenti definizioni; le altre sono generalmente date da persone esterne.\nEsistono diversi tipi di \"geek\". Il \"geek\" informatico \u00e8 il pi\u00f9 noto, ma per estensione ogni campo di studi e molte realt\u00e0 culturali hanno i loro \"geek\". Per esempio esistono \"geek\" in politica, geografia, scienze naturali, astronomia, musica, storia, linguistica, sport, ma anche tra i giocatori di ogni genere, tra i radio-amatori, tra gli appassionati della serie televisiva Star Trek, chiamati \"trekkie\" o \"trekker\", e in molti altri ambiti ancora.\nIl termine \"geek\" ha sempre avuto una connotazione negativa nella societ\u00e0 in generale, infatti essere descritti come \"geek\" tende a essere un insulto. Il termine recentemente \u00e8 diventato meno spregiativo, o persino un titolo onorifico in particolari campi o culture; ci\u00f2 \u00e8 particolarmente evidente nelle discipline tecniche, dove la parola \u00e8 ora pi\u00f9 che altro un complimento che indica straordinarie abilit\u00e0.\n\"Keeg\".\n\"Keeg\" \u00e8 il contrario della parola \"geek\" (letto in LIFO da destra verso sinistra), ed \u00e8 un termine che indica una totale inabilit\u00e0 o intolleranza verso la tecnologia. In senso lato anche una intolleranza verso il web e verso le persone che con maestria usano e amano gli strumenti innovativi \"(geek)\". \nIn italiano viene a volte tradotto ironicamente con il termine \"tecnoleso\". oppure \"utonto\" (\"utente tonto\").\nLa parola pu\u00f2 anche sostituire la parola \"dummy\" (es.: libri \"for dummies\"). La differenza tra i due lemmi \u00e8 che \"dummy\" (in italiano \"imbranato\") \u00e8 una condizione temporanea, mentre il \"keeg\" tende a essere una condizione di scelta."}
{"id": "55192", "revid": "287204", "url": "https://it.wikipedia.org/wiki?curid=55192", "title": "Costituzione europea", "text": "Quello della Costituzione europea, formalmente \"Trattato che adotta una Costituzione per l'Europa\", \u00e8 stato un progetto di revisione dei trattati fondativi dell'Unione europea, redatto nel 2003 dalla Convenzione Europea e definitivamente abbandonato nel 2007, a seguito dello stop alle ratifiche imposto dalla vittoria del \"no\" ai referendum in Francia e nei Paesi Bassi. Diverse innovazioni della Costituzione sono state poi incluse nel successivo Trattato di Lisbona, entrato in vigore il 1\u00ba dicembre 2009.\nSi trattava di un testo unico volto ad armonizzare e integrare tutti i vari trattati fondativi dell'Unione europea redatti negli anni in un unico documento.\nStoria.\nLa necessit\u00e0 di una Costituzione per l'Europa.\nAll'inizio del nuovo millennio l'Unione europea, ormai esistente in diverse forme da circa mezzo secolo, si \u00e8 trovata a dover affrontare nuove importanti sfide, le quali confermavano l'esigenza - gi\u00e0 evidenziata in passato dal Club del coccodrillo - di un approfondimento dei legami sovranazionali europei.\nil 7 luglio 2000, il Presidente della Repubblica italiana, Carlo Azeglio Ciampi, in un intervento pubblico all'Universit\u00e0 di Lipsia, lanci\u00f2 l'idea di una Costituzione Europea, ovvero una cornice istituzionale che avrebbe evitato all'Euro la condizione di \"orfano isolato\". \nNello stesso anno le norme di base della legislazione europea venivano rinnovate con il Trattato di Nizza (7-10 dicembre 2000), che introduceva flessibilit\u00e0 e riforme in vista di un allargamento dell'Europa da 15 a 27 membri (entro il 2007). Sebbene le innovazioni introdotte abbiano migliorato i processi decisionali e meglio organizzato le istituzioni dell'UE, il Trattato di Nizza era nato come compromesso tra le diverse idee dei paesi membri e quindi non adeguatamente capace di rispondere alle future sfide dell'Europa. Per tale motivo all'atto finale della conferenza intergovernativa che avrebbe varato il nuovo trattato venne aggiunta all'ultimo momento una \"Dichiarazione sul futuro dell'Unione\". In essa si ponevano i nuovi problemi da risolvere entro il 2004, anno dell'allargamento dell'Unione ad altri 10 membri. La dichiarazione concerneva:\nIl 15 dicembre 2001 al consiglio europeo di Laeken venne proclamata la \u201cDichiarazione di Laeken\u201d di importanza primaria, poich\u00e9 oltre a ribadire i problemi sul tavolo fissati fin da Nizza venne convocata ufficialmente una Convenzione europea, un organo straordinario incaricato di giungere alla soluzione concreta dei problemi entro il 2004. La Dichiarazione indicava le due grandi sfide dell'Europa del nuovo millennio: una interna, l'avvicinare cio\u00e8 le istituzioni europee al cittadino e potenziare la democraticit\u00e0 dell'Unione; una esterna, il ruolo cio\u00e8 che avrebbe avuto l'Europa unita nello scenario post 11 settembre 2001, in quale modo si sarebbe imposta sullo scenario internazionale per far valere la pace, la democrazia e i diritti dell'uomo. Concretamente venivano richieste le seguenti riforme, prioritarie per creare un'Unione forte:\nA questi quesiti molto complessi la Dichiarazione rispose con la convocazione della Convenzione sul futuro dell'Europa, proclamando presidente Val\u00e9ry Giscard d'Estaing (ex presidente della repubblica francese) e vicepresidenti Giuliano Amato e Jean-Luc Dehaene. I lavori della Convenzione si aprirono ufficialmente il 28 febbraio 2002.\nLa Commissione europea e in particolar modo il Presidente Romano Prodi hanno poi scritto e supportato un documento, chiamato Progetto Penelope, che conteneva un'integrazione pi\u00f9 profonda tra i paesi e un modello istituzionale pi\u00f9 definito: la bozza \u00e8 stata uno dei punti di riferimento della Convenzione europea.\nI lavori della Convenzione europea.\nConclusisi il 10 luglio 2003, i lavori della Convenzione sul futuro dell'Europa sono durati diciassette mesi, durante i quali i suoi membri hanno quotidianamente discusso i delicati temi sul tavolo del dibattito. I membri della Convenzione, in numero di 102 (pi\u00f9 12 osservatori), nominati dai governi e dai parlamenti nazionali degli stati membri e dei paesi candidati all'adesione, dal Parlamento europeo e dalla Commissione europea, nel corso dei mesi di lavoro si sono riuniti in vari gruppi specifici ognuno con un tema da affrontare, discutendo poi le loro proposte e le loro soluzioni in 26 assemblee plenarie durante le quali esse sono state votate e/o modificate. I lavori della Convenzione si sono svolti in una completa trasparenza, poich\u00e9 tutte le sedute plenarie sono state aperte al pubblico e tutta l'enorme mole di documenti prodotti \u00e8 stata sempre disponibile per la consultazione sui siti Internet istituzionali.\nInoltre, nel corso dei lavori la Convenzione ha incontrato numerosi gruppi non istituzionali (confessioni religiose, organizzazioni \"non-profit\", societ\u00e0 civile, gruppi di riflessione, organizzazioni locali e regionali) lasciando aperto un forum dove raccogliere contributi di chiunque volesse dire la sua (quasi 1300 contributi) e dedicando una particolare giornata all'incontro con i giovani, le cui proposte sono state al centro di numerosi dibattiti.\nPur tuttavia, non adeguatamente pubblicizzata la Convenzione \u00e8 finita per non attirare l'attenzione della maggioranza dell'opinione pubblica, col risultato che il frutto conclusivo \u00e8 stato accolto con freddezza. Il risultato finale, presentato dal presidente Giscard d'Estaing il 18 luglio 2003 a Roma, \u00e8 stato il \"Trattato che istituisce una Costituzione per l'Europa\", in quattro parti, vera e propria costituzione europea che ha in pratica trasformato la Convenzione in una Costituente.\nLa Conferenza intergovernativa (CIG).\nDopo la presentazione ufficiale del progetto costituzionale, la presidenza di turno italiana dell'UE ha rapidamente convocato la Conferenza intergovernativa (CIG) incaricata di discutere e se necessario modificare il progetto in vista di una sua ratifica. La CIG \u00e8 composta dai capi di Stato o di governo dei 25 Paesi dell'Unione, dai ministri degli Affari esteri di tali Stati, dal Presidente della Commissione europea (allora Romano Prodi) e dal Presidente del Parlamento europeo (allora Pat Cox) nonch\u00e9 da alcuni membri attivi della Convenzione. La prima seduta \u00e8 stata convocata per il 4 ottobre 2003. Dopo una modifica redazionale e giuridica del documento costituzionale attuato dal gruppo dei giuristi (un organo incaricato di attuare un approfondito esame giuridico e linguistico del testo per evitare ambiguit\u00e0 o lacune), i membri della CIG hanno iniziato l'esame dei punti controversi del trattato. I principali punti controversi sono stati:\nLe numerose sessioni presiedute da Silvio Berlusconi, presidente di turno dell'UE, pur risolvendo la maggioranza dei quesiti sul tavolo dei negoziati non erano riuscite a giungere ad un compromesso sulla maggioranza qualificata per via delle forti critiche di Spagna e Polonia. Per tale motivo, durante la sessione conclusiva dal 12 e 13 dicembre 2003 a Bruxelles, veniva dichiarato il fallimento dei negoziati e le questioni passavano alla nuova presidenza di turno irlandese, guidata da Bertie Ahern. Dopo numerosi incontri bilaterali, nel marzo del 2004 un appello del Parlamento europeo faceva seguito a quello dell'ex presidente della Convenzione Giscard d'Estaing nel chiedere la ripresa dei negoziati, poich\u00e9 la ratifica della Costituzione rimaneva di prioritaria importanza. Le nuove sessioni della CIG, tra l'aprile e il giugno del 2004, si sono concluse nel Consiglio europeo di Bruxelles del 17-18 giugno 2004: il problema della maggioranza qualificata veniva risolto e si giungeva definitivamente a un accordo sul testo.\nLa firma della Costituzione.\nIl 29 ottobre 2004 si \u00e8 svolta a Roma la cerimonia (trasmessa in eurovisione) della firma del Trattato che adotta una Costituzione per l'Europa. Hanno firmato la Costituzione i capi di Stato o di governo dei 25 paesi dell'Unione europea e i loro ministri degli esteri. Bulgaria, Romania e Turchia, in qualit\u00e0 di paesi candidati, hanno firmato solo l'Atto finale, mentre la Croazia ha partecipato come osservatore.\nLa firma della Costituzione \u00e8 avvenuta nella Sala degli Orazi e Curiazi del Palazzo dei Conservatori, la stessa storica sala in cui il 25 marzo 1957 i sei paesi fondatori firmarono i trattati che istituivano la CEE e l'Euratom (Trattati di Roma).\nL'iter di ratifica.\n\u00c8 iniziato quindi il lungo processo di ratifica del testo costituzionale da parte dei 25 paesi dell'Unione europea (oggi 27), ratifica che avviene o per via parlamentare \u2013 come nel caso italiano \u2013 o tramite referendum popolari. In quest'ultimo caso, hanno risposto favorevolmente alle urne i cittadini di Spagna (20 febbraio 2005) e Lussemburgo (10 luglio 2005), mentre i cittadini di Francia (29 maggio 2005) e Paesi Bassi (1\u00ba giugno 2005) hanno votato in maggioranza no. Quest'ultimo risultato ha praticamente congelato l'iter di ratifica, da concludersi entro la fine del 2006: alcuni paesi (tra cui Danimarca e Regno Unito) che ancora non hanno ratificato la Costituzione non hanno ancora fissato date per eventuali referendum. Del resto, non si sa quale risposta dare ai no di Francia e Paesi Bassi, e ad eventuali possibili no di altri paesi. Nel summit europeo del 15 e 16 giugno 2006, i capi di Stato e di governo dei paesi membri si sono posti l'obiettivo di risolvere la questione entro il 2008 o comunque prima delle elezioni europee del 2009. Le possibili soluzioni individuate sono state: l'apertura di una nuova \"mini-CIG\" per una parziale riscrittura della Carta costituzionale, la \"riduzione\" della Carta attuale ai principi fondamentali rinominandola \"Trattato fondamentale\", piccoli aggiustamenti alla Carta esistente, come l'inserimento di un \"protocollo sociale\". Alla fine ha prevalso l'idea del \"testo ridimensionato\" e si \u00e8 convenuto di approvare il Trattato di riforma.\nNelle tabelle di seguito la situazione delle ratifiche.\nRiepilogo dello stato del processo di ratifica (dati aggiornati al 22 febbraio 2007)\nIl periodo di riflessione e il Trattato di riforma.\nIl \"periodo di riflessione\" dei leader europei dopo il no di Francia e Paesi Bassi si \u00e8 protratto per circa 2 anni. Sostanzialmente le ipotesi al vaglio erano tre:\nL'ultima soluzione ha infine prevalso. Con la Dichiarazione di Berlino del 25 marzo 2007, in occasione dei 50 anni dell'Europa unita, la cancelliera tedesca Angela Merkel e il premier italiano Romano Prodi esprimevano la volont\u00e0 di sciogliere il nodo entro pochi mesi al fine di consentire l'entrata in vigore di un nuovo trattato nel 2009, anno delle elezioni del nuovo Parlamento europeo. Si \u00e8 cos\u00ec svolto sotto la presidenza tedesca dell'Unione il vertice di Bruxelles tra il 21 e il 23 giugno 2007 nel quale si \u00e8 arrivati ad un accordo sul nuovo \"Trattato di riforma\".\nL'accordo pone fine a 2 anni e mezzo di aspirazioni irrealizzate: il Trattato di Lisbona \u00e8 stato firmato dai capi di Stato e di Governo il 13 dicembre 2007, appunto a Lisbona, ed \u00e8 entrato in vigore il 1\u00ba dicembre 2009, dopo l'approvazione dell'Irlanda avvenuta mediante il referendum costituzionale del 2009.\nQuasi tutte le innovazioni della Costituzione sopravvivono anche nel nuovo Trattato (che anzi ne asciuga molte ridondanze): il \"think tank\" euroscettico \"Open Europe\" si \u00e8 spinto fino all'analisi dettagliata, notando che il nuovo Trattato \u00e8 al 96% identico alla Costituzione europea.\nRimane per\u00f2 l'eliminazione di qualsiasi riferimento costituzionale (simboli, nomenclatura, struttura del testo), ovvero la rinuncia all'obiettivo ideale che rappresenta un ridimensionamento del nuovo Trattato, che nell'ottica federalista resta appieno uno strumento pattizio e non un atto fondativo di una nuova entit\u00e0 sovranazionale.\nDescrizione.\nFinalit\u00e0 e struttura.\nLo scopo della Costituzione europea, oltre a quello di sostituire i diversi trattati esistenti che al momento costituivano la base giuridica dell'Unione europea, era principalmente quello di dare all'UE un assetto politico chiaro riguardo alle sue istituzioni, alle sue competenze, alle modalit\u00e0 decisionali, alla politica estera.\nA dispetto del nome, non si trattava di una vera Costituzione che sancisse la nascita di una sovranit\u00e0 (come la costituzione federale degli Stati Uniti d'America), bens\u00ec di una sorta di Testo unico, in cui venivano solo recepiti e riordinati testi giuridici preesistenti, con poche vere innovazioni e senza alcun trasferimento di sovranit\u00e0.\nLa Costituzione europea si componeva di un preambolo, di quattro parti (per un totale di 448 articoli), di 36 protocolli, due allegati, un Atto finale:\nLe principali innovazioni della Costituzione.\nRispetto ai precedenti trattati la Costituzione introduceva un certo numero di novit\u00e0. Tali novit\u00e0 vorrebbero semplificare il processo decisionale e conferire all'Unione e alle sue istituzioni maggiori poteri per operare. Le principali sono le seguenti:\nTutte queste novit\u00e0 aumentano, a detta degli estensori, la democraticit\u00e0, la trasparenza e i poteri dell'Unione europea.\nLa Costituzione europea definisce inoltre esplicitamente la distribuzione delle competenze tra gli Stati membri e l'Unione europea in 3 categorie:\nI punti controversi.\nLe forti critiche al testo costituzionale espresse dalle pi\u00f9 disparate correnti politiche si basano su opinioni spesso diametralmente opposte.\nFondamentalmente le controversie nascono dalla volont\u00e0 di creare un \"documento debole\", cio\u00e8 non indirizzato chiaramente ma al fondo legato ad essere un massimo comune divisore fra le varie visioni di Stato delle nazioni europee.\nIn buona parte le critiche e le resistenze verso la Costituzione vengono da parte dell'opinione pubblica meno interessata alla politica, i cosiddetti \"euroscettici\", che rifiutano l'Unione europea per come \u00e8 stata strutturata, vista come troppo burocratizzata e poco efficace nel risolvere gli interessi reali dei cittadini.\nA queste critiche se ne sono aggiunte altre dagli ambienti religiosi riguardo all'assenza di riferimenti alle radici giudaico-cristiane della coscienza europea: molti sono stati i richiami fatti da papi, rabbini e capi spirituali protestanti. Gli stati che valorizzano la laicit\u00e0 dello stato, per prima la Francia, si sono opposti duramente ad un esplicito riferimento religioso nella Costituzione, mentre stati a maggioranza cattolica e ortodossa (tra cui l'Italia, la Polonia e la Grecia) hanno spinto verso un inserimento di questi riferimenti nel testo.\nNon va dimenticata, poi, la posizione severamente critica da parte di istanze non sospettabili di scarso spirito europeista o di sciovinismo nazionalista, come gran parte dei Federalisti Europei, i quali hanno ripetutamente bollato come un inganno quello di chiamare \"Costituzione\" un documento che tale non \u00e8.\nIn Francia la vittoria del 'no' \u00e8 dipesa principalmente dalla contrariet\u00e0 di una larga fetta dell'opinione pubblica: sinistra radicale, fronte nazionale, ambienti cattolici e lefebvriani, no-global, e pacifisti accesi hanno criticato la presenza di principi neoliberisti nel testo, l'eccessiva importanza data ai temi economici e capitalistici, l'assenza di riferimenti al ripudio della guerra e il fatto che gli eserciti europei ora possano intervenire in pi\u00f9 occasioni, le troppo scarse garanzie in difesa dei lavoratori, degli immigrati, del welfare state. Diverse personalit\u00e0 (ad esempio, il premio Nobel per l'economia Maurice Allais) hanno criticato il TCE e si sono schierati contro la sua ratifica.\nRagioni ben diverse quelle contestate della destra nazionalista, principalmente nei Paesi Bassi. La paura in questo caso \u00e8 che la Costituzione ora disponga di poteri tali da svuotare di significato e di autorit\u00e0 i singoli stati, promuovendo un appiattimento delle identit\u00e0 nazionali in nome di un'unione indifferenziata.\nSeguiti indiretti.\n\"Nella formulazione dei nuovi trattati ritroviamo ora (art. 4 del TUE) le previsioni sull\u2019eguaglianza degli Stati di fronte ai trattati e\nsul rispetto delle identit\u00e0 nazionali (tanto politiche che costituzionali) e\nquelle sulla mutua assistenza e sulla \u00ableale cooperazione\u00bb fra l\u2019Unione e\ngli Stati membri. Nei nuovi trattati viene superata quella previsione del\n(non ratificato) Trattato costituzionale, nella quale si stabiliva che \u00abLa\nCostituzione e il diritto adottato dalle istituzioni dell\u2019Unione nell\u2019esercizio\ndelle competenze a questa attribuite prevalgono sul diritto degli Stati\nmembri\u00bb. Nella Dichiarazione n. 17 annessa al Trattato di Lisbona, relativa\nal primato, viene ora sottolineato che, per giurisprudenza costante\ndella Corte di giustizia dell'Unione europea, i trattati e il diritto adottato dall\u2019Unione sulla loro base\nprevalgano sul diritto degli Stati membri alle condizioni stabilite dalla\nsummenzionata giurisprudenza. Come si pu\u00f2 osservare, si tratta di una\nDichiarazione che richiama e conferma un orientamento pacifico in dottrina\nquanto al diritto primario e a quello derivato dell\u2019Unione, lasciando\naperte le sole questioni poste dalla giurisprudenza in materia di controlimiti\ncirca la discussa prevalenza generalizzata del diritto dell\u2019Unione sugli\nstessi principi e i diritti fondamentali nazionali\".\nCon questa fondamentale eccezione dei \"controlimiti\" nazionali (affermata soprattutto dalla Corte costituzionale federale tedesca), la disciplina al livello europeo dei diritti fondamentali (e con essa l\u2019essenziale apporto assicurato dalla giurisprudenza della Corte di giustizia dell'Unione europea) si configura come un \u00absistema costituzionale a pi\u00f9 livelli\u00bb: il disegno di un \"multilevel constitutionalism\", contenuto nel progetto di Costituzione europea, risulta perci\u00f2 sopravvissuto alla sua mancata ratifica ed anzi, in certa misura, confermato dall\u2019ingresso nei Trattati UE - grazie al trattato di Lisbona - dell'art. 53 della Carta dei diritti.\nLa natura pretoria di questo seguito, che si affida principalmente alla giurisdizione costituzionale nazionale ed europea, era stata gi\u00e0 divisata nel diverso sistema della CEDU, dove \u00e8 nata la definizione stessa di \"ordine pubblico europeo\""}
{"id": "55194", "revid": "958185", "url": "https://it.wikipedia.org/wiki?curid=55194", "title": "Liturgia (religione)", "text": "La liturgia (traslitterazione del greco \u03bb\u03b5\u03b9\u03c4\u03bf\u03c5\u03c1\u03b3\u03af\u03b1, letteralmente \"azione per il popolo\") \u00e8 \u00abil servizio pubblico, liberamente assunto, in favore del popolo\u00bb.\nAntica Atene.\nNell'antica Atene la liturgia era un onere imposto dalla legge ai cittadini pi\u00f9 ricchi per pagare opere pubbliche. Si distinguono le liturgie civili e le liturgie militari. Al primo gruppo appartengono, ad esempio, le coregie legate all'allestimento di un coro e quindi al sostentamento dei loro membri (una quindicina circa), in vista di un concorso teatrale. Al secondo gruppo appartengono le trierarchie, consistente nell'armamento di una trireme ed al sostentamento del suo equipaggio per un anno.\nReligione.\nIn ambito religioso il termine indica \u00abil servizio che si deve rendere agli dei, soprattutto nelle religioni dei misteri, da persone a ci\u00f2 deputate\u00bb, ovvero in senso tecnico \u00abil servizio di culto che si deve a Dio\u00bb. In questa accezione, il termine \"liturgia\" compare gi\u00e0 nella traduzione greca dell'Antico Testamento, detta dei Septuaginta, in riferimento al rito levitico e compare nel Nuovo Testamento in \"Atti\" 13, 2.\nNella religione cristiana, la liturgia concerne solitamente il culto (preghiere e riti) proprio alla comunit\u00e0 ecclesiale. Storicamente diversificate per nome, caratteristiche e contenuti in funzione delle tradizioni che si sono sviluppate in seno alle varie chiese cristiane dell'antichit\u00e0, si distinguono oggi diverse famiglie liturgiche:"}
{"id": "55196", "revid": "436907", "url": "https://it.wikipedia.org/wiki?curid=55196", "title": "Alan Moore", "text": "Riconosciuto autore di capolavori dei fumetti come \"Watchmen\", \"V for Vendetta\", \"From Hell\", \"La Lega degli Straordinari Gentlemen\" e \"\", oltrech\u00e9 musicista ed autore di romanzi. Da alcune sue opere a fumetti sono state tratti famosi lungometraggi negli anni 2000.\nBiografia.\nGli esordi.\nNasce a Northampton, in Gran Bretagna, il 18 novembre 1953 da Ernest e Sylvia, entrambi operai e vive insieme al fratello pi\u00f9 giovane Mike e alla nonna. Si appassiona ai fumetti leggendo alcune serie umoristiche inglesi come Topper e Beezer e poi scopre il fumetto americano di genere supereroico quando nel 1961 inizia a leggere le storie della cosiddetta Silver Age come Superman e poi i Fantastici Quattro. Si iscrive alla Northampton Grammar School frequentandola saltuariamente; si avvicina alle prime fiere del fumetto come appassionato iniziando a corrispondere con Phil Clarke, organizzatore di convention, e con Steve Moore, curatore della testata \"Fantastic\", che conosce dopo poco. In questo periodo incomincia a collaborare con diverse fanzine e, nel 1969, sulla rivista \"Cyclops\" appare la sua prima illustrazione, una pubblicit\u00e0 per la libreria \"Dark They Were and Golden Eyed\".\nViene espulso da scuola a 17 anni per avere spacciato LSD ed \u00e8 cos\u00ec costretto a lavorare svolgendo le attivit\u00e0 pi\u00f9 disparate, dal tosatore di pecore al portiere, dall'addetto alle pulizie al magazziniere ma nel frattempo inizia a collaborare con il Northampton Arts Lab e contribuisce alla pubblicazione delle riviste \"Embryo\" e \"Rovel\", quindi prova a scrivere le sue prime canzoni. Nel 1974 sposa Phyllis e con lei va a vivere di fronte al North Gate, continuando a lavorare per la Kelly Bros Pipe Company, anche se nel suo tempo libero si diletta sempre a disegnare e a scrivere. Da Phyllis ha due figlie: Leah, nata nel 1978, e pi\u00f9 tardi Amber. Cercando di crearsi una carriera come autore di fumetti lascia il suo lavoro e invia delle prove a vari editori del settore riuscendo a pubblicare non retribuito alcune delle sue strisce come \"Anon E.Mpuse\", pubblicata su \"Anon\", giornale di Northampton, \"St. Pancreas Panda\", su \"Back Street Bugle\", rivista di Oxford, \"Three Eyes McGurk and his Death Planet Commandos -\" in collaborazione con l'amico Steve Moore - pubblicato da \"Dark Star Magazine\" e che risulta anche la sua prima apparizione americana grazie a \"Rip Off Comix\".\nIl primo lavoro retribuito \u00e8 un'illustrazione per \"NME\", ma la nascita della prima figlia lo convince a realizzare qualcosa di meno saltuario delle semplici illustrazioni e invia a \"Sounds\", un settimanale musicale, due episodi della striscia \"Roscoe Moscow\" con lo pseudonimo Curt Vile; la rivista accetta la pubblicazione chiedendo a Moore di realizzarla in maniera periodica per 35 sterline alla settimana; sempre su \"Sounds\", questa volta con Steve Moore, realizz\u00f2 \"The Stars My Degradation\", realizzando un totale di 200 strisce. Vendette poi al \"Northampton Post\", quotidiano locale, la striscia umoristica \"Maxwell tha Magic Cat\", realizzata per oltre sette anni con lo pseudonimo di Jill Deray. A causa della lentezza nella realizzazione dei disegni, decide di dedicarsi esclusivamente alla scrittura collaborando anche come critico musicale per varie riviste per poi concentrarsi solo sui fumetti. Grazie a Steve Moore che stava lavorando gi\u00e0 da un po' di tempo per la Marvel UK, inizi\u00f2 a realizzare storie per i settimanali \"Star Wars\" e \"Dr. Who\"; contemporaneamente inizi\u00f2 la collaborazione con la rivista underground \"2000 AD\" per la quale realizz\u00f2 episodi di \"Tharg's Future Shocks\" e \"Ro-Jaws' Robo Tales\" e cre\u00f2 il personaggio di Abelard Snazz. Grazie a questa sua collaborazione, inizi\u00f2 anche a realizzare varie storie per altre riviste della IPC, l'editore di \"2000 AD\".\nAnni ottanta.\nNel 1982 conobbe Dez Skinn, curatore editoriale di fumetti che stava per lanciare una nuova rivista, \"Warrior\", per la quale quindi realizz\u00f2 \"The Bojeffries Saga\", disegnata da Steve Parkhouse, ma soprattutto Marvelman e \"V for Vendetta\"; Marvelman era la riproposizione di un personaggio dei fumetti inglesi degli anni cinquanta, creato originariamente per riempire il vuoto lasciato dalle ristampe di Capitan Marvel, interrotte all'improvviso dalla DC Comics a causa di alcuni problemi legali; Moore, nella sua versione, rese la serie - inizialmente di carattere ingenuo - pi\u00f9 oscura e matura iniziando quello che oggi \u00e8 noto come \"revisionismo supereroico\" e che ha portato a trasposizioni di supereroi classici in storie pi\u00f9 cupe e realistiche; proprio quest'atmosfera pi\u00f9 adulta caratterizza la serie proposta da Moore, in cui il protagonista ora adulto ridiventa Marvelman. Nelle tre serie di \"Marvelman\" da lui scritte, ipotizzando un mondo abitato da veri supereroi, anticip\u00f2 temi che riprese qualche anno pi\u00f9 tardi con \"Watchmen\". Nell'ottavo albo di Hellspawn, della serie di Spawn, comparve il personaggio protagonista di \"Marvelman\"; in seguito ci fu una disputa legale sui diritti di pubblicazione del personaggio che vide coinvolti Neil Gaiman, invitato da Moore a continuare il fumetto a partire dalla quarta serie, e Todd McFarlane, il quale asser\u00ec di averli regolarmente acquistati insieme al catalogo della Eclipse Comics, casa editrice americana che deteneva i diritti del personaggio prima del fallimento.\nDal 1982 al 1985 venne edita la serie di \"V for Vendetta\", ambientata in una distopica Gran Bretagna, racconta le avventure di un terrorista anarchico che si oppone al governo inglese e da cui nel 2005 venne tratto un film dal quale poi Moore si dissoci\u00f2 chiedendo anche la rimozione del suo nome dai titoli di coda. Nel frattempo inizia la sua collaborazione con la Marvel UK, lavorando alla serie di Capitan Bretagna. Successivamente per \"2000 AD\" realizza la serie fantascientifica regolare \"Skizz\" e ispirata alle voci promozionali che precedettero l'uscita del film \"E.T. l'extra-terrestre\". Sempre con Davis crea la serie fantascientifica \"D.R. &amp; Quinch\" \"pubblicata\" sempre su \"2000 AD\", per una dozzina di numeri; segue la serie \"The Ballad of Halo Jones\" ambientata in un futuro in cui tutti sono vegetariani, prodotta per 37 episodied ispir\u00f2 molte canzoni degli Shriekback e dei Transvision Vamp.\nNel 1982 e nel 1983, poi, vince per due volte l'Eagle Award come miglior scrittore.\nLen Wein, creatore di Swamp Thing gli propone di collaborare alla scrittura della serie portando Moore a collaborare con la DC Comics. Nella gestione della saga viene affiancato dai disegnatori Steve Bissette e John Totleben.\n Secondo Moore il rinnovamento della saga passava innanzitutto eliminando alcune ingenuit\u00e0 del fumetto che fino ad allora erano state utilizzate troppo spesso, come ad esempio il punto esclamativo a fine frase, e quindi portare il processo creativo a un nuovo e pi\u00f9 importante livello: era necessario che la collaborazione fosse a doppio senso, invitando quindi i due disegnatori a proporre correzioni alle sue idee, ma anche a proporne di nuove, il tutto all'interno di un metodo di lavoro consolidato da anni: Moore, infatti, era solito prima immaginare la vicenda, quindi suddividerla in scene e poi descrivere ogni singola vignetta dettagliatamente.\nNel periodo in cui inizi\u00f2 a lavorare su Swamp Thing, Moore era stato costretto a lasciare il suo lavoro per \"Warrior\" a causa del fallimento della rivista e soprattutto a dover rinviare la conclusione di \"V for Vendetta\". Contemporaneamente aveva smesso di scrivere per la Marvel a causa del trattamento, scorretto secondo Moore, che era stato riservato ai suoi amici Bernie Jaye e Steve Moore e per questioni legate al nome di Marvelman (che negli USA fu ribattezzato Miracleman). Per la DC pubblic\u00f2 storie anche in altre serie come \"Tales of the Green Lantern Corps\" e \"Vigilante\" e quindi con Dave Gibbons prima e Curt Swan e George P\u00e9rez poi realizz\u00f2 due storie per \"Superman (Per l'uomo che aveva tutto\" e \"Che cosa \u00e8 successo all'Uomo del Domani?)\".\nDopo Swamp Thing prosegu\u00ec la sua collaborazione con l'editore americano con la serie \"Watchmen\"; Moore colse l'occasione del rilancio dei personaggi della Charlton Comics, una casa editrice acquisita dalla DC Comics, per proporre una nuova interpretazione del supereroe in una serie di dodici puntate che vinse il premio Hugo, primo romanzo a fumetti a vincere un premio letterario. Il successo fu tale che i suoi simboli influenzarono la cultura popolare del tempo: su tutti lo smiley, che ebbe proprio in quel periodo una grande esplosione e i due autori arrivarono a una popolarit\u00e0 tale da essere invitati in trasmissioni televisive e si inizi\u00f2 a parlare allora di una trasposizione cinematografica.\nAlcuni critici ritengono che Alan Moore sia stato influenzato nella scrittura di quest'opera dalla lettura del romanzo \"Super - L'ultimo eroe\" di Robert Mayer. \nPrima di interrompere la collaborazione con la DC Comics, aveva iniziato a lavorare su altri progetti tra cui una serie su \"Martian Manhunter\", una serie con protagonisti i \"Metal Men\", una con i \"Challengers of the Unknown\", una miniserie sul personaggio Bizzarro e un \"crossover\" che aveva definita come \"l'ultima storia degli eroi DC\" dal titolo provvisorio di \"Twilight of the Superheroes\" ma il progetto non vide mai la luce per decisione dell'autore di con collaborare pi\u00f9 con la DC Comics. Completato \"V for Vendetta\", decise che non avrebbe pi\u00f9 lavorato per la DC e n\u00e9 tantomeno per la Marvel perch\u00e9 la Eclipse Comics, che stava ristampando negli USA le sue storie di Marvelman, fu costretta a cambiare il nome del personaggio in Miracleman a causa di una minaccia di azione legale da parte della Marvel. Di fatto, verso la fine degli anni ottanta, Moore si ritir\u00f2 dal mondo del fumetto, anche se le sue opere vennero ristampate varie volte. Incominci\u00f2 poi a collaborare con altri editori per i quali scrisse, \"Fashion Beast\", il adattamento de \"La Bella e la Bestia\", ma mai realizzata e poi scrisse \"Shadowplay: The Secret Team\" per il volume \"Brought to Light\" del Christic Institute e realizza, per la Victor Gollancz, \"Un piccolo delitto\", disegnata da Oscar Zarate. Nel 1989 Stephen Bissette gli propose di collaborare alla sua nuova rivista antologica a fumetti, \"Taboo\", per il quale gli propose due progetti: \"Lost Girls\", disegnato da Melinda Gebbie, che poi divenne sua compagna e \"From Hell\", sui delitti di Jack lo squartatore e dal quale sar\u00e0 tratto un film nel 2001. Realizza anche, autoproducendolo, un progetto di critica nei confronti di una legge del governo Thatcher contro la promozione dell'omosessualit\u00e0; a quel tempo Moore viveva una relazione a tre con la moglie Phyllis e Deborah Delano, amante di entrambi e fond\u00f2 insieme a loro la Mad Love, una casa editrice indipendente con la quale pubblic\u00f2 l'albo benefico \"AARGH! - Artists Against Rampant Governement Homophobia\", al quale parteciparono moltissimi autori suoi amici e per il quale scrisse una storia in versi, \"Mirror of Love\", che incass\u00f2 17.000 \u00a3 che andarono in beneficenza all'Organisation for Lesbian and gay Action. A quel punto, sotto consiglio di Dave Sim, Moore propone, attraverso la Mad Love, un'altra opera complessa: \"Big Numbers\", un ambizioso progetto sulla vita di quaranta personaggi diversi, tutti abitanti di Northampton ma ne vennero pubblicati solo due numeri e l'opera rest\u00f2 incompiuta a causa del fallimento della casa editrice. Il fallimento del progetto di Bissette e i successivi problemi con i nuovi editori allontanarono la conclusione di \"From Hell\" e \"Lost Girls\".\nAnni novanta.\nA seguito del successo di Spawn edito dalla Image Comics, a Moore e ad altri autori venne richiesto di scrivere alcune storie del personaggio; la collaborazione con la Image continu\u00f2 realizzando varie miniserie come \"1963\" e, per l'etichetta Wildstorm Comics scrisse alcune storie della serie regolare dei WildC.A.T.s e alcune miniserie e albi unici (tra cui il \"crossover\" \"Spawn - Wildcats\"), \"Deathblow: By Blows\", il team-up \"Violator/Badrock\" e una storia con Mister Majestic. Per l'Extreme di Rob Liefeld, inizi\u00f2 a scrivere le storie di Supreme rielaborando il personaggio creato da Liefeld e quando questi lasci\u00f2 lo studio, Moore lo segu\u00ec iniziando a collaborare con la Maximum Press (poi diventata Awesome Comics), scrivendo il crossover \"Judgment Day\" che crea ex novo una nuova \"continuity\" e una sorta di \"fittizia\" Silver Age dell'universo di Liefeld. Il fallimento dell'azienda per\u00f2 interruppe il lavoro dello scrittore sul gruppo di supereroi Youngblood, che stava cercando di trasformare in una parodia della Justice League. Scrive anche un team-up per la Harris comics tra Vampirella e il Conte Dracula oltre che alcune storie brevi per alcune antologie di editori indipendenti.\nNegli anni novanta Moore non si dedic\u00f2 solo al fumetto. Il giorno del suo quarantesimo compleanno, quando si autoproclama mago. Propone poi una serie di spettacoli teatrali come \"The Moon and Serpent Grand Egyptian Theatre of Marvels\", rappresentata nel luglio del 1994 al Bridewell Theatre di Londra. Moore definisce ogni aspetto di questi spettacoli che lui intende come veri e propri riti magici. Vengono prodotti \"Sacco Amniotico - Uno sciamanesimo dell'infanzia\" (\"The Birth Caul\"), come reazione alla morte della madre, avvenuta nell'agosto del 1995, cui seguono \"The Highbury Working\" (1997), \"Snakes and Ladders\" (1999), \"Angel Passage\" (2001). Nel frattempo, nel 1996, propose il romanzo \"La voce del fuoco\", un'opera complessa con la quale Moore prov\u00f2 a descrivere 6000 anni di storia della sua Northampton con il primo capitolo scritto interamente in un dialetto preistorico appositamente ideato da lui. Nonostante le ottime recensioni da parte della critica, non gli arrise il successo commerciale.\nAnni 2000.\nIl nuovo progetto fumettistico fu America's Best Comics; essendo vegetariano e non potendo realizzare riti e sacrifici con animali, decide di scrivere i fumetti un po' come se fossero degli incantesimi. Nasce cos\u00ec una linea di fumetti che inizialmente aveva pensato per la Awesome Comics di Liefeld, ma poi propose a Jim Lee che intanto aveva venduto la sua etichetta alla DC Comics in cambio di ampia libert\u00e0 narrativa e soprattutto un ampio controllo sul suo universo fittizio. Per vincere le perplessit\u00e0 di Moore di tornare a lavorare per la DC, questa rassicur\u00f2 che non solo che n\u00e9 il suo nome n\u00e9 il suo logo sarebbero comparsi sugli albi della linea di Moore, ma soprattutto che l'autore inglese avrebbe avuto ampia libert\u00e0 narrativa nel presentare, ogni mese, i suoi personaggi. Inoltre, Alan Moore avrebbe avuto contatti solo con Scott Dunbier e Jim Lee, responsabili della WildStorm. Con tali rassicurazioni, nel 1999 prese via il progetto con personaggi come Tom Strong, e con serie come \"Top 10\" su un gruppo di poliziotti con superpoteri e La Lega degli Straordinari Gentlemen che rivisita i grandi romanzi della letteratura vittoriana e dalla quale sar\u00e0 tratto anche un film. A questi si aggiungono una serie di altri personaggi che compaiono negli antologici \"Tomorrow Stories\" e \"Tom Strong's Terrific Tales\": Greyshirt, Cobweb, First American, Jack B. Quick, Splash Brannigan, Promethea o Jonni Future. Altri progetti per la ABC sono la miniserie personale di Greyshirt, Smax, The 49ers e Terra Obscura.\nSuccessivamente ha deciso di lasciare anche la Wildstorm e di pubblicare cos\u00ec la terza parte della \"Lega degli Straordinari Gentlemen\" per la casa editrice indipendente Top-Shelf per la quale ha pubblicato anche un manuale di magia a fumetti, \"The Moon and Serpent Bumper Book of Magic\".\nNel 2003, con la spagnola Styx Ediciones di Art Brooks, Moore inizia a lavorare al \"Magical Mistery Moore\", che presenta gli adattamenti di alcune sue canzoni proposte dallo stesso Brooks insieme ad alcuni autori iberici, il tutto sotto la supervisione dello stesso Moore. L'opera \u00e8 ancora incompiuta.\nA ci\u00f2 sono da aggiungersi un paio di volumi della Avatar, presentati dalla Magic Press, editore che sta ristampando il suo ciclo di Swamp Thing, che ha stampato un volume con l'adattamento di tre suoi testi e gli adattamenti a fumetti \"Neonomicon\", \"Il cortile\" (\"The Courtyard\") e \"Providence\", ispirati al Ciclo di Cthulhu di Howard Phillips Lovecraft, del quale Moore \u00e8 un grande estimatore.\nMoore ha doppiato nel 2007 la versione animata di se stesso nel settimo episodio (\"Husbands and Knives\") della diciannovesima stagione de \"I Simpson\", serie della quale ha pi\u00f9 volte dichiarato di essere fan.\nVita privata.\nNel 1973 Moore conosce Phyllis Dixon, con la quale si sposa. I due, sostenitori dell'amore libero, si separarono all'inizio degli anni novanta, quando Phyllis lo lasci\u00f2 per la loro amante in comune, portando con s\u00e9 le loro due figlie, Leah, che ha seguito le orme artistiche del padre, ed Amber. Il 12 maggio del 2007, Moore si \u00e8 risposato con la fumettista Melinda Gebbie, con la quale ha realizzato diversi fumetti come \"Lost Girls - Ragazze perdute\". \u00c8 vegetariano.\nMoore si \u00e8 da sempre definito un anarchico. La sua filosofia politica \u00e8 anche alla base del suo lavoro e, in un'intervista per il libro \"Mythmakers and Lawbreakers\" di Margaret Killjoy, ha cos\u00ec esplicato:\nNel dicembre del 2011, in risposta alle dure critiche avanzate da Frank Miller nei confronti del movimento Occupy, Moore defin\u00ec i suoi recenti lavori come misogini, omofobi e fuorviati, definendo gli attivisti di Occupy \u00abpersone comuni reclamanti diritti che sarebbero dovuti restare sempre loro\u00bb. Oltre a Occupy, gli attivisti di Anonymous, di WikiLeaks, della rivoluzione del Nilo e dei vari movimenti \"no global\" hanno adottato in massa l'utilizzo della celebre maschera di Guy Fawkes indossata dal protagonista di \"V for Vendetta\".\nDurante le elezioni generali britanniche del 2017, Moore ha espresso un cauto supporto al candidato per il Partito Laburista Jeremy Corbyn, dichiarando altres\u00ec d'essersi astenuto dal votare, coerentemente al proprio ideale anarchico.\nOpere.\nFumetti.\nPeriodo Britannico:\nPeriodo DC Comics:\nPeriodo indie/Image Comics:\nPeriodo Wildstorm/ABC America's Best Comics:\nSecondo Periodo indie/ Top Shelf/ Avatar Press\nOpere musicali e teatrali.\nSul finire degli anni settanta insieme a Jamie Delano scrivono \"Another Suburban Romance\", un'opera teatrale rappresentata nel 1976 a Northampton. La parte pi\u00f9 importante dell'opera, non tanto all'interno dell'opera stessa, quanto per il suo successivo utilizzo, \u00e8 il monologo \"Old Gangster Never Die\"; l'idea era quella di musicare il pezzo e per ci\u00f2 venne contattato Alex Green degli Stanton Walgrave. Questo pezzo pose le fondamenta per la formazione degli Emperors of Ice Cream, che tra il 1977 ed il 1979 gir\u00f2 per i dintorni di Northampton realizzando una dozzina di canzoni, senza per\u00f2 arrivare ad un disco completo. Attraverso un annuncio su un giornale, il gruppo riusc\u00ec a contattare David J dei Bauhaus che per\u00f2 non accetto di collaborare; invece Moore collabor\u00f2 coi Bauhaus per LP \"Bauhaus Mask\" nel 1981, dove realizz\u00f2 un saggio introduttivo con lo pseudonimo di Brilburne Logue, quindi con un pezzo parlato in \"Satori in Paris\" del 1982. Infine Moore, David J e Alex Green fondano i \"Sinister Ducks\", che nel 1983 realizz\u00f2 un 45 giri (\"March of Sinister Ducks\" e \"Old Gangsters Never Die\"); nel 1984 venne pubblicato l'LP di \"V for Vendetta\", ideale colonna sonora dell'omonimo fumetto, curata dallo stesso Moore con David J e all'interno \u00e8 presente un breve fumetto, ispirato ad una delle tracce contenute nell'album, \"This vicious cabaret\".\nQuando si auto proclam\u00f2 mago, il nuovo percorso spirituale di Moore \u00e8 l'unione di musica, parole e immagini creando dei veri e propri riti magici, cui il pubblico partecipa ed assiste come parte integrante. Il primo di questi fu \"The Moon and the Serpent Gran Egyptian Theatre of Marvels\", rappresentato il 16 luglio 1994 durante il festival Disobey al Birdewell Theatre.\nNello stesso teatro, in quel periodo, si stava provando \"Birth Caul\", che per\u00f2 viene rappresentata pi\u00f9 tardi, anche se l'incisione venne pubblicata prima del \"Theatre of Marvels\", in quanto nell'agosto del 1995 muore la madre Sylvia. Questo evento, in un certo senso, porta a una nuova rilettura del lavoro, rappresentato il 18 novembre 1995 alla Old County Court. Entrambe le rappresentazioni sono fatte in collaborazione con David J e Tim Perkins. Sempre nel 1995 scrive un pezzo per LP \"Maurice and I\" delle Flash Girls, gruppo \"country\" americano, che conta collaborazioni anche con Neil Gaiman.\nSeguono \"The Highbury Working\", durante il festival della magia di Highbury del novembre del 1997; nel 1998 \"Brought to Light\", colonna sonora dell'omonimo fumetto e nel 1999, per \"Hexentexts: A Creation Book Sampler\", realizza la copertina e presenta la prima versione di \"Hair of the Snake That Bit Me\". Quindi, sempre nel 1999, la sua terza rappresentazione, \"Snakes and Ladders\", fatta nella Red Lion Square a Holborn, che \u00e8 anche la seconda, dopo \"Birth Caul\", a diventare un fumetto, grazie alla certosina opera di trasposizione condotta da Eddie Campbell. Infine, la sua ultima rappresentazione \u00e8 del 2 febbraio 2001: \"Angel Passage\".\nAdattamenti cinematografici e televisivi.\nAlan Moore non ha riconosciuto (pur essendo indirettamente l'autore del soggetto dei film, non ha voluto essere \"accreditato\") nessuno dei sei prodotti realizzati delle sue opere."}
{"id": "55198", "revid": "1590", "url": "https://it.wikipedia.org/wiki?curid=55198", "title": "Karl Ludwig Bachmann", "text": ""}
{"id": "55200", "revid": "767487", "url": "https://it.wikipedia.org/wiki?curid=55200", "title": "Billy Bauer", "text": "Inizi\u00f2 a suonare il banjo, passando alla chitarra negli anni trenta.\nLe sue collaborazioni di rilievo lo hanno visto accanto a Lennie Tristano, Lee Konitz, Warne Marsh. Nel 1946 Bauer ha suonato con Benny Goodman e Jack Teagarden.\nNel 1956 ha inciso l'unico disco a suo nome, \"Plectrist\", per la \"Verve\" di Norman Granz."}
{"id": "55201", "revid": "124576832", "url": "https://it.wikipedia.org/wiki?curid=55201", "title": "Lee Konitz", "text": "Biografia.\nDa bambino impara, da autodidatta, a suonare la fisarmonica per poi passare, influenzato da Benny Goodman, al clarinetto. Konitz, allora undicenne, aspira a suonare in qualche orchestrina e capisce che per realizzare il suo sogno \u00e8 meglio imparare a suonare anche il sassofono tenore. Studia il jazz essenzialmente con Lennie Tristano (uno degli artefici della corrente chiamata \"cool-jazz\"), impronta stilistica che gli rester\u00e0 per tutta la carriera.\nNel 1943, ormai divenuto musicista professionista, per suonare nell'orchestra di Jerry Wald, prende in mano anche il sassofono contralto. In questa fase la sua evoluzione artistica \u00e8 fortemente influenzata da Lennie Tristano, il pianista suo concittadino di appena otto anni pi\u00f9 vecchio, di cui diviene allievo fedele.\nLe influenze tristaniane sono gi\u00e0 evidenti nelle sue prime incisioni del 1947 con l'orchestra di Claude Thornhill. Qui conosce altri due musicisti molto importanti per il suo futuro artistico: Gil Evans e, soprattutto, Miles Davis. Quest'ultimo stava per creare un suo gruppo - conosciuto come \"Tuba Band\" - di cui fecero parte, oltre a Davis e Konitz, altri futuri protagonisti della scena jazzistica mondiale quali Gerry Mulligan e Max Roach. Con Davis realizza anche il capolavoro Ezz-thetic, scritto dal giovane genio George Russell.\nNel 1952 entra come \"guest soloist\" nell'orchestra di Stan Kenton, con la quale realizza \"In lighter vein\", concertino per sax e orchestra scritto e arrangiato da Bill Holman. Nel frattempo continua a collaborare con Tristano (\"Intuition\" e \"Digression\", del 1949, sono i primi brani totalmente improvvisati mai incisi - ovvero gli antenati del free jazz), Billy Bauer, Gerry Mulligan, Chet Baker, Sal Mosca e soprattutto il suo alter ego tenoristico Warne Marsh.\nTipico di Konitz \u00e8 la costanza con cui ritorna ad esplorare gli stessi standard, trovando sempre qualcosa di nuovo e interessante da dire; un bell'esempio \u00e8 il disco Motion, realizzato nel 1960 in trio con il batterista Elvin Jones. Subisce spesso il fascino del duetto, a partire da \"The Lee Konitz duets\", con Jones, Eddie Gomez, Jim Hall, Karl Berger, Dick Katz, Joe Henderson, Richie Kamuca, Marshall Brown e Ray Nance. Dagli anni '60 in avanti Lee ha scelto la carriera di solista free-lance, suonando spesso con sconosciute ritmiche locali - a volte di qualit\u00e0 discutibile, e a volte incontrando grandissimi musicisti come Bill Evans, Charles Mingus, Martial Solal, Bob Brookmeyer, Paul Motian, Paul Bley, Albert Mangelsdorff, Lars Gullin, Henri Texier, Charlie Haden, Phil Woods, Art Pepper, Ornette Coleman, Red Rodney, Brad Mehldau, Dave Holland, Kenny Wheeler, Bill Frisell, Michel Petrucciani ed altri.\nIn Italia ha suonato con Davide Santorsola, Mimmo Campanale, Maurizio Quintavalle, Ornella Vanoni, Claudio Fasoli, Renato Sellani, Stefano Battaglia, Franco Cerri, Sandro Gibellini, Pietro Tonolo, Enrico Rava, Stefano Bollani, Glauco Venier, Enrico Pieranunzi, Barbara Casini, Franco D'Andrea, Giorgio Azzolini. Nel 2003, ha partecipato alla sedicesima edizione del Barga Jazz Festival, quell'anno dedicata alle sue musiche.\nKonitz \u00e8 morto il 15 aprile 2020 al Lenox Hill Hospital di New York dopo aver contratto il COVID-19."}
{"id": "55202", "revid": "767487", "url": "https://it.wikipedia.org/wiki?curid=55202", "title": "Lennie Tristano", "text": "Tramontata l'era dei boppers Tristano divenne, alla fine degli anni quaranta, uno dei maggiori esponenti del \"Cool jazz\", etichetta da lui stesso contestata.\nIl pianista italo-americano oggi \u00e8 leggenda, soprattutto per le sue apparizioni che erano del tutto occasionali anche quando godeva di buona salute. L'assenza dal mondo del jazz era concepita come protesta e disappunto per la recente produzione in nome di quella dei grandi musicisti di un tempo, quali Charlie Parker, Lester Young, Earl Hines, Roy Eldridge, Charlie Christian.\nLe vicende personali.\nLa sua famiglia era arrivata in America da Aversa (provincia di Caserta) ed era il secondo tra quattro fratelli, il pi\u00f9 sfortunato: l'influenza spagnola lo aveva reso cieco alla tenera et\u00e0 di nove anni. Fu mandato, dopo varie bocciature, ad una scuola per ciechi nell'Illinois dove emerse sui compagni per la particolare inclinazione per la matematica e la musica. Cominci\u00f2 lo studio del pianoforte, del sassofono, del clarinetto e violoncello diventando direttore delle orchestrine studentesche.\nIscritto al Conservatorio di Chicago, consegue il \"Bachelor of music\" in soli due anni sui quattro necessari; obbligato dal regolamento del conservatorio a studiare per almeno tre anni, si diploma anche in pianoforte e composizione. In seguito (1941) lascia il conservatorio senza diploma ufficiale non essendo in grado di pagare i 500 dollari necessari.\nCominci\u00f2 a racimolare i primi quattrini suonando nei night club e nelle feste private, ma rest\u00f2 escluso dai locali jazz perch\u00e9 i proprietari ancora non avevano la minima comprensione delle concezioni musicali che gli giravano per la testa, fino a che Lee Konitz, dopo averlo ascoltato, si convert\u00ec ai suoi ideali jazzistici.\nLe vicende artistiche.\nL'interesse per il jazz lo port\u00f2 a trasferirsi a New York, nella 52\u00aa strada, dove grazie alla sua ottima padronanza dell'armonia raggiunse subito una buona reputazione come pianista. Il suo trio con il chitarrista Billy Bauer e il contrabbassista Arnold Fishkin mostr\u00f2 a tutti la sua originalit\u00e0 concettuale fondata su lunghe linee melodiche, intervalli inconsueti e sequenze di accordi suonati da entrambe le mani.\nTristano si present\u00f2 come musicista oltre che come un ottimo pianista riuscendo ad imitare con \u00abscandalosa efficienza\u00bb, come dir\u00e0 successivamente, la sontuosa tecnica di Art Tatum e registrando, nel maggio del 1949, in sestetto con i sassofonisti Lee Konitz e Warne Marsh alcune delle sue cose pi\u00f9 belle: \"Wow\", \"Crosscurrent\", \"Sax of a kind\", \"Marionette\", \"Intuition\", \"Digression\", fino a \"Yesterdays\". Due brani completamente improvvisati senza alcuna melodia, armonia o ritmo predefinito, \"Intuition\" e \"Digression\" sono spesso citati tra i primi esempi di free jazz e di improvvisazione libera.\nIl disco \"Lennie Tristano\" del 1955 contiene una delle migliori improvvisazioni del jazz: \"Requiem\". La storia vuole che, mentre si trovava in sala d'incisione, gli venisse annunciata la morte di Charlie Parker e che questo sia stato l'omaggio al grande jazzista.\nUn'altra caratteristica in questo Lp \u00e8 il brano \"Turkish Mambo\" dove, forse per la prima volta nel jazz, viene utilizzata la registrazione su pi\u00f9 tracce rimixate in fase finale. Tristano lo ha sempre negato ma, ascoltando il pezzo, appare evidente che due mani, a suonarlo, non bastano.\nTra i dischi registrati da Tristano, il pi\u00f9 importante \u00e8 forse \"The New Tristano\" pubblicato dalla Atlantic Records nel 1962 e considerato come una delle migliori incisioni per piano solo nella storia del jazz.\nDalla met\u00e0 degli anni cinquanta Tristano si concentra sulla formazione diventando probabilmente il primo a insegnare jazz in maniera strutturata.\nLe composizioni di Tristano, classificate tra il cool jazz, sono caratterizzate da strutture inconsuete, compreso l'utilizzo del contrappunto, una tecnica piuttosto rara nel jazz.\nTra i musicisti ispirati da Tristano si annoverano Lee Konitz, Warne Marsh, Charles Mingus, Connie Crothers, Sal Mosca, Herbie Hancock e Bill Evans.\nIl 18 novembre 1989, ovvero esattamente a undici anni dalla sua morte, la citt\u00e0 di Aversa, ad iniziativa del jazz club a lui intitolato e che ha sede, appunto, nella citt\u00e0 di origine della sua famiglia, gli ha intitolato una strada, la prima in Italia dedicata ad un jazzista.\nJoe Satriani fu uno studente di Lennie, e nel suo e-book \"Guitar Secret\" lo ricorda per i suoi efficaci metodi di insegnamento."}
{"id": "55203", "revid": "767487", "url": "https://it.wikipedia.org/wiki?curid=55203", "title": "Warne Marsh", "text": "Marsh proveniva da un ricco ambiente culturale: suo padre era il cinematografico Oliver T. Marsh (1892-1941), sua madre era una violinista e la zia Mae Marsh faceva l'attrice. Proveniente dalla \"Cool School\" del grande Lennie Tristano, divenne, insieme con Lee Konitz, uno dei preminenti sassofonisti di quella scuola, e rimase tra i pi\u00f9 fedeli agli insegnamenti del maestro soprattutto per quanto riguarda le improvvisazioni.\nNel 1953, con Lester Young viene eletto miglior sax tenore e fa parte della Metronome All-Star band che registra \"How High the Moon\" e \"St. Louis Blues\". La band \u00e8 formata da Roy Eldridge, Kai Winding, John LaPorta, Warne Marsh, Lester Young, Teddy Wilson, Billy Bauer, Eddie Safranski, Terry Gibbs e Max Roach, Billy Eckstine alla voce."}
{"id": "55204", "revid": "1590", "url": "https://it.wikipedia.org/wiki?curid=55204", "title": "Jazz freddo", "text": ""}
{"id": "55207", "revid": "2207", "url": "https://it.wikipedia.org/wiki?curid=55207", "title": "Okinawa-te", "text": ""}
{"id": "55209", "revid": "1745361", "url": "https://it.wikipedia.org/wiki?curid=55209", "title": "Jake de' Paperoni", "text": ""}
{"id": "55210", "revid": "1779896", "url": "https://it.wikipedia.org/wiki?curid=55210", "title": "Sfera di Bloch", "text": "In meccanica quantistica, la sfera di Bloch \u00e8 una rappresentazione geometrica dello spazio degli stati \"puri\" di un sistema quanto-meccanico a 2 livelli indicati con formula_1. In altri termini essa rappresenta gli stati \"puri\" di un registro quantistico a 1 qubit. La sfera di Bloch \u00e8 geometricamente una sfera di raggio unitario i cui punti sulla superficie sono in corrispondenza biunivoca con gli stati \"puri\" di formula_1; questa corrispondenza pu\u00f2 essere determinata esplicitamente e fornisce una rappresentazione di formula_1 spesso utile.\nSi determina questa corrispondenza, cio\u00e8 la descrizione di un qubit nella sfera di Bloch. Un qualsiasi stato formula_4 di formula_1 pu\u00f2 essere scritto come la \"sovrapposizione\" complessa di due vettori ket formula_6 e formula_7 costituenti una base ortonormale dello spazio di Hilbert di formula_1. Questa rappresentazione dipendente da 4 parametri reali \u00e8 notoriamente ridondante, sia perch\u00e9 sono sufficienti i vettori di norma 1, sia perch\u00e9 i fattori di fase non influiscono sugli stati fisici. Si pu\u00f2 supporre che il coefficiente di formula_6 sia reale e non negativo: con questa scelta ogni formula_4 utile e di norma formula_11 viene rappresentato come:\ncon \nI parametri formula_14 e formula_15, un po' diversi da quelli utilizzati solitamente per le coordinate sferiche, identificano univocamente un punto di coordinate formula_16 sulla sfera unitaria dello spazio euclideo formula_17 tramite le seguenti espressioni:\nQuesta corrispondenza \u00e8 biunivoca ad eccezione dei punti formula_19 e formula_20 per i quali formula_21 \u00e8 ininfluente. \nDue punti agli antipodi della superficie della sfera rappresentano vettori fra loro ortogonali. \nIn questa rappresentazione formula_6 \u00e8 mappato nel punto formula_19 e formula_24 \u00e8 mappato nel punto formula_20. Ad eccezione di questi due \"poli\" ogni coppia formula_26 si trova in corrispondenza biunivoca con uno stato di formula_1.\nPrende nome dal fisico Felix Bloch."}
{"id": "55211", "revid": "339392", "url": "https://it.wikipedia.org/wiki?curid=55211", "title": "Pico de' Paperis", "text": ""}
{"id": "55216", "revid": "298055", "url": "https://it.wikipedia.org/wiki?curid=55216", "title": "Battista (Disney)", "text": "Battista (noto inizialmente anche come Firmino nelle prime edizioni italiane; Albert Quackmore o Baptist nella versione inglese) \u00e8 un personaggio immaginario della Disney, un cane antropomorfo, ultimo rappresentante di una lunga serie di maggiordomi che hanno lavorato alle dipendenze di Paperon de Paperoni.\nEvoluzione del personaggio.\nLa prima versione del maggiordomo di Paperone venne ideata da Carl Barks per le storie ambientate nella villa di Paperone, ovvero le prime del personaggio, in cui Paperone era ancora abbastanza spendaccione e circondato da lussi e sfarzo; in questa versione il suo nome, originariamente Edgerton, fu dapprima tradotto in Italia soprattutto come Firmino. Era caratterizzato graficamente come un cane antropomorfo anziano, vestito come un tipico maggiordomo inglese, che svolge le proprie mansioni con un certo distacco; una gag ricorrente era quella del secchio di monete che egli versava sulla testa di Paperone a mo' di doccia. \nQuesta figura, a volte anche chiamata gi\u00e0 \"Battista\" nelle traduzioni italiane a cura di Guido Martina, era collegata alla villa e, nelle storie italiane, al palazzo di Paperone, il luogo pi\u00f9 utilizzato in tali storie ancora per tutti gli anni sessanta, quando negli Stati Uniti Barks aveva invece gi\u00e0 introdotto il deposito del denaro, e aveva eliminato il personaggio del maggiordomo -un po' fuori posto in seno al rigido regime di economia dell'anziano papero-. Tra gli autori italiani che lo utilizzarono maggiormente, chiamandolo anche Alberto per un periodo, ci furono Luciano Bottaro e Romano Scarpa. Sar\u00e0 poi un allievo di quest'ultimo, Rodolfo Cimino, a \"reinventare\" il personaggio con quella che diverr\u00e0 la versione definitiva: Cimino introdusse una nuova versione del maggiordomo nella storia \"Zio Paperone e l'angolare di sicurezza\" (disegnata da Massimo De Vita, \"Almanacco Topolino\" n. 125 del 1\u00ba maggio 1967); questo Battista, che per molti anni avr\u00e0 una fisionomia assolutamente variabile in base al disegnatore di turno, si distingue per la prima volta dagli anonimi predecessori per la personalit\u00e0 pi\u00f9 bonaria e per l'empatia mostrata verso il principale.\nInizialmente il personaggio \u00e8 sempre pelato, ma progressivamente ne vengono infoltiti i capelli dietro le orecchie e il naso si allunga. Sempre perfettamente in ordine e con l'impeccabilit\u00e0 dei maggiordomi britannici, Battista \u00e8 anche l'addetto al t\u00e8 (spesso e volentieri, infatti, viene coinvolto nelle imprese di Paperone portandosi dietro un carrello con tutto l'occorrente per la preparazione della bevanda), possibilmente utilizzando per svariate volte la stessa bustina; \u00e8 tuttavia gravato di praticamente tutte le occupazioni relative alla gestione del deposito (ormai adottato anche nei fumetti italiani negli anni '70), dalle pulizie alla cucina. La sua fisionomia definitiva viene caratterizzata, comunque, da un altro allievo di Scarpa, Giorgio Cavazzano, che allunga i pochi capelli del maggiordomo (vedi, ad esempio, \"Zio Paperone e il ricupero... armato\", su \"Topolino\" n. 904). Proprio questo artista lo disegner\u00e0 nel suo primo ruolo di spessore, nella storia \"Zio Paperone e il maggiordomo gentiluomo\" (Giorgio Pezzin/Cavazzano) del 1979.\nPi\u00f9 recentemente \u00e8 stato protagonista di alcune storie e non pi\u00f9 semplice comprimario di Paperone. In una storia del 2000 ne viene narrata l'assunzione come maggiordomo, in questo caso dopo che il pestifero nipote Paperino, ancora bambino, fece scappare via tutti gli altri aspiranti. In un'altra storia invece, Battista rivela di essere stato assunto dopo essere stato messo alla prova come cuoco, riuscendo nell'impresa di preparare un sontuoso pranzetto con la scarsa dispensa a disposizione.\nIn una storia viene narrato che Battista ha un fratello gemello che fa l'astronauta. In un'altra storia si scopre che ha un cugino di nome Vincenzo, rimasto stupito dalla vita austera che si conduce al Deposito (che lui credeva completamente automatizzato), e una zia napoletana di nome Evarista. Battista, pi\u00f9 volte, ha affermato di essere sottopagato, o persino di non essere pagato affatto; una sola volta, dopo essere stato alle dipendenze di Amelia in \"Zio Paperone e la meravigliosa ciabatta\" ha chiesto a Paperone di mantenere, dopo il ritorno alle sue dipendenze, l'aumento di stipendio.\n\u00c8 di origini greche."}
{"id": "55217", "revid": "1318658", "url": "https://it.wikipedia.org/wiki?curid=55217", "title": "Programma Pioneer", "text": "Il Programma Pioneer (in italiano \"pioniere\") fu un progetto statunitense costituito da una serie di missioni spaziali senza equipaggio destinate all'esplorazione dei pianeti del Sistema Solare. Numerose furono le missioni nell'ambito del programma, ma le pi\u00f9 importanti e famose furono quelle del Pioneer 10 e del Pioneer 11 che portarono all'esplorazione dei pianeti esterni e dello spazio oltre il sistema solare. Entrambe le sonde avevano a bordo una placca d'oro con il disegno di un uomo e di una donna e con informazioni sulle origini e i creatori delle sonde stesse, destinate ad ogni entit\u00e0 extraterrestre che eventualmente un giorno le trovasse.\nIl programma era diviso in 2 generazioni di sonde spaziali. Le prime, quelle di tipo Able, sono state lanciate tra il 1958 e il 1960. A seguito dei frequenti fallimenti delle missioni, il programma venne chiuso. Nel 1965, per\u00f2, venne riaperto dalla NASA con una nuova generazione di sonde spaziali, di cui alcune sono tuttora funzionanti. Si tratta delle Pioneer 7 e 8. Queste sonde vennero lanciate tra il 1965 e il 1978.\nLe missioni.\nPrima generazione (Able)\nSeconda generazione"}
{"id": "55218", "revid": "119546400", "url": "https://it.wikipedia.org/wiki?curid=55218", "title": "Sassofono contralto", "text": "Il sassofono contralto, a volte abbreviato alto, \u00e8 la voce di contralto della famiglia dei sassofoni.\nCaratteristiche.\nTra tutti gli strumenti della famiglia, \u00e8 quello che offre il miglior compromesso tra dimensioni, peso, imboccatura, ergonomia delle mani e problemi d'intonazione. Infatti \u00e8 il sax virtuoso per eccellenza: la sua espressivit\u00e0 nelle mani di un bravo strumentista \u00e8 duttile, la sua agilit\u00e0 come quella dei flauti, oltre al poter raggiungere un'elevata intensit\u00e0; le sue applicazioni musicali sono molteplici.\nEstensione.\nSi tratta di uno strumento traspositore in Mi\u266d. La sua estensione reale va dal Re\u266d3 al La5, ma, come per tutti i sassofoni, viene scritta dal Si\u266d2 al Fa\u266f5.\nStoria.\n\u00c8 stato inventato dal belga Adolphe Sax nel 1841 con l'intento di riunire ottoni e legni. Inizialmente creato per uso bandistico ebbe molto successo nell'ambito del jazz per le sue capacit\u00e0 espressive.\nCollegamenti esterni.\n\"Il sassofono contralto\""}
{"id": "55219", "revid": "122193482", "url": "https://it.wikipedia.org/wiki?curid=55219", "title": "Sassofono tenore", "text": "Il sassofono tenore \u00e8 la voce tenorile della famiglia dei sassofoni. Il sax tenore incarna l'immagine del sassofono nell'iconografia popolare ed \u00e8 riconoscibile per via della caratteristica \"gobba\" del collo.\nSi tratta di uno strumento traspositore in Sib. La sua estensione va dal La\u266d3 al Mi6 (il mi alto nel rigo in chiave di violino) ma, come per tutti i sassofoni, viene scritta dal Si\u266d sotto il rigo al Fa\u266f sopra il rigo. La produzione dei suoni sopracuti \u00e8 piuttosto agevole con il sax tenore. Questo fa s\u00ec che molti tenoristi jazz siano in grado di estendere la tessitura dello strumento anche di un'ottava al di l\u00e0 della tessitura \"normale\". Il timbro del tenore pu\u00f2 variare da scuro fino ad essere abbastanza brillante da rivaleggiare, nelle ottave superiori, con il sax contralto.\nAll'inizio del XX secolo si fabbricava un sax tenore leggermente pi\u00f9 piccolo e in Do (quindi non traspositore) detto \"C-melody sax\" che ebbe un periodo di popolarit\u00e0 attorno agli anni 1920, in parte perch\u00e9 non richiedeva la produzione di spartiti speciali che all'epoca era piuttosto costosa (e per questo motivo si richiedeva ai sassofonisti la capacit\u00e0 di leggere in Do).\nIl tenore \u00e8 soprattutto utilizzato in formazioni bandistiche e jazzistiche, mentre il suo impiego orchestrale (a differenza del contralto) \u00e8 piuttosto limitato: ha generalmente parti di accompagnamento che spesso divide con l'eufonio e il trombone. Diverso \u00e8 invece il caso per quello che riguarda i quartetti di sassofoni, dove il tenore \u00e8 presenza fissa. \nLa popolarit\u00e0 del tenore inizia con il jazz, grazie al genio di Coleman Hawkins che seppe trasformarlo da strumento di accompagnamento a protagonista, funzione che ricopre ancora oggi in numerosissime formazioni jazz. Dal jazz il tenore venne poi introdotto nella musica rock, anche se con minor prominenza. \nIl Sax Tenore \u00e8 inoltre lo strumento solista principale impiegato nel celebre tema della Pantera Rosa, scritto da Henry Mancini per l'omonima saga cinematografica ideata da Blake Edwards. \nSi stima che, tra tutti gli studenti di sassofono, il 98% inizi studiando il sax alto, e il 10% passi poi al tenore, che \u00e8 leggermente pi\u00f9 grande del contralto e pone qualche problema di intonazione in pi\u00f9.\nInterpreti.\nIl jazz annovera decine di famosi tenoristi, tra cui si possono ricordare Coleman Hawkins, Ben Webster, James Senese, Lester Young, Stan Getz, Sonny Rollins, John Coltrane (che suon\u00f2 anche il sassofono soprano), Archie Shepp, Wayne Shorter, Dexter Gordon.\nRepertorio classico.\nIl tenore ha un repertorio classico abbastanza interessante con pezzi come il \"Trio\" di Paul Hindemith (trascritto dalla versione originale per Heckelfono, una specie di oboe tenore) e il \"Quartetto, Opera 22\" di Anton Webern, e la \"Sonata per Sax Tenore e Piano\" dell'australiano Percy Grainger. Per quanto riguarda il repertorio orchestrale, il tenore \u00e8 usato nel \"Bolero\" di Maurice Ravel ed \u00e8 stato usato da Sergei Prokofiev per delle parti di assolo in \"Romeo e Giulietta\". Ernst K\u0159enek lo utilizz\u00f2 nell'opera \"Johnny Speilt Auf\", che racconta la storia di un sassofonista jazz,\nTra le opere pi\u00f9 recenti si possono citare \"P\u00e9riple\" di Paul M\u00e9fano, \"Quarto Episodio\" di Betsy Jolas, \"Opcit\" di Philippe Hurel, \"Hard\" di Christian Lauba, \"Grab it\" di Jacob Ter Veldhuis. Il compositore italiano Gian Paolo Chiti scrisse nel 1992 un \"Concertino per Sassofono Tenore e Ottetto di Violoncelli\", che poi incise per la radio francese nel 1994.\nUsi del sax tenore.\nIl sassofono tenore agli inizi era usato principalmente come strumento nella banda militare, infatti, poco dopo l'invenzione dello strumento, bande militari come quelle inglese e belga cominciarono ad introdurre nel proprio corpo bandistico il sax tenore. Le bande militari moderne tuttora incorporano quartetti di sax; bande militari inglesi abitualmente fanno uso solo del tenore e del sax contralto, con due o pi\u00f9 musicisti per ogni strumento.\nGran parte della popolarit\u00e0 del sassofono negli Stati Uniti deriva dal gran numero di bande militari che c'erano al tempo della guerra civile americana. Dopo la guerra gli ex strumenti della banda militare ormai in disuso sono stati venduti pubblicamente,al servizio della musica gospel e jazz. Il lavoro pionieristico del direttore d'orchestra Patrick Gilmore (1829-1892) era molto influente, fu uno dei primi arrangiatori a mettere gli ottoni (tromba, trombone e cornetta) contro le ance (clarinetto e sassofono), nel modo che ora ha \u00e8 diventato la norma per big-band negli arrangiamenti.\nIl sassofono tenore \u00e8 diventato noto al grande pubblico attraverso il suo uso frequente nella musica jazz. Il genio pionieristico di Coleman Hawkins nel 1930 sollev\u00f2 il sax tenore dal suo ruolo tradizionale di appesantire l'insieme e lo stabil\u00ec come altamente efficace strumento di melodia a s\u00e9 stante."}
{"id": "55222", "revid": "1590", "url": "https://it.wikipedia.org/wiki?curid=55222", "title": "Rolling Stones", "text": ""}
{"id": "55224", "revid": "1700", "url": "https://it.wikipedia.org/wiki?curid=55224", "title": "Sax tenore", "text": ""}
{"id": "55225", "revid": "1700", "url": "https://it.wikipedia.org/wiki?curid=55225", "title": "Sax alto", "text": ""}
{"id": "55226", "revid": "125580426", "url": "https://it.wikipedia.org/wiki?curid=55226", "title": "Schermo al plasma", "text": "Lo schermo al plasma, in sigla PDP (del corrispondente termine inglese \"plasma display panel\"), \u00e8 una tipologia di display a schermo piatto utilizzata per applicazioni video/televisive (tipicamente per realizzare monitor e televisori) con dimensione dell'immagine normalmente superiore ai 32 pollici.\nStoria.\nLo schermo al plasma \u00e8 stato inventato nell'Universit\u00e0 dell'Illinois all'Urbana-Champaign da Donald L. Bitzer, H. Gene Slottow, e dallo studente Robert Willson nel 1964 per il PLATO Computer System. Gli originali pannelli monocromatici (di solito arancione o verde, a volte giallo) ebbero un impulso di popolarit\u00e0 negli anni settanta poich\u00e9 gli schermi erano robusti e non necessitavano n\u00e9 di memoria n\u00e9 di circuiteria elettronica per il \"refresh\" dell'immagine. Segu\u00ec negli anni ottanta un lungo periodo di declino delle vendite quando le memorie a semiconduttore resero gli schermi CRT (a tubo catodico) pi\u00f9 economici di quelli al plasma. Ci\u00f2 nonostante, le dimensioni relativamente grandi di uno schermo al plasma e il profilo sottile, resero tali schermi attraenti per dare un'immagine di alto profilo, come sale d'ingresso e borse valori.\nNel 1983 la IBM introdusse uno schermo monocromatico arancione su nero di 19 pollici (il modello 3290 \"information panel\") il quale era in grado di mostrare quattro macchine virtuali (VM) IBM 3270 in sessione di terminale. La fabbrica fu trasferita nel 1987 nella compagnia emergente Plasmaco, che Larry F. Weber, uno degli studenti di Bitzer, fond\u00f2 con Stephen Globus e James Kehoe, che era il manager della fabbrica dell'IBM. Nel 1992 la Fujitsu introdusse il primo schermo di 21 pollici a colori al mondo. Era un ibrido, basato sullo schermo al plasma creato all'Universit\u00e0 dell'Illinois a Urbana-Champaign e l'NHK STRL (il laboratorio della tv giapponese), ottenendo una luminosit\u00e0 superiore. Nel 1996 la Matsushita Electric Industrial (Panasonic) compr\u00f2 la Plasmaco, la sua tecnologia a colori AC e la fabbrica americana. Nel 1997 la Pioneer cominci\u00f2 a vendere il primo televisore al plasma al pubblico.\nSuccessivamente, il maggior dettaglio nelle scene scure, un minore effetto scia, un pi\u00f9 grande spettro di colori e un pi\u00f9 ampio angolo visivo ha reso lo schermo al plasma la forma pi\u00f9 popolare per i televisori HDTV, ai danni degli schermi LCD. Per un lungo periodo si \u00e8 creduto che la tecnologia LCD fosse adatta soltanto per i televisori pi\u00f9 piccoli, complice anche l'impossibilit\u00e0 economica degli schermi al plasma di scendere in diagonale, e non avrebbe potuto invece competere nel segmento delle grandi diagonali, ovvero dai 40 pollici in su.\nTuttavia, da allora, i miglioramenti della tecnologia LCD, complici anche i grandi investimenti in ricerca, ridussero fortemente il gap tecnologico. I prezzi in discesa, le risoluzioni pi\u00f9 alte a parit\u00e0 di diagonale, importanti per la HDTV, il peso inferiore, lo spettro di colori aumentato, ed infine un consumo elettrico inferiore, li resero competitivi contro gli schermi al plasma in tutti i segmenti di mercato. Gi\u00e0 alla fine del 2006 si not\u00f2 come gli schermi LCD superavano nelle vendite quelli al plasma, particolarmente nel segmento dei 40\" e superiori dove storicamente vi era una forte predominanza di schermi al plasma.\nNel maggio 2008 venne presentato dall'azienda giapponese Shinoda Plasma un prototipo di televisore al plasma flessibile da 125 pollici spesso 1 millimetro con risoluzione 960x360 pixel. Avrebbe dovuto concorrere nel mercato degli schermi sottili insieme agli OLED.\nCaratteristiche.\nGli schermi al plasma sono luminosi (1000 lux o pi\u00f9 per i moduli), hanno un ampio gamut di colori e possono essere prodotti in grandi dimensioni, fino a 262 cm (103 pollici) diagonalmente. Al CES di Las Vegas del 2008, Panasonic present\u00f2 un prototipo di pannello da 150 pollici, allora record assoluto. Il pannello dello schermo misurava soltanto 6 centimetri, mentre lo spessore totale, inclusa la parte elettronica che gestisce lo schermo, era inferiore ai 10 centimetri.\nIl vantaggio principale della tecnologia per schermi al plasma rispetto ai sistemi allora concorrenti era che si poteva produrre uno schermo molto grande utilizzando materiali molto sottili. Siccome ogni pixel veniva acceso individualmente, l'immagine era molto luminosa, con un angolo di visione molto ampio.\nConsumi.\nGli schermi al plasma consumano pi\u00f9 Watt per metro quadrato rispetto ai tubi catodici o ai televisori LCD. Il consumo reale di un tv plasma \u00e8 variabile, influenzato da ci\u00f2 che si sta guardando: scene luminose, come, per fare un esempio, un evento sportivo, assorbiranno molti pi\u00f9 watt di un film con molte scene notturne. Misure nominali indicano circa 180 watt di consumo medio per uno schermo di 50\". A volte pu\u00f2 verificarsi che a parit\u00e0 di dimensioni uno schermo al plasma consumi meno di uno schermo a cristalli liquidi, ma in media il consumo di questi ultimi \u00e8 inferiore del 20%.\nDurata.\nLa durata di uno schermo al plasma \u00e8 stimata in 100 000 ore (11 anni e 4 mesi di uso costante ed ininterrotto, ovvero 34 anni con 8 ore di utilizzo al giorno).\nPi\u00f9 precisamente, questa \u00e8 la stima di met\u00e0 della vita dello schermo, poich\u00e9 dopo tale tempo la luminosit\u00e0 del pannello dimezza rispetto all'origine. \u00c8 ancora guardabile dopo questo punto, che per\u00f2 viene generalmente considerato la fine della vita funzionale dello schermo.\nFunzionamento.\nMolte piccole celle posizionate in mezzo a due pannelli di vetro mantengono una mistura inerte di gas nobili (neon e xeno). Il gas nelle celle viene elettricamente trasformato in un plasma, il quale poi eccita i fosfori ad emettere luce.\nI gas di xeno e neon in un televisore al plasma sono contenuti in centinaia di migliaia di piccole celle posizionate tra due pannelli di vetro. Anche dei lunghi elettrodi vengono inseriti tra i pannelli di vetro, davanti e dietro le celle. Gli elettrodi di indirizzamento sono dietro le celle, lungo il pannello di vetro posteriore. Gli elettrodi trasparenti dello schermo, che sono circondati da materiale dielettrico isolante e coperti di uno strato protettivo in ossido di magnesio, sono montati davanti alle celle, lungo il vetro anteriore. La circuiteria di controllo carica gli elettrodi che si incrociano ad una cella, creando una differenza di potenziale tra davanti e dietro provocando la ionizzazione dei gas e la formazione di plasma; quando gli ioni del gas si dirigono verso gli elettrodi e collidono vengono emessi dei fotoni.\nIn uno schermo monocromatico, lo stato ionizzante pu\u00f2 essere mantenuto applicando un voltaggio di basso livello tra tutti gli elettrodi orizzontali e verticali, anche quando il voltaggio di ionizzazione viene rimosso. Per cancellare una cella, tutta la tensione viene rimossa dagli elettrodi. Questo tipo di pannello ha una memoria intrinseca e non utilizza fosfori. Una piccola quantit\u00e0 di azoto viene aggiunta al neon per incrementare l'isteresi.\nNei pannelli a colori, il retro di ogni cella \u00e8 rivestita con un fosforo. I fotoni ultravioletti emessi dal plasma eccitano questi fosfori per dare luce colorata. Ogni cella \u00e8 quindi paragonabile ad una lampada fluorescente.\nOgni pixel \u00e8 fatto di tre sottocelle separate, ognuna con fosfori di diversi colori. Una sottocella ha il fosforo per la luce rossa, una per la luce verde e l'altra per la luce blu. Questi colori si uniscono assieme per creare il colore totale del pixel, analogamente ai computer Triad (a tre colori; per dettagli tecnici vedi pixel, aspetti tecnici) o agli schermi CRT. Variando gli impulsi di corrente che scorrono attraverso le diverse celle migliaia di volte al secondo, il sistema di controllo pu\u00f2 aumentare o diminuire l'intensit\u00e0 di ogni colore di ogni sottocella per creare miliardi di diverse combinazioni di verde, rosso e blu. In questo modo il sistema di controllo pu\u00f2 produrre la maggior parte dei colori visibili. Gli schermi al plasma usano gli stessi fosfori dei CRT, il che porta ad una riproduzione dei colori estremamente accurata, per\u00f2 per loro stessa natura non possono riprodurre i colori intermedi (la cella o \u00e8 accesa oppure \u00e8 spenta), per simulare i livelli di colore inferiori si adotta una tecnica di \"PWM\" che consiste nell'accendere la singola sottocellula per una porzione di tempo inferiore, ma questo spesso porta a maggior fatica di visione nel caso si sia molto vicini allo schermo.\nRapporto di contrasto.\nIl rapporto di contrasto \u00e8 un valore intrinseco del display, seppur dipendente da fattori esterni come calibrazione e luminosit\u00e0 ambientale, e si ottiene misurando il rapporto fra la parte pi\u00f9 luminosa e quella pi\u00f9 buia di una immagine, ovvero il bianco, e il nero. Generalmente, valori maggiori indicano una immagine pi\u00f9 realistica, in quanto sintomatica di una probabile capacit\u00e0 dello schermo di mostrare un alto numero di passi discreti di gradazioni. I rapporti di contrasto per gli schermi al plasma erano pubblicizzati come piuttosto alti, circa 5.000.000:1. Non esistendo schemi industriali per misurare il rapporto di contrasto, la maggior parte dei produttori adotta quello che garantisce valori pi\u00f9 elevati, lo standard VESA (chiamato anche ON/OFF), che consiste nella visualizzazione di una immagine totalmente nera, seguita da una totalmente bianca. Meno usato era invece lo standard ANSI, che utilizza una immagine di test a scacchiera dove i neri pi\u00f9 scuri e i bianchi pi\u00f9 chiari sono misurati simultaneamente, in quanto restituisce valori ben inferiori, difficilmente superiori a 600:1. Le due misurazioni possono esser considerate complementari, in quanto estremi, la VESA \u00e8 fin troppo blanda, rappresentando uno scenario visivo praticamente mai verificabile, mentre la ANSI \u00e8 pi\u00f9 vicina a quello che pu\u00f2 esser definito come lo scenario visivo peggiore.\nFrequenti erano anche i casi in cui i produttori miglioravano ulteriormente, in modo artificiale, il rapporto di contrasto, per poi poterne vantare valori maggiori, agendo opportunamente nei settaggi di luminosit\u00e0 e contrasto. Tuttavia, un rapporto di contrasto generato in questo modo \u00e8 fuorviante, dato che per colpa dei settaggi alterati le immagini sarebbero essenzialmente inguardabili.\nLa tecnologia alla base degli schermi al plasma aiuta ad ottenere alti rapporti di contrasto. Similmente ai CRT, gli schermi al plasma possono ottenere un nero quasi totale spegnendo ogni singola cella/pixel completamente, seppur poi in realt\u00e0 questo non accada, in quanto le celle sono sempre tenute sotto carica e pronte all'uso. Questo contrasta con la tecnologia LCD, dove i punti neri, generati da un metodo di polarizzazione della luce, non sono in grado di bloccare completamente la luce proveniente dalla retroilluminazione.\nFar funzionare uno schermo al plasma alla massima luminosit\u00e0 riduce significativamente la vita del pannello. Infine, gli schermi al plasma si trovano in difficolt\u00e0 nelle immagini dove vi siano molte zone chiare, le celle corrispondenti a quei punti necessitano di molta energia, andando a influenzare la luminosit\u00e0 generale del pannello, che cala leggermente.\n\"Burn-in\" dello schermo.\nCon schermi elettronici basati sul fosforo (inclusi quelli a raggi catodici ed al plasma), la visualizzazione prolungata nel tempo di una barra di menu od altri elementi grafici pu\u00f2 creare immagini fantasma di questi oggetti. Questo a causa del fatto che i componenti al fosforo che emettono la luce perdono la loro luminosit\u00e0 con l'uso. Come risultato, quando alcune aree dello schermo vengono usate pi\u00f9 di frequente di altre, nel tempo le aree che hanno perso luminosit\u00e0 diventano visibili ad occhio nudo, creando l'effetto chiamato \"burn-in\". Anche se l'immagine fantasma \u00e8 l'effetto pi\u00f9 evidente, un risultato pi\u00f9 comune \u00e8 che la qualit\u00e0 dell'immagine caler\u00e0 gradualmente e continuamente mentre si sviluppano le variazioni di luminosit\u00e0, creando un effetto \"fango\" nell'immagine visualizzata.\nGli schermi al plasma mostrano anche un altro tipo di alterazione dell'immagine, che viene a volte confuso con il danno da \"burn-in\". Si tratta della cosiddetta \"ritenzione\": quando un gruppo di pixel viene acceso ad alta luminosit\u00e0 (visualizzando il bianco, ad esempio) per un lungo periodo di tempo, una carica si costruisce nella struttura dei pixel e diventa visibile un'immagine fantasma. Tuttavia, a differenza del \"burn-in\", questa carica costruita \u00e8 transitoria e si autocorregge quando lo schermo si spegne per un periodo sufficientemente lungo, o dopo aver visualizzato immagini televisive casuali.\nPer ovviare a questi problemi si poteva usare la tecnica del \"pixel shifting\" la quale consente di evitare che un singolo pixel rimanga illuminato con lo stesso colore per troppo tempo."}
{"id": "55227", "revid": "1700", "url": "https://it.wikipedia.org/wiki?curid=55227", "title": "Sax contralto", "text": ""}
{"id": "55228", "revid": "1318658", "url": "https://it.wikipedia.org/wiki?curid=55228", "title": "Dave Brubeck", "text": "\u00c8 considerato uno dei migliori pianisti nella storia della musica jazz ed \u00e8 noto al grande pubblico per aver lanciato con il suo quartetto lo standard jazz \"Take Five\", sebbene l'autore del brano sia in realt\u00e0 il sassofonista della formazione, Paul Desmond.\nBiografia.\nInfanzia e adolescenza (1920-1950).\nNato a Concord, in California, da padre statunitense di origini per met\u00e0 svizzere (il cognome originario della famiglia paterna era \"Brodbeck\") e per met\u00e0 modoc e da madre statunitense di origini inglesi e tedesche, inizialmente studi\u00f2 musica classica con la madre, che aveva studiato pianoforte in Inghilterra ed avendo mancato la carriera di concertista si era dedicata all'insegnamento. Brubeck, per\u00f2, preferiva il jazz alla musica classica, cos\u00ec cominci\u00f2 con l'improvvisazione e a comporre istintivamente.\nAl College of the Pacific di Stockton, dove si iscrisse per assecondare il desiderio dei famigliari malgrado una iniziale ritrosia verso il mondo della musica professionale, rivel\u00f2 una spiccata inclinazione per il contrappunto e l'armonia, ma rischi\u00f2 di essere espulso quando si scopr\u00ec che non sapeva leggere gli spartiti - e fu diplomato, vuole la leggenda, solo dopo aver solennemente promesso che non avrebbe mai insegnato. Durante gli studi, tuttavia, cominci\u00f2 ad esibirsi con frequenza crescente in alcuni \"jazz club\" dei dintorni, incoraggiato da Harold Meeske.\nNel 1942, uscito dalla University of the Pacific, fu subito chiamato alle armi e destinato in Europa agli ordini del generale George Patton; evit\u00f2 di essere inviato al fronte e fece parte delle compagnie musicali militari. Al ritorno dal servizio militare perfezion\u00f2 gli studi classici con il compositore francese Darius Milhaud al \"Mills College\" di Oakland, presso il quale studiava anche Burt Bacharach.\nNel 1947, dopo un breve esperimento con un ottetto, in cui figurava Cal Tjader e nel quale aveva ritrovato Paul Desmond, gi\u00e0 conosciuto sotto le armi, segu\u00ec quest'ultimo quando organizz\u00f2 una \"jazz band\" a San Francisco, i Geary Cellar. Due anni dopo lo segu\u00ec anche nel Paul Desmond Trio che si esibiva al Bard Box di Palo Alto, ma l'uscita dopo brevissimo tempo proprio di Desmond, lo fece ritornare con un suo trio ad Oakland. Desmond seguiva i progressi del trio dall'esterno e cominci\u00f2 a \"corteggiare\" Brubeck per esservi ammesso, ma quando il leader stava cominciando ad attenuare la sua riluttanza, un incidente che lo immobilizz\u00f2 per molti mesi sciolse di fatto il trio e la speranza di Desmond.\nLa fondazione del Dave Brubeck Quartet (1951-1952).\nNel giugno 1951, ripresosi dall'incidente, Brubeck mise in piedi il Dave Brubeck Quartet, in cui figuravano Paul Desmond (sax alto), Bob Bates (contrabbasso) e Joe Dodge (batteria).\nInizialmente fisso al \"Black Hawk\" di San Francisco, il quartetto cominci\u00f2 a farsi notare anche grazie all'interessamento di alcune radio locali, sollecitate dalla moglie di Brubeck Iola, che lavorava in quel settore. I quattro cominciarono quindi ad esibirsi anche in trasferta (Desmond, per suo conto, suon\u00f2 per un periodo in giro per gli Stati Uniti con la Jack Fina Orchestra, ma soprattutto si ricordano le serate del \"Quartet\" al celebre Birdland di New York, a cavallo fra il 1951 ed il 1952, dalle quali vengono alcune delle pi\u00f9 antiche incisioni \"live\" del gruppo). Sporadicamente vi furono sostituzioni di alcuni elementi (ad esempio alla batteria Herb Barman e al basso Wyatt \"Bull\" Ruther o Fred Dutton). Nel 1952 fu inciso \"Jazz at The Blackhawk\".\nIl repertorio del gruppo comprendeva la maggior parte degli \"standard\" del tempo e qualche incisione usc\u00ec con piccole variazioni nel nome del quartetto, ad esempio New Dave Brubeck Combo o semplicemente Brubeck-Desmond. L'accoglienza della critica non fu inizialmente unanime, essendovi taluni che segnalavano una certa forzosa spettacolarit\u00e0 di alcune interpretazioni, mentre altri manifestarono immediato apprezzamento. Lo stile di Brubeck veniva talvolta descritto con riferimenti classici (a Bach, a Chopin, anche a B\u00e9la Bart\u00f3k) accendendo la leggenda di un pianista \"classico\" prestato al jazz, sebbene Brubeck non avesse in fondo mai amato la musica classica.\nIl quartetto crebbe di spessore e di popolarit\u00e0 nella California degli anni cinquanta in cui altri grandi talenti si incrociavano sugli stessi palchi, e fra questi spiccano Chet Baker, Gerry Mulligan e Shorty Rogers, con i quali si ebbero numerose estemporanee esibizioni e si form\u00f2 la cosiddetta scuola del West Coast cool jazz.\nIl periodo cool jazz (1953-1957).\nNell'ottica di incrementare ulteriormente la sua popolarit\u00e0 presso le \"audience\" che gli si mostravano pi\u00f9 calorose, Brubeck decise di preferire sistematicamente le esibizioni presso i campus universitari, dinanzi a giovani ascoltatori potenzialmente pi\u00f9 aperti alle sue innovazioni; il Quartet si spostava allora freneticamente, a bordo della \"familiare\" del leader (col contrabbasso sul tetto), di universit\u00e0 in universit\u00e0, diffondendo la versione brubeckiana del cool jazz. La stessa parola inglese \"cool\" (fresco) assunse una connotazione positiva nel gergo studentesco, divenendo per questo in seguito anche nel parlare comune attributo di genialit\u00e0.\nIl successo venne, seppure gradualmente, e Brubeck pot\u00e9 pensare ad una propria etichetta, la Fantasy records, con la quale far uscire il primo album: \"Jazz at Oberlin\" (registrato alla Finney Chapel dell'Oberlin College di Oberlin, Ohio, nel marzo del 1953), in assoluto uno dei primi album \"live\" di tutto il jazz. Cinque soli brani lo componevano (di cui tre erano standard di massima fama), che si segnalarono per uno stile sufficientemente autonomo da suscitare molte discussioni nella critica. A questo segu\u00ec, sempre per Fantasy records, \"Jazz at Wilshire-Ebell\", registrato al Wilshire-Ebell College di Los Angeles, ed anche questo come il precedente con Ron Crotty al contrabbasso e Lloyd Davis alla batteria; anche in questo vi era una esecuzione della notissima \"Stardust\" (\"Polvere di stelle\"), un brano che Brubeck avrebbe pi\u00f9 volte incluso in opere successive.\nSempre nel 1953, usc\u00ec anche \"Jazz at the College of the Pacific\", stavolta con il ritorno di Joe Dodge alla batteria, album ovviamente registrato presso lo stesso istituto nel quale Brubeck si era diplomato.\nIl disco di Oberlin, pi\u00f9 che gli altri, colse l'interesse della Columbia Records, che l'anno successivo fece uscire il loro \"Jazz Goes to College\", nei numeri e nei contenuti un grande successo discografico. Conteneva registrazioni effettuate presso l'Universit\u00e0 Ann Arbour del Michigan, presso quella di Cincinnati e brani scelti da Oberlin.\n\"JGC\", come con gusto acronimico tutto anglosassone l'incisione divenne presto nota, resta una delle opere pi\u00f9 significative del jazz della decade, sia per l'intrinseco valore artistico, sia per il passaggio ad una concezione pi\u00f9 aperta di questo genere musicale, comprendente in qualche misura una sorta di \"sdoganamento\" di una musica sino ad allora ritenuta folkloristica e di ambito relegato alla sola fruizione di alcune fasce sociali disagiate, eminentemente nere.\nIl \"jazz dei college\", grazie a questo disco, raggiunse infatti notoriet\u00e0 nazionale ed in quello stesso 1954 la rivista \"Time\" dedic\u00f2 a Brubeck, primo jazzista ad averla meritata, la copertina del numero dell'8 novembre, e ne parl\u00f2 declamando senza riserve \"\"the birth of a new kind of jazz age in the U.S.\" (la nascita di una nuova era del jazz americano); forse occhieggiando la complessit\u00e0 delle tematiche sociali riguardanti il mondo del jazz, in maggioranza animato da musicisti e cantanti di colore in tempi ancora di sperequazioni razziali, Brubeck vi fu ritratto con un singolare colore brunastro della pelle. Da molti critici (ma anche da osservatori esterni al mondo della musica) gi\u00e0 si sosteneva che alla musica nera nulla avesse mai giovato come il successo di questo giovane musicista bianco, e di qui l'allusione grafica utilizzata dal disegnatore Boris Artzybasheff.\nLa copertina di \"Time\" fu poi ripresa per la copertina di \"Brubeck Time\", disco di fine 1954, prima registrazione in studio (New York e Los Angeles) per la Columbia records. A questo disco seguirono registrazioni al newyorkese \"Basin Street Club\" ed una nota partecipazione al Newport Jazz Festival (Rhode Island), insieme a Chet Baker, Clifford Brown e Gerry Mulligan.\nNel 1956 Brubeck ingaggi\u00f2 il batterista Joe Morello, che con le sue capacit\u00e0 di improvvisazione poteva arricchire la composizione di un terzo spazio di virtuosismo, presto imposto al quartetto, di cui resta prima memoria nella registrazione al \"The Blue Note\"\" di Chicago (1957). La sostituzione dell'opaco Dodge cre\u00f2 per\u00f2 delle tensioni all'interno del quartetto, il quale - testimoni\u00f2 lo stesso Brubeck - si divise in due fazioni, una delle quali vedeva Desmond e Bates irrigidirsi contro le pretese aperture di spazi per la batteria. Desmond intensific\u00f2 le sue attivit\u00e0 indipendenti dal \"Brubeck Quartet\" ed incise per la Fantasy diversi album con un suo quintetto (in cui lo seguivano Bates e Dodge), con collaborazioni delle pi\u00f9 varie, da Barney Kessel a Don Elliott. Brubeck comunque gli produsse \"The Paul Desmond Quintet with Voices\", un disco pi\u00f9 noto per la rarit\u00e0 collezionistica di essere stato rimasterizzato in analogico nel 1987 su vinile rosso.\nSempre nel 1957 fu registrato \"Reunion\", un disco per il quale il gruppo di Brubeck si espanse a quintetto, affiancando a Desmond il sax tenore di David Van Kreidt, autore dei brani eseguiti (fra i quali un arrangiamento da una Corale di Bach). L'apprezzamento di questo disco \u00e8 rimasto per il pi\u00f9 circoscritto all'ambiente degli addetti ai lavori, che a pi\u00f9 riprese ne utilizzarono richiami e citazioni, sino a Gary Burton che ne riutilizz\u00f2 il titolo per un omonimo album con il giovanissimo Pat Metheny. Ancora con tensioni interne alla formazione, venne \"Jazz Goes To Junior College\", registrato a Los Angeles al \"Fullerton College\" ed al \"Long Beach Junior College\". Fu poi la volta di \"Dave Digs Disney\", serissimo \"divertissement\" sulle melodie delle colonne sonore dei film Disney.\nIl festival di Newport e gli ultimi anni (1958-2012).\nBen presto comunque Bates dovette essere anch'egli avvicendato, e l'arrivo nel 1958 di Eugene Wright ricre\u00f2 l'armonia nel gruppo. Prima di Wright, per un breve tempo Brubeck prov\u00f2 al basso Joe Benjamin, che apparve in formazione al festival di Newport del luglio/agosto 1958; questo festival si distinse per l'insolita prestazione delle \"band\" di Duke Ellington e di Brubeck, alle quali per motivi di diretta radiofonica venne richiesto di suonare con pochissimo preavviso, esse sole, prima dell'apertura della manifestazione. La circostanza consent\u00ec a Morello di farsi conoscere da una vasta platea ed al brano di Brubeck \"The Duke\"\" di divenire uno standard.\nLa parificazione di rango del quartetto alla band ellingtoniana, allora la pi\u00f9 famosa ed autorevole del jazz, veniva insieme, e forse in parte in ossequio, ai successi ottenuti in \"tourn\u00e9e\" in Europa, come a Copenaghen, ove registr\u00f2 \"In Europe\"; dal confronto musicale con il pubblico del Vecchio Continente sarebbe poi nato \"Jazz Impressions of Eurasia\", registrato in studio a New York.\nIl crescendo di successo non pot\u00e9 per\u00f2 sopraffare la discriminazione contro Wright, che era di colore, e Brubeck respinse molte offerte di esibizione condizionate alla sua sostituzione, ed annull\u00f2 un programma televisivo nel quale si prevedeva di non inquadrare il bassista; la tendenza discriminatoria per\u00f2 non era affatto isolata nell'ambiente musicale, in simili ambasce versava infatti anche il grande produttore Norman Granz (\"patron\" della Verve Records), costretto ad analoghe radicali scelte di principio in difesa, ad esempio, di Ella Fitzgerald o Oscar Peterson.\nIl 1959 fu l'anno di Brubeck. Iniziato in primavera con \"Gone With the Wind\" (\"Via col vento\"), nel quale il quartetto, acquisita la collaborazione del produttore Teo Macero, si sperimentava sulle colonne sonore dell'omonimo film elevandole a standard, l\"annus mirabilis\" tocc\u00f2 il suo apice sul far dell'estate quando pubblic\u00f2 il disco \"Time Out\", che immediatamente ebbe un enorme successo di critica e di pubblico, restando il suo album pi\u00f9 importante anche grazie al suo brano pi\u00f9 noto: \"Take Five\".\nLa reale ideazione di \"Take Five\" \u00e8 variamente attribuita a Brubeck, Morello e Desmond, ma di fatto \u00e8 quest'ultimo che ne figura come autore, sebbene sia a tutti gli effetti distintivo del quartetto. La versione \"storica\" del brano sarebbe stata seguita da dozzine di successive riprese e rivisitazioni, con formazioni successive e con alternanza di strumenti (Desmond \u00e8 stato infatti anche un grande clarinettista).\n\"Time Out\", registrato agli 30th Street Studios di New York, contiene anche un altro conosciutissimo standard di Brubeck, \"Blue Rond\u00f2 \u00e0 la Turk\" (ispirato ai temi dello \"zeybe\u011fi\", della tradizione turca) che insieme a \"Take Five\" fu presentato su un 45 giri (uscito ad insaputa del quartetto mentre era in tourn\u00e9e in Inghilterra) che in brevissimo tempo super\u00f2 il milione di copie vendute, primo caso nella storia discografica del jazz. \"Time Out\" \u00e8 il disco dei \"tempi inconsueti\" di Brubeck, andando dal 5/4 di \"Take five\" al 9/8 di \"Blue Rond\u00f2 \u00e0 la Turk\", passando per il doppio valzer (\"Kathy's Waltz\") ed episodici sprazzi di 4/4 delle altre composizioni; ed \u00e8 anche l'album della batteria solista di Morello. Con \"Time Out\" Brubeck inizia anche ad usare opere di arte contemporanea per le sue copertine, per questa usando un'opera di Neil Fujita.\nIl quartetto rimase unito fino al 1967. Successivamente Dave Brubeck si dedic\u00f2 alla composizione, scrivendo balletti, messe, oratori e cantate.\nEgli applic\u00f2 con successo ed originalit\u00e0 alcune forme musicali della musica classica al jazz (come le fughe e i rond\u00f2, ad esempio \"Blue Rond\u00f2 \u00e0 la Turk\").\nContribu\u00ec inoltre a diffondere i tempi dispari nel jazz degli anni cinquanta e sessanta (ad esempio \"Take Five\" che \u00e8 in 5/4, \"Unsquare Dance\" in 7/4, e \"Blue Rond\u00f2 \u00e0 la Turk\" in 9/8).\nDa segnalare anche la composizione \"Dialogues for Jazz Combo and Orchestra\", composta dal fratello di Dave Brubeck, Howard, eseguita per la prima volta il 10 dicembre 1959, con il Dave Brubeck Quartet e la New York Philharmonic orchestra, diretta da Leonard Bernstein, divisa in quattro movimenti, la composizione vuole creare un dialogo tra orchestra sinfonica e quartetto jazz.\n\u00c8 scomparso il 5 dicembre 2012, il giorno prima del suo 92\u00ba compleanno, al Norwalk Hospital, in Connecticut, a causa di un arresto cardiaco."}
{"id": "55229", "revid": "466539", "url": "https://it.wikipedia.org/wiki?curid=55229", "title": "Thelonious Monk", "text": "Uomo dominato dalla stranezza comportamentale, da un mutismo eccessivo e da un forte egocentrismo che inevitabilmente influenzarono la sua musica spesso screditata da critiche superficiali. Il suo stile \u00e8 per\u00f2 stato, in tempi recenti, completamente decifrato: sotto quella coltre di \"stranezza\" si \u00e8 conclamato un nuovo modo di fare jazz a cui si ispirarono le generazioni successive.\nBiografia.\nThelonious Monk ha iniziato come pianista \"stride\", e dal 1939 al 1942 ha suonato come house-pianist nel locale Minton's, dove il chitarrista Charlie Christian, il batterista Kenny Clarke e parecchi altri precursori hanno gettato le basi del jazz moderno.\nDurante la permanenza nella big band del trombettista ex ellingtoniano Cootie Williams scrive \"'Round Midnight\", a oggi la sua pi\u00f9 famosa composizione. Dopo aver militato nella formazione del trombettista Harvey Davis al Cinderella Club, nel 1944 debutta ufficialmente su disco nel quartetto di Coleman Hawkins, e dal '47 al '52 realizza una straordinaria serie di incisioni per la \"Blue Note\" in cui suona la maggior parte delle sue migliori composizioni. Sono della partita Kenny Dorham, Milt Jackson, Sahib Shihab e soprattutto Art Blakey, che gli rester\u00e0 amico e collaboratore per tutta la vita. In quegli anni incontrer\u00e0 anche Miles Davis, con cui stringer\u00e0 amicizia.\nIn \"Bloomdido\" (1950) Monk incontra Charlie Parker e Dizzy Gillespie. Altra amicizia importantissima fu quella col pianista Bud Powell, che propose pi\u00f9 volte interpretazioni personali dei temi dell'amico.\nDal trio \"Plays Duke Ellington\" (1955) al quintetto di \"Brilliant Corners\" (1956), Monk realizza i suoi capolavori su etichetta Riverside, e raggiunge lo status di mito vivente. Come logica conseguenza, nasce il suo quartetto (pi\u00f9 o meno stabile), con una serie di tenorsassofonisti che va da Sonny Rollins a Frank Foster, da John Coltrane a Johnny Griffin (\"Misterioso\" e \"In action\", 1958), fino a giungere a Charlie Rouse, che rester\u00e0 fino al 1968. Segu\u00ec la controversa partecipazione alla lunga tourn\u00e9e dei Giants of Jazz (1970 - 72, con Blakey, Sonny Stitt, Kai Winding, Al Mc Kibbon e Dizzy Gillespie).\nNel frattempo le cose erano cambiate parecchio nel jazz, e chi si credeva all'avanguardia rischiava di giorno in giorno di restare indietro. Eppure mentre Monk si adagiava sugli allori, nasceva tutta una nuova generazione di musicisti - pensatori che riconsider\u00f2 in chiave quasi \"free\" i suoi lavori: Steve Lacy, Don Cherry, Roswell Rudd, ecc.\nAl di l\u00e0 delle circa settanta composizioni conosciute, l'eredit\u00e0 di Monk \u00e8 pi\u00f9 o meno evidente nel modo di suonare di molti pianisti jazz successivi: il fraseggio frastagliato e pieno di cluster, la diteggiatura ineducata, le armonie strane e ricercate hanno insegnato parecchio a molti musicisti jazz che si interrogano sul concetto di libert\u00e0. Ci\u00f2 che lascia Monk \u00e8 soprattutto il virtuosismo ritmico fatto di ritardi, accenti spostati, l'uso magico dei silenzi, la grande padronanza della scala cromatica. L'ascoltatore \u00e8 continuamente \"sorpreso\" dall'evolversi dei suoni che non cadono mai nella staticit\u00e0 e prevedibilit\u00e0. Monk ha saputo giocare con le note prendendosi gioco di esse: non si limitava ad improvvisare sugli accordi del tema di base ma ne reinventava la struttura armonica facendo appello al suo istinto primitivo generando dissonanze e giochi di note che si rincorrono e si urtano in una esemplare disinvoltura.\nNei suoi ultimi anni di vita Monk si \u00e8 ritirato nel New Jersey ospite della Baronessa Nica de Koenigswarter (Pannonica), senza mai suonare il pianoforte nonostante ce ne fosse uno nella sua stanza. \u00c8 scomparso il 17 febbraio 1982 per infarto.\nInizi.\nThelonious Monk nacque il 10 ottobre 1917, a Rocky Mount, Carolina del Nord, figlio di Thelonious e Barbara Monk, due anni dopo sua sorella Marion. Un fratello, Thomas, nacque nel gennaio 1920. Nel 1922, la famiglia si trasfer\u00ec al 243 West 63rd Street, a Manhattan, New York City. Monk inizi\u00f2 a suonare il pianoforte all'et\u00e0 di 6 anni. Anche se ampiamente autodidatta, studi\u00f2 teoria musicale, armonia, e arrangiamento alla Juilliard School of Music. Monk frequent\u00f2 la Stuyvesant High School, senza per\u00f2 portare a termine gli studi. Da ragazzo suon\u00f2 l'organo in un coro evangelico, prima di trovare lavoro come musicista jazz.\nAll'inizio degli anni quaranta, Monk era il pianista fisso del night club Minton's Playhouse di Manhattan. Gran parte dello stile di Monk si svilupp\u00f2 durante questo periodo di apprendistato al Minton's, dove spesso partecipava a gare notturne di bravura tecnica con altri quotati musicisti jazz dell'epoca. L'ambiente del Minton's fu di importanza cruciale nello sviluppo dello stile bebop e port\u00f2 Monk a stretto contatto con artisti come Dizzy Gillespie, Charlie Christian, Kenny Clarke, Charlie Parker e, successivamente, Miles Davis. Il suo stile dell'epoca venne descritto \"hard-swinging\" con l'aggiunta di incursioni nello stile di Art Tatum. Le influenze dichiarate da Monk includono Duke Ellington, James P. Johnson, ed altri pianisti stride.\nPrime incisioni (1944\u20131954).\nNel 1944 Monk debutt\u00f2 su disco con il Coleman Hawkins Quartet. Hawkins fu uno dei primi musicisti jazz affermati a sponsorizzare Monk, e Monk ricambi\u00f2 il favore in seguito invitandolo a prendere parte alle sessioni del 1957 con John Coltrane. Nel 1947 Monk effettu\u00f2 la prima registrazione come band leader per la Blue Note (\"\"). Nello stesso anno spos\u00f2 Nellie Smith, e nel 1949 la coppia ebbe un figlio, T. S. Monk. Nel 1953 nacque la figlia Barbara (affettuosamente soprannominata \"Boo-Boo\").\nNell'agosto 1951, la polizia di New York City ferm\u00f2 un'auto sulla quale viaggiavano Monk e l'amico Bud Powell. Gli agenti trovarono dei narcotici a bordo, presumibilmente di propriet\u00e0 di Powell. Monk rifiut\u00f2 di testimoniare contro l'amico, e quindi la polizia confisc\u00f2 la sua tessera del sindacato dei musicisti che gli rese impossibile esibirsi dal vivo a New York. Monk trascorse la maggior parte della prima met\u00e0 degli anni cinquanta componendo, incidendo, ed esibendosi fuori citt\u00e0.\nDopo un ciclo intermittente di sedute di registrazione per la Blue Note nel periodo 1947\u20131952, venne messo sotto contratto dalla Prestige Records per i successivi due anni. Con la Prestige incise diversi album significativi, incluse collaborazioni con Sonny Rollins, Art Blakey, e Max Roach. Nel 1954, Monk partecip\u00f2 alle sessioni che produssero gli album \"Bags' Groove\" e \"Miles Davis and the Modern Jazz Giants\" di Miles Davis.\nNel 1954, Monk and\u00f2 per la prima volta in Europa, eseguendo e registrando a Parigi il suo primo album di assoli pianistici su etichetta Disques Vogue. Nel backstage Mary Lou Williams gli present\u00f2 la Baronessa Pannonica \"Nica\" de Koenigswarter, membro della famiglia dei Rothschild e mecenate di svariati musicisti jazz a New York City (incluso Charlie Parker). La donna divenne un'amica intima di Monk per il resto della sua vita, ed egli scrisse in suo onore un pezzo pianistico intitolato, appunto, \"Pannonica\".\nRiverside Records (1955\u20131961).\nAll'epoca della firma con la Riverside, Monk era molto rispettato e stimato da critici e colleghi, ma i suoi dischi vendevano poco, e la sua musica veniva ancora vista come troppo \"difficile\" per un pubblico mainstream. Per incrementare il suo profilo commerciale, Monk incise due album di standard jazz: \"Thelonious Monk plays the Music of Duke Ellington\" (1955) e \"The Unique Thelonious Monk\" (1956).\nSull'LP \"Brilliant Corners\", registrato a fine 1956, Monk invece esegu\u00ec principalmente pezzi da lui composti. La complessa title track, che contiene l'apporto del sassofonista Sonny Rollins, era cos\u00ec difficile da suonare che la versione finale dovette essere messa insieme montando diverse take della traccia stessa. L'album, tuttavia, fu il suo primo grande successo di pubblico.\nDopo aver ottenuto nuovamente la tessera del sindacato musicisti, Monk ricominci\u00f2 in grande stile ad esibirsi a New York con un periodo di cinque mesi di fila al Five Spot Cafe a partire dal giugno 1957, guidando un quartetto con John Coltrane al sax tenore, Wilbur Ware al contrabbasso, e Shadow Wilson alla batteria.\nL'ingaggio al Five Spot termin\u00f2 nel Natale 1957, Coltrane lasci\u00f2 il gruppo per riunirsi alla band di Miles Davis, e il quartetto si sciolse. Monk torn\u00f2 a suonare al Five Spot nel 1958, questa volta in gruppo con Griffin (e poi Charlie Rouse) al sax, Ahmed Abdul-Malik al contrabbasso, e Roy Haynes alla batteria.\nIl 15 ottobre 1958, mentre erano in viaggio verso il Comedy Club di Baltimora, Maryland, Monk e la de Koenigswarter furono fermati dalla polizia a Wilmington (Delaware). Quando Monk si rifiut\u00f2 di rispondere alle domande del poliziotto sul perch\u00e9 viaggiasse insieme ad una donna bianca, gli agenti lo colpirono con i loro manganelli. Sebbene nell'auto furono rinvenute anche delle sostanze stupefacenti, il giudice Christie della Corte Suprema del Delaware invalid\u00f2 le accuse di detenzione di narcotici a causa dell'aggressione immotivata nei confronti di Monk operata dagli agenti di polizia della pattuglia.\nColumbia Records (1962\u20131970).\nDopo vari negoziati, nel 1962 Monk firm\u00f2 un contratto con la Columbia Records, una delle quattro grandi case discografiche degli Stati Uniti insieme a RCA Victor, Capitol, e Decca. Le relazioni tra Monk e la Riverside si erano ormai deteriorate nel tempo a causa di royalty non pagate.\nLavorando con il produttore Teo Macero, nel 1963 usc\u00ec \"Monk's Dream\", l'album di debutto su etichetta Columbia.\n\"Monk's Dream\" divenne il suo pi\u00f9 grande successo in carriera, e il 28 febbraio 1964, Monk apparve sulla copertina di \"Time\". Continu\u00f2 poi a lavorare in studio, incidendo album famosi come \"Criss Cross\" (1963), \"Solo Monk\" (1965), \"Straight, No Chaser\" (1967), e \"Underground\" (1968), ma il suo periodo alla Columbia fu avaro di nuove composizioni originali in favore della pubblicazione di svariati album dal vivo, inclusi \"Miles &amp; Monk at Newport\" (1963), \"Live at the It Club\" e \"Live at the Jazz Workshop\", entrambi del 1964, quest'ultimo inedito fino al 1982.\nUltimi anni (1971\u20131982).\nThelonious Monk scomparve dalle scene nella met\u00e0 degli anni settanta, facendo in seguito solo qualche sporadica apparizione. La sua ultima seduta in studio come leader ebbe luogo nel novembre 1971 per l'etichetta britannica Black Lion, alla fine del tour mondiale dei \"Giants of Jazz\", gruppo formato da Dizzy Gillespie, Kai Winding, Sonny Stitt, Al McKibbon e Art Blakey. Il bassista Al McKibbon, che conosceva Monk da pi\u00f9 di vent'anni e suon\u00f2 insieme a lui nel tour del 1971, raccont\u00f2 in seguito: \u00abIn quella tourn\u00e9e Monk disse al massimo due parole. Intendo veramente solo due parole. Non salutava, non chiedeva che ore fossero, niente di niente. Il perch\u00e9, non lo so. Ci scrisse una lettera alla fine del tour dicendoci che la ragione per la quale non riusciva a comunicare o suonare con noi, era perch\u00e9 Art Blakey ed io eravamo troppo brutti\u00bb.\nIl documentario \"\" (1988) attribuisce questo stravagante comportamento di Monk all'insorgere di una malattia mentale. Nel film, il figlio di Monk, T. S. Monk, afferma che alle volte il padre non lo riconosceva, e riferisce che fu ricoverato in ospedale in svariate occasioni per non specificati problemi psichici che degenerarono alla fine degli anni sessanta.\nMentre il suo stato di salute peggiorava sempre pi\u00f9, Monk trascorse i suoi ultimi 6 anni di vita ospite nella dimora a Weehawken (New Jersey) dell'amica e benefattrice Baronessa Pannonica de Koenigswarter. Durante questo lasso di tempo non suon\u00f2 mai il piano e si chiuse in un ostinato mutismo incontrando pochissime persone. Mor\u00ec di infarto il 17 febbraio 1982, e venne sepolto nel Ferncliff Cemetery di Hartsdale (New York). Nel 1993, gli venne assegnato postumo il Grammy Lifetime Achievement Award.\nDiscografia.\nCome session man.\n 1944 con Coleman Hawkins\n1948 con Milt Jackson\n1954 con Sonny Rollins\n1954 con Miles Davis\n1955 con Gigi Gryce\n1958 con Art Blakey\n1958 con Clark Terry"}
{"id": "55230", "revid": "120039688", "url": "https://it.wikipedia.org/wiki?curid=55230", "title": "Web semantico", "text": "Con il termine web semantico, termine coniato dal suo ideatore, Tim Berners-Lee, si intende la trasformazione del World Wide Web in un ambiente dove i documenti pubblicati (pagine HTML, file, immagini, e cos\u00ec via) sono associati ad informazioni e dati (metadati) che ne specificano il contesto semantico in un formato adatto all'interrogazione e all'interpretazione (es. tramite motori di ricerca) e, pi\u00f9 in generale, all'elaborazione automatica.\nCon l'interpretazione del contenuto dei documenti che il Web semantico impone, saranno possibili ricerche molto pi\u00f9 evolute delle attuali, basate sulla presenza nel documento di parole chiave, e altre operazioni specialistiche come la costruzione di reti di relazioni e connessioni tra documenti secondo logiche pi\u00f9 elaborate del semplice collegamento ipertestuale.\nIntroduzione.\nPer la sua costruzione/definizione si potrebbe pensare di utilizzare l'XML, un metalinguaggio che consente di descrivere (e con il dettaglio desiderato) le diverse parti di un documento. Un documento cos\u00ec descritto pu\u00f2 poi essere elaborato per usi diversi: estrazione di informazioni secondo specifici criteri, riformulazione pi\u00f9 o meno parziale per l'adattamento ad altri formati, visualizzazione in funzione delle capacit\u00e0 del terminale. XML per\u00f2 non consente una definizione semantica adeguata, per motivi che specificheremo dopo.\nSebbene un documento sia un buon modo per specificare informazioni, un documento, ancorch\u00e9 espresso in formato XML, \u00e8 poco adatto al Web che per sua natura \u00e8 distribuito e decentralizzato e, quindi, informazioni su una particolare entit\u00e0 possono essere localizzate ovunque.\nInfatti, con XML \u00e8 possibile descrivere adeguatamente i contenuti di un documento, ma la sintassi XML non definisce alcun meccanismo esplicito per qualificare le relazioni tra documenti. In questo non \u00e8 di aiuto neppure il meccanismo dei collegamenti ipertestuali reso popolare dall'HTML perch\u00e9 amorfo, cio\u00e8 non prevede la possibilit\u00e0 di descrivere il legame definito.\nIn altre parole, sebbene in un documento (ad es. una pagina HTML) sia possibile parlare di un \"Signor Ciampi\" ed esprimere semanticamente questo con opportuni \"tag\", \u00e8 poi difficile capire se due documenti che parlano di un \"Signor Ciampi\" si riferiscano alla stessa persona, con conseguente scarsa qualit\u00e0 dei risultati restituiti dai motori di ricerca.\nNella migliore delle ipotesi sarebbe possibile dedurlo se, tra gli altri, vi fossero dati anagrafici semanticamente definiti e sufficientemente precisi (ad es. il \"Codice Fiscale\") o collegamenti ipertestuali debitamente descritti che li collegano.\nPoich\u00e9, per\u00f2, i diversi documenti sono redatti per scopi differenti, indipendentemente gli uni dagli altri e normalmente senza condividere un comune formato XML, informazioni utili quali l'indirizzo postale o la data di nascita finiscono per essere espresse in modo dissimile e non uniforme. L'indirizzo in un caso pu\u00f2 essere semplicemente racchiuso dal \"tag\" &lt;\"indirizzo\"&gt;, in altri da &lt;\"indirizzo_postale\"&gt;, &lt;\"direccion\"&gt;, &lt;\"address\"&gt; o &lt;\"adresse\"&gt;, e poi \u00e8 da considerare la possibilit\u00e0 di avere esplicitamente identificati &lt;\"via\"&gt;, &lt;\"numero_civico\"&gt;, ... rendendo ardua e non priva di rischi ogni deduzione automatica.\nNei prossimi paragrafi si illustreranno prima il linguaggio utilizzato per costruire il web semantico, quindi le previste evoluzioni, gli strumenti e il contributo che queste tecnologie potrebbero dare per rispondere definitivamente ad uno dei problemi irrisolti in ambito informatico: la gestione della conoscenza aziendale.\nI primi linguaggi: RDF, N3.\nL'evoluzione del web in web semantico inizia con la definizione, da parte del W3C, dello standard Resource Description Framework (RDF), una particolare applicazione XML che standardizza la definizione di relazioni tra informazioni ispirandosi ai principi della logica dei predicati (o logica predicativa del primo ordine) e ricorrendo agli strumenti tipici del Web (ad es. URI) e dell'XML (\"namespace\").\nIn estrema sintesi, secondo la logica dei predicati le informazioni sono esprimibili con asserzioni (\"statement\" in inglese) costituite da triple formate da soggetto, predicato e valore (in inglese spesso identificati come \"subject\", \"verb\" e \"object\", rispettivamente). Ad esempio, le seguenti affermazioni su un Presidente della Repubblica italiano:\npossono essere schematicamente scomposte come\nallora per alcuni di questi elementi \u00e8 possibile reperire \"arbitrariamente\" sul Web URI (risorse) che li identificano univocamente quali:\nIn questo caso, per\nNei prossimi paragrafi si descrive come formalizzare le precedenti frasi in RDF nella sua forma canonica, in due suoi formati testuali alternativi (\"N3\" ed \"N3 con prefissi\") e graficamente.\nSi segnala che appositi programmi come \"IsaViz\" del W3C consentono di passare da un formato all'altro e sono utili per la sperimentazione del Web semantico.\nSoluzione RDF canonica.\nUna possibile formalizzazione dell'esempio in RDF \u00e8:\n 1. &lt;?xml version=\"1.0\"?&gt;\n 2. &lt;rdf:RDF\n 3. xmlns:rdf=\"http://www.w3.org/1999/02/22-rdf-syntax-ns#\"\n 4. xmlns:wikipedia=\"http://it.wikipedia.org/wiki/\"\n 5. xmlns:wikizionario=\"http://it.wiktionary.org/wiki/\"&gt;\n 6. &lt;rdf:Description \n 7. rdf:about=\"http://www.quirinale.it/qrnw/statico/ex-presidenti/Ciampi/cia-biografia.htm\"&gt;\n 8. &lt;wikizionario:vivere\n 9. rdf:resource=\"http://www.comune.roma.it/index.asp\"\n 10. /&gt;\n 11. &lt;/rdf:Description&gt;\n 12. &lt;rdf:Description\n 13. rdf:about=\"http://www.quirinale.it/qrnw/statico/ex-presidenti/Ciampi/cia-biografia.htm\"&gt;\n 14. &lt;wikipedia:codice_fiscale&gt;\n 15. CMPCLZ20T09E625V\n 16. &lt;/wikipedia:codice_fiscale&gt;\n 17. &lt;/rdf:Description&gt;\n 18. &lt;/rdf:RDF&gt;\nPoich\u00e9 le due frasi hanno lo stesso \"soggetto\", allora possono essere riformulate nella seguente:\nalla quale corrisponde una formalizzazione RDF altrettanto sintetica (ed equivalente alla precedente):\n &lt;?xml version='1.0'?&gt;\n &lt;rdf:RDF\n xmlns:rdf=\"http://www.w3.org/1999/02/22-rdf-syntax-ns#\"\n xmlns:wikipedia=\"http://it.wikipedia.org/wiki/\"\n xmlns:wikidizionario=\"http://it.wiktionary.org/wiki/\"&gt;\n &lt;rdf:Description\n rdf:about=\"http://www.quirinale.it/qrnw/statico/ex-presidenti/Ciampi/cia-biografia.htm\"\"&gt;\n &lt;wikidizionario:vivere\n rdf:resource=\"http://www.comune.roma.it/index.asp\"/&gt;\n &lt;wikipedia:codice_fiscale&gt;\n CMPCLZ20T09E625V\n &lt;/wikipedia:codice_fiscale&gt;\n &lt;/rdf:Description&gt;\n &lt;/rdf:RDF&gt;\nSoluzione grafica.\nPer rappresentare graficamente asserzioni RDF, si utilizzano i grafi scegliendo i nodi per soggetto e valore, uniti da un arco orientato da soggetto a valore per il predicato.\nAlcuni applicativi, come il gi\u00e0 citato \"IsaViz\", utilizzato in quest'esempio, adottano ellissi per i nodi che sono URI (http://www.comune.roma.it/index.asp), altrimenti dei rettangoli per i nodi che contengono semplici stringhe di caratteri (CMPCLZ20T09E625V). Detto ci\u00f2, al nostro esempio corrisponde il grafo:\nSoluzione N3.\n\"N3\" (noto anche come \"N-triples\" o \"Notation 3\") propone una forma pi\u00f9 facile da leggere rispetto ad RDF e l'esempio che stiamo considerando trova la seguente soluzione:\n &lt;http://www.quirinale.it/qrnw/statico/ex-presidenti/Ciampi/cia-biografia.htm\"&gt;\n &lt;https://it.wiktionary.org/wiki/vivere&gt;\n &lt;http://www.comune.roma.it/index.asp&gt;\".\"\n &lt;http://www.quirinale.it/qrnw/statico/ex-presidenti/Ciampi/cia-biografia.htm\"&gt;\n &lt;https://it.wikipedia.org/wiki/codice_fiscale&gt;\n \"CMPCLZ20T09E625V\"\".\"\nCiascuna asserzione pu\u00f2 essere scritta anche su un'unica linea, mettendo soggetto, predicato e valore l'uno di seguito all'altro. Si ricorda che in N3 \u00e8 significativo anche il \".\" (punto) che contrassegna la fine di ciascuna asserzione.\nSoluzione N3 con prefissi.\n\"N3 con prefissi\" (\"N3 with prefix\" nella dizione inglese) \u00e8 ancor pi\u00f9 sintetico di \"N3\" e riprende l'idea dei \"namespace\" XML per agevolare la compilazione utilizzando dei semplici editor. In questo caso l'esempio \u00e8 tradotto come:\n @prefix presidente: http://www.quirinale.it/presidente/\n @prefix wikipedia: https://it.wikipedia.org/wiki/\n @prefix wikidizionario: https://it.wiktionary.org/wiki/\n @prefix comune_roma: http://www.comune.roma.it/\n presidente:ciampi.html wikidizionario:vivere comune_roma:index.asp\".\"\n presidente:ciampi.html wikipedia:codice_fiscale \"CMPCLZ20T09E625V\"\".\"\nDove con il comando \"@prefix\" si definiscono costanti di sostituzione che specifici strumenti automatici si occupano di operare per completare le asserzioni che le utilizzano. Cos\u00ec come per \"N3\", anche per N3 con prefissi \u00e8 significativo il \".\" (punto) alla fine di ciascuna asserzione.\nOWL.\nRDF non \u00e8 che il primo passo. Il web semantico lo si sta costruendo a strati:\nLa logica predicativa del primo ordine \u00e8 estremamente complessa, e RDF ne poteva esprimere una porzione molto ristretta. Non solo: questa logica, se presa complessivamente, non \u00e8 nemmeno computabile, mentre possono essere computabili delle logiche costituite da sottoinsiemi degli operatori della logica del primo ordine. Questi sottoinsiemi della logica formale sono studiati dalle logiche descrittive, o \"description logics\", ed una di queste \u00e8 stata adottata per la formulazione di un nuovo standard, pi\u00f9 ricco ed espressivo di RDF: OWL. \nOWL offre molti nuovi costrutti, due di questi, molto semplici da comprendere, sono l\"equivalenza\" tra risorse e la relazione \"inversa\".\nL'importanza di un costrutto come l\"equivalenza\" \u00e8 presto spiegata anche solo considerando gli esempi fatti in precedenza. Ad es. poter dichiarare che\n CF:CMPCLZ20T09E625V, wikipedia:carlo_azeglio_ciampi e quirinale:ciampi.htm\n sono equivalenti\nconsentirebbe di capire che le asserzioni\n CF:CMPCLZ20T09E625V si chiama \"Carlo Azeglio Ciampi\"\n wikipedia:carlo_azeglio_ciampi vive a Roma\n quirinale:ciampi.htm \u00e8 un \"Presidente della Repubblica\"\ndebitamente formalizzate ed ovunque reperite si riferiscono alla stessa risorsa, un \"Presidente della Repubblica\" (qualsiasi cosa questo significhi, ovvero qualsiasi cosa possa essere inferito da questa informazione) che vive a \"Roma\" e si chiama \"Carlo Azeglio Ciampi\".\nPer quanto riguarda l\"inversa\", invece basta pensare che quando si afferma che \"Romolo \u00e8 fratello di Remo\", si intende anche che \"Remo \u00e8 fratello di Romolo\", asserzione da fare esplicitamente in RDF per poter essere nota al sistema. Operazione fattibile ma tediosa. Per ovviare a ci\u00f2, sarebbe sufficiente poter definire una volta per tutte che se \"X \u00e8 fratello di Y\" allora \u00e8 vero anche \"Y \u00e8 fratello di X\".\nQuesti costrutti, insieme ad altri, sono stati introdotti per primi da linguaggi precedenti o contemporanei ad RDF quali DAML (definito dall'americana DARPA) ed OIL (sponsorizzata dalla Unione europea nell'ambito del programma IST), successivamente confluiti in DAML+OIL. Su questa base il W3C ha definito OWL (\"Web Ontology Language\").\nOWL esiste in tre forme, caratterizzate da diversi gradi di complessit\u00e0 e - conseguentemente - di computabilit\u00e0. \"OWL-Lite\" \u00e8 computabile (ossia \u00e8 possibile trovare tutte le soluzioni in un tempo finito) ma poco espressivo; OWL-Lite \u00e8 poco usato, poich\u00e9 esiste \"OWL-DL\", che \u00e8 ugualmente computabile ma pi\u00f9 ricco. Infine esiste \"OWL-Full\", che copre tutta la ricchezza della logica predicativa, ma non \u00e8 computabile e non \u00e8 quindi adatto al ragionamento automatico.\nCon OWL \u00e8 possibile scrivere delle ontologie che descrivono la conoscenza che abbiamo di un certo dominio, tramite classi, relazioni fra classi e individui appartenenti a classi. La conoscenza cos\u00ec formalizzata \u00e8 processabile automaticamente da un calcolatore, tramite un ragionatore automatico che implementa i processi inferenziali e deduttivi.\nModalit\u00e0 di impiego.\nDagli esempi precedenti si evince che \"condizione necessaria per il buon utilizzo di RDF \u00e8 la disponibilit\u00e0 on-line di riferimenti di qualit\u00e0 alle URI utilizzate/referenziate\". In particolare, \u00e8 importante che queste risorse siano note, condivise e stabili nel tempo. Ad esempio, il riferimento utilizzato per identificare il \"Presidente Ciampi\", da questo punto di vista, non \u00e8 dei migliori perch\u00e9 valido solo durante il mandato presidenziale, dopodich\u00e9 sar\u00e0 spostata in http://www.quirinale.it/qrnw/statico/ex-presidenti/Ciampi/cia-biografia.htm dove gi\u00e0 si trovano quelle dei suoi predecessori.\nDopo questa data l'asserzione continuer\u00e0 a valere, ma si perder\u00e0 il contributo informativo apportato dalla pagina referenziata sul web utile per una interpretazione dello stesso.\nMolto pi\u00f9 opportuno sarebbe utilizzare la biografia definita in Wikipedia oppure il Codice Fiscale con, ad es.,\nSebbene questa URI oggi non referenzi alcunch\u00e9 sul Web, la si potrebbe comunque utilizzare allo scopo perch\u00e9 RDF non presuppone alcuna verifica sulla effettiva disponibilit\u00e0 della risorsa stessa. In questo modo tutte le persone fisiche e giuridiche contemporanee e non solo personaggi, aziende, enti ed istituzioni \"importanti\" potrebbero essere univocamente identificati, potenziando notevolmente le possibilit\u00e0 di RDF (in ogni caso nulla vieterebbe all'Agenzia delle Entrate di mettere a disposizione un servizio che a partire dalla URI citata restituisca automaticamente le relative informazioni anagrafiche).\nCi\u00f2 detto, si potrebbe affermare che:\novvero:\n @prefix agenzia: https://web.archive.org/web/20050212035111/http://www.agenziaentrate.it/servizi/\n @prefix comune_roma: http://www.comune.roma.it/\n @prefix presidente: http://www.quirinale.it/presidente/\n @prefix wikipedia: https://it.wikipedia.org/wiki/\n @prefix wikidizionario: https://it.wiktionary.org/wiki/\n agenzia:CF#CMPCLZ20T09E625V wikidizionario:vivere comune_roma:index.asp\n agenzia:CF#CMPCLZ20T09E625V wikidizionario:biografia presidente:ciampi.htm\n agenzia:CF#CMPCLZ20T09E625V wikidizionario:biografia wikipedia:carlo_azeglio_ciampi\nUn altro accorgimento da tenere presente nella scelta dei termini da utilizzare per la definizione delle relazioni \u00e8 di ricorrere a dizionari gi\u00e0 noti e diffusi, invece che inventarne ogni volta di nuovi. Ad es. per le informazioni anagrafiche personali tipiche dei biglietti da visita quali \"nome\", \"cognome\", \"indirizzo\", \"e-mail\", \"ruolo aziendale\"... \u00e8 gi\u00e0 disponibile vCard. Non sono da dimenticare neppure le numerose applicazioni XML definite per abilitare l'EDI (\"Electronic Data Interchange\", scambio dati elettronico) nell'ambito della pubblica amministrazione (e-government) o di associazioni di settore.\nDa quanto esposto finora \u00e8 facile intuire che, nella costruzione del web semantico, progetti come Wikipedia o Wikizionario non sono solo funzionali ma, adeguatamente sfruttati, anche abilitanti perch\u00e9 forniscono lemmi ben documentati per individuare risorse e predicati, garantendone la stabilit\u00e0 nel tempo e, grazie alla possibilit\u00e0 di dichiarare equivalenze nella stessa lingua e tra lingue diverse, di accrescere ulteriormente l'estensione di un'indagine automatica.\nStrumenti.\nOvviamente non \u00e8 sufficiente avere solo una sintassi per esprimere predicati. Per rendere concreto ed utile quanto detto finora, occorrono anche strumenti in grado di gestire un insieme di asserzioni per rispondere alle richieste utente.\nPer quanto riguarda N3, la gran parte di questi strumenti, come si pu\u00f2 intuire dagli esempi di \"N3\" ed \"N3 con prefissi\", archiviano le asserzioni in una o pi\u00f9 tabelle di un database relazionale. Alcune di queste soluzioni sono state censite dal progetto \"SWAD-Europe\" sponsorizzata dall'Unione Europea nell'ambito dell'iniziativa IST.\nSui documenti scritti in OWL (o ontologie), invece, si pu\u00f2 eseguire un vero e proprio ragionamento deduttivo inferenziale, realizzato tramite ragionatori automatici.\nLinguaggi di query.\nPer utilizzare le basi di conoscenza formalizzate secondo questi standard \u00e8 necessario un linguaggio per interrogarle. SPARQL (Simple Protocol And RDF Query Language) \u00e8 uno dei linguaggi definiti per interrogare sistemi che gestiscono asserzioni RDF. Ad oggi sono disponibili altri linguaggi funzionalmente equivalenti ma SPARQL \u00e8 candidato a divenire una raccomandazione W3C.\nPer interrogare OWL, invece, manca ancora uno standard, ed i singoli ragionatori implementano linguaggi di query proprietari.\nWeb semantico e gestione della conoscenza.\nDa quanto detto si capisce perch\u00e9 se l'XML si rivolge alla descrizione di documenti, RDF (e sue evoluzioni) \u00e8 particolarmente indicato per rappresentare dati, fornendo un metodo potenzialmente capace di risolvere un tema finora solo parzialmente soddisfatto da strumenti informatici: la gestione della conoscenza aziendale, ovvero la capacit\u00e0 non solo di trattare le diverse anagrafiche (di prodotto, clienti, fornitori, dipendenti...) e di classificare i documenti tecnici o amministrativi, (analisi di mercato, specifiche tecniche, norme, procedure...) ma di arrivare anche a gestire i \"contenuti\" di questi documenti permettendo, ad es., il reperimento delle informazioni in funzione delle specifiche esigenze del richiedente, integrando quanto reso disponibile da fonti diverse.\nPer quanto riguarda le anagrafiche, sarebbe molto semplice mappare i dati gi\u00e0 disponibili in un RDBMS in asserzioni RDF - per ciascuna tabella: \nPer quanto riguarda i documenti, passando per XML potrebbero essere rielaborati in modo da ricavare le necessarie asserzioni RDF, sfruttando: \nMa la ri-formulazione in modo pi\u00f9 efficace di strutture di dati esistenti non \u00e8 che il primo e pi\u00f9 semplice dei vantaggi che il web semantico ci offre. Tramite le ontologie abbiamo la possibilit\u00e0 di esprimere direttamente la struttura della nostra conoscenza e permettere alle macchine di elaborare automaticamente la conoscenza stessa, non pi\u00f9 solo le semplici informazioni. In questo modo passiamo dalla semplice informatica (elaborazione automatica di informazioni) ad una epistematica: una elaborazione automatica di conoscenza.\nProspettive per il futuro.\nIl web, come si presenta oggi, richiede strumenti di lavoro pi\u00f9 progrediti, per facilitare e velocizzare la navigazione attraverso gli innumerevoli documenti dati alla pubblicazione multimediale.\nPer il futuro, il web semantico si propone di dare un senso alle pagine web ed ai collegamenti ipertestuali, dando la possibilit\u00e0 di cercare solo ci\u00f2 che \u00e8 realmente richiesto.\nNon sempre la Rete ci porta dove ci attenderemmo e le difficolt\u00e0 d'orientamento sono significative quando siamo alla ricerca di qualche cosa e non sappiamo dove reperirlo. Scorrere una lunga quantit\u00e0 di elenchi alla ricerca dell'informazione desiderata \u00e8 ormai quotidianit\u00e0, soprattutto quando la ricerca interessa un termine piuttosto comune.\nCon il Web semantico possiamo aggiungere alle nostre pagine un senso compiuto, un significato che va oltre le parole scritte, una \"personalit\u00e0\" che pu\u00f2 aiutare ogni motore di ricerca ad individuare ci\u00f2 che stiamo cercando semplicemente perch\u00e9 lo \u00e8, scartando, di fatto, gli altri che non soddisfano la nostra richiesta.\nTutto questo non in virt\u00f9 di sistemi di intelligenza artificiale, ma semplicemente in virt\u00f9 di una marcatura dei documenti, di un linguaggio gestibile da tutte le applicazioni e dell'introduzione di vocabolari specifici, ossia insiemi di frasi alle quali possano associarsi relazioni stabilite fra elementi marcati.\nIl web semantico per funzionare deve poter disporre di informazione strutturata e di regole di deduzione per gestirla, in modo da accostare quelle informazioni che un'interrogazione ha richiesto.\nTim Berners-Lee ha sottolineato che uno degli elementi fondamentali del web semantico sar\u00e0 la compresenza di pi\u00f9 ontologie. Se si vuole un sistema dinamico in grado di raffinarsi e funzionare su scala universale, bisogner\u00e0 pagare il prezzo di una certa dose di incoerenza.\nA partire dal 2006 il progetto di realizzazione del web semantico mediante la costruzione di ontologie \u00e8 stato parzialmente revisionato. In un articolo pubblicato su \"International Journal on Semantic Web and Information Systems\" dal titolo \"The Semantic Web Revisited\", Tim Berners-Lee, Nigel Shadbolt e Wendy Hall hanno ridefinito alcuni aspetti del web semantico in funzione della dinamicit\u00e0 del World Wide Web. L'idea era quella di sviluppare e migliorare le ontologie in maniera collaborativa, grazie all'intervento di comunit\u00e0 di pratica. In seguito, questo nuovo approccio si \u00e8 orientato sempre pi\u00f9 a far s\u00ec che i dati vengano strutturati sotto forma di linked data anzich\u00e9 sotto forma di ontologie. Nell'articolo del 2009 emerge chiaramente che i \"linked data\" vengono considerati come le nuove colonne portanti su cui costruire il web semantico.\nAgenti semantici.\n\u00c8 da segnalare che molto lavoro \u00e8 attualmente in corso per estendere le possibilit\u00e0 del web semantico applicando l'idea degli \"agenti semantici\" intelligenti (programmi in grado di esplorare ed interagire autonomamente con i sistemi informatici per, ad es., ricercare informazioni). Ruolo di questi agenti nel web semantico \u00e8 di fornire pi\u00f9 vaste capacit\u00e0 di inferenza realizzando quanto espresso in un articolo su \"Scientific American\" di Tim Berners-Lee intitolato \"The Semantic Web\", dove si prospetta un futuro in cui \"Lucy\" fissa una visita medica alla madre utilizzando alcuni agenti capaci di \"capire\" la patologia, contattare i centri in grado di curarla e perfino di richiedere un appuntamento ai relativi agenti, salvo poi lasciarle la decisione di confermare.\nLimiti.\nL'imprecisione del sistema \u00e8 il prezzo da pagare alla sua universalit\u00e0, i messaggi di \"not found\" (non trovato) non saranno completamente eliminati. \nTutto questo per rendere possibile l'affiancarsi di pi\u00f9 referenze e quindi non perdere, almeno in linea programmatica, la possibilit\u00e0 di pi\u00f9 definizioni, di pi\u00f9 comprensioni di uno stesso oggetto concreto.\nUn altro tema molto importante e dibattuto \u00e8 come gestire la fiducia sulle asserzioni o, pi\u00f9 esattamente, sugli autori delle asserzioni.\nPer ovviare il problema delle certificazioni che sarebbero necessarie a mantenere la veridicit\u00e0 delle ontologie, le asserzioni vengono trasformate a loro volta in termini legati al proprio autore attraverso il ruolo (propriet\u00e0) \"Asserisce\" che ha per codominio il termine \"Asserzione\". In questo modo \u00e8 possibile attribuire a questo nuovo termine un Soggetto, un Predicato e un Oggetto utilizzando le normali relazioni.\nAttraverso questo procedimento, proposizioni del tipo \"il bicchiere contiene del vino\" vengono modificate in proposizioni del tipo \"Marco ASSERISCE che il bicchiere (Soggetto) contiene (Predicato) del vino (Oggetto)\". Se si vuole essere pi\u00f9 precisi, bisognerebbe inserire nell'ontologia ben 4 asserzioni:"}
{"id": "55233", "revid": "297059", "url": "https://it.wikipedia.org/wiki?curid=55233", "title": "Rei (filosofia)", "text": ""}
{"id": "55234", "revid": "228587", "url": "https://it.wikipedia.org/wiki?curid=55234", "title": "Pioneer", "text": ""}
{"id": "55236", "revid": "125709237", "url": "https://it.wikipedia.org/wiki?curid=55236", "title": "Rocco Buttiglione", "text": "Fratello della giornalista Angela Buttiglione, \u00e8 stato segretario del PPI e del CDU, presidente dell'UDR e dell'UdC. \u00c8 stato ministro per due volte, parlamentare europeo e consigliere comunale a Torino.\nNella XVI Legislatura (2008-2013) ha ricoperto l'incarico di vicepresidente della Camera dei Deputati; nel 2018 si \u00e8 ritirato dalla politica, non ricandidandosi alle elezioni.\nVive a Roma ed \u00e8 attualmente docente di Filosofia presso la Pontificia Universit\u00e0 Lateranense nella Citt\u00e0 del Vaticano.\nGli studi e l'esperienza universitaria.\nTrasferitosi a Torino con la famiglia, vi ha frequentato il Liceo Ginnasio Massimo D'Azeglio e ha iniziato Giurisprudenza all'Universit\u00e0 degli Studi, laureandosi alla Sapienza - Universit\u00e0 di Roma, allievo del politologo Augusto Del Noce. Ha insegnato Filosofia della politica presso l'Universit\u00e0 degli Studi di Teramo e la Libera Universit\u00e0 degli Studi San Pio V di Roma. Nel 1986 fond\u00f2 con Josef Seifert la \"International Academy for Philosophy in the Principality of Liechtenstein\", in cui fino al 1994 insegn\u00f2 Filosofia, Etica sociale, Economia e Politica e di cui fu prorettore; oggi \u00e8 membro del Senato accademico. Dal 19 gennaio 1994 \u00e8 membro della Pontificia Accademia delle Scienze Sociali.\nNel maggio dello stesso anno ha ricevuto una laurea \"honoris causa\" in Filosofia all'Universit\u00e0 Cattolica Giovanni Paolo II di Lublino. Ha fatto parte del comitato scientifico della collana \"Temi di diritto europeo\" edita da Il Mulino e del comitato scientifico della Fondazione Augusto Del Noce. \u00c8 membro del comitato scientifico della Fondazione Giovanni Paolo II per il magistero sociale della Chiesa\nCarriera politica.\nDalla DC al PPI: segretario del Partito Popolare Italiano.\nNel 1993 il segretario della Democrazia Cristiana, Mino Martinazzoli, lo chiam\u00f2 per dare il suo contributo a una commissione che aveva il compito di definire le linee politiche e morali dei cattolici. Poco dopo Buttiglione fece parte del nuovo Partito Popolare Italiano, con cui venne eletto deputato nel 1994. Nel luglio dello stesso anno al congresso del partito si candida alla segreteria contro l'ala sinistra del partito rappresentata prima da Giovanni Bianchi poi da Nicola Mancino, prevalendo su quest'ultimo e divenendo segretario del partito. In tale veste contribuisce, insieme al segretario del PDS Massimo D'Alema e al leader della Lega Nord Umberto Bossi, alla formazione, agli inizi del 1995, del Governo Dini a seguito della crisi politica determinatasi per effetto del contrasto tra Bossi e Silvio Berlusconi e delle conseguenti dimissioni del suo governo.\nDal PPI al CDU.\nNella primavera del 1995, in seguito alla discesa in campo di Romano Prodi alla guida della coalizione di centrosinistra L'Ulivo, Buttiglione, reagendo all'iniziativa assunta autonomamente da alcuni maggiorenti del partito a sostegno della candidatura di Prodi, accelera la svolta verso il centrodestra del PPI e conclude in prima persona un accordo politico-elettorale con Silvio Berlusconi in occasione delle elezioni regionali e amministrative dello stesso anno. La decisione del segretario provoca immediate forti tensioni all'interno del PPI tra la corrente di sinistra, uscita sconfitta al precedente Congresso e favorevole ad un'alleanza con L'Ulivo di Prodi e quella capeggiata dallo stesso Buttiglione, orientata invece all'accordo con il Polo per le Libert\u00e0 di Silvio Berlusconi.\nAl successivo Consiglio Nazionale la mozione di centrodestra venne messa in minoranza per tre voti. Il Consiglio Nazionale elesse contestualmente segretario del PPI Bianco, ma Rocco Buttiglione impugn\u00f2 la decisione del Consiglio Nazionale davanti al Tribunale Civile di Roma, sostenendo che per essere rimosso dalla carica di segretario e sostituito con uno nuovo sarebbe occorsa l'indizione di un nuovo Congresso Nazionale e non la semplice votazione del Consiglio Nazionale. Il Tribunale diede ragione a Buttiglione, riconfermandolo segretario del PPI e attribuendogli la sede nazionale di Piazza del Ges\u00f9 col simbolo dello scudo crociato, mentre la formazione di Bianco, assunto il nome di \"Popolari Italiani\", si alle\u00f2 con Prodi e us\u00f2 come simbolo un gonfalone.\nIl contenzioso tra le due componenti popolari fu tacitato grazie a una mediazione politica avvenuta a Cannes con i buoni uffici del presidente del PPE Martens: a Rocco Buttiglione spett\u00f2 il simbolo con lo scudo crociato, che fu adottato dalla nuova formazione politica dei Cristiani Democratici Uniti mentre alla compagine di Gerardo Bianco, che dovette rinunciare al simbolo, rimase il nome di Partito Popolare Italiano.\nRocco Buttiglione prosegu\u00ec pertanto la sua esperienza politica come segretario del CDU, che alle elezioni politiche del 1996 form\u00f2 liste uniche con il CCD di Casini, facendo eleggere Buttiglione alla Camera.\nL'esperienza dell'UDR.\nDopo due anni di opposizione al Governo Prodi, condotta insieme alle altre forze del centrodestra, nel 1998 il CDU di Rocco Buttiglione partecipa al progetto di Francesco Cossiga e Clemente Mastella per la nascita dell'Unione Democratica per la Repubblica (UDR) come terzo polo di centro, alternativo al centrodestra e al centrosinistra.. Nella nuova formazione Buttiglione assume l'incarico di presidente del Consiglio nazionale, mentre la segreteria viene attribuita a Mastella.\nNello stesso anno l'UDR, dopo la caduta del primo governo Prodi, accorda la fiducia al primo governo D'Alema, nel quale ottiene tre ministeri. Il 10 marzo 1999 per\u00f2 Buttiglione abbandona l'UDR in polemica con la leadership di Clemente Mastella e torna alla guida del CDU, con il quale viene eletto al Parlamento europeo nelle elezioni europee del 1999 nelle quali il suo partito ottiene il 2,1% dei voti.\nA luglio del 1999 il CDU fuoriesce anche dalla maggioranza di governo, che non accetta di far proprio il progetto sulla parit\u00e0 scolastica proposto da Buttiglione.\nParlamentare europeo nel PPE.\nButtiglione esercita il suo mandato al Parlamento europeo dal 20 luglio 1999 al 10 giugno 2001, quando si dimette in concomitanza con le elezioni politiche nazionali. Aderisce al gruppo parlamentare del Partito popolare europeo e lavora in diverse commissioni e delegazioni. La sua attivit\u00e0 si esplica attraverso la presentazione di alcune interrogazioni e proposte di risoluzione e interventi in aula. Tra le principali una proposta di risoluzione contro la concessione di un brevetto sulla clonazione umana all'Universit\u00e0 di Edimburgo e un intervento in aula sull'immigrazione e l'identit\u00e0 europea.\nL'UDC.\nAlle elezioni politiche del 2001 Buttiglione \u00e8 rieletto alla Camera dei Deputati nella coalizione della \"Casa delle Libert\u00e0\" nel \"collegio uninominale\" Milano 10 (circoscrizione Lombardia 1).\nIl 6 dicembre 2002, dalla fusione dei tre partiti CCD, CDU e Democrazia Europea nasce l'Unione dei Democratici Cristiani e Democratici di Centro (UDC), partito del quale \u00e8 nominato presidente, carica confermatagli nel congresso del 2005 e che conserver\u00e0 sino al congresso del 2014, al termine del quale gli succeder\u00e0 Gianpiero D'Alia.\nButtiglione ha ricoperto l'incarico di Ministro per le politiche comunitarie nel Governo Berlusconi II e di Ministro dei beni e delle attivit\u00e0 culturali nel Governo Berlusconi III.\nLa mancata nomina a Commissario europeo.\nNel 2004, Jos\u00e9 Barroso lo incluse nella sua lista di nomine per la Commissione Barroso I, su indicazione del Governo Berlusconi II, come commissario per la giustizia, libert\u00e0 e sicurezza. La nomina fu respinta dal Parlamento europeo per le posizioni di Buttiglione sull'omosessualit\u00e0 e il ruolo della donna:\nNella prima delle audizioni preliminari avanti la Commissione per le libert\u00e0 civili, la Giustizia e gli Affari interni del Parlamento europeo l'europarlamentare olandese Kathalijne Buitenweg (Sinistra Verde) lo accus\u00f2 di sostenere posizioni opposte a quelle della Commissione europea, sostenendo che aver definito in una conferenza teologica l'omosessualit\u00e0 come \"indice di disordine morale\" equivaleva a discriminarla come peccato.\nButtiglione si appell\u00f2 alla distinzione tra legge e morale affermando che qualunque individuo poteva ritenere lui un \"peccatore\", e viceversa, purch\u00e9 il giudizio etico non avesse effetti legali n\u00e9 minasse i rapporti tra gli individui in quanto cittadini. Buttiglione dichiar\u00f2 successivamente di considerare l'omosessualit\u00e0 un indice di \"disordine morale\", pur dichiarandosi contrario a ogni discriminazione e dichiar\u00f2 anche di non poter agire contro la propria coscienza per ragioni di convenienza politica.\nDopo aver appreso la sua posizione, la commissione si espresse a maggioranza contro la sua nomina. Nei giorni successivi ad un convegno a Saint-Vincent Buttiglione dichiar\u00f2 inoltre:\nAnche alcuni colleghi del Partito Popolare Europeo iniziarono a ritirare il loro sostegno (quando non lo osteggiarono apertamente) tanto che c'era chi temeva per l'esito del voto di fiducia alla commissione Barroso. Tuttavia la candidatura di Buttiglione fu difesa dal Presidente Jos\u00e9 Barroso e dal Partito Popolare Europeo nel suo insieme.\nBench\u00e9 il parere della commissione parlamentare non fosse vincolante, il caso politico avrebbe indebolito la Commissione Barroso. Il parlamento europeo non poteva infatti sfiduciare il singolo commissario e vi era il rischio che rifiutasse l'intera commissione. Cos\u00ec il Governo Berlusconi II il 30 ottobre 2004 decise di ritirarne la candidatura, proponendo al suo posto Franco Frattini. In un'intervista a Massimo Giannini sul quotidiano \"la Repubblica\", il Presidente del Senato Marcello Pera difese Buttiglione, presentando il voto della commissione parlamentare come un complotto anti-cristiano e anti-italiano, nonostante sia il Presidente incaricato Jos\u00e9 Barroso sia quello uscente Romano Prodi fossero cattolici, e quest'ultimo italiano.\nSenatore UDC (2006-08).\nAlle elezioni politiche del 2006 \u00e8 stato eletto senatore per le liste dell'UDC nella regione Lombardia. Il 15 gennaio 2008,ospite a \"Primo Piano\" su Rai 3, si dichiara a favore dell'incompatibilit\u00e0 con l'assunzione della carica di direzione del CNR per i 67 docenti che avevano espresso il loro dissenso verso il proprio Rettore nell'invitare papa Benedetto XVI all'inaugurazione dell'anno accademico dell'Universit\u00e0 La Sapienza di Roma.\nConsigliere comunale a Torino (2006-08).\nA maggio 2006 \u00e8 stato candidato della Casa delle Libert\u00e0 a sindaco di Torino, in alternativa al primo cittadino uscente Sergio Chiamparino dei DS: Buttiglione ha ottenuto 136.134 voti con una percentuale del 29,4%, contro il 66,6% di preferenze per Chiamparino, risultando cos\u00ec sconfitto al primo turno. Buttiglione ha ottenuto la carica di consigliere comunale, che ha esercitato presenziando in consiglio dal giugno 2006 al dicembre 2007. Il 27 febbraio 2008 si \u00e8 dimesso dalla carica.\nRitorno alla Camera e addio al Parlamento.\nRieletto con l'UdC alle elezioni politiche del 2008, il 6 maggio 2008 diviene vicepresidente della Camera dei deputati. Il 15 luglio 2009 \u00e8 il primo firmatario della mozione (poi approvata dalla Camera) che impegna il Governo italiano a promuovere la stesura e l'approvazione di una risoluzione delle Nazioni Unite che condanni l'uso dell'aborto come strumento di controllo demografico ed affermi il diritto di ogni donna a non essere costretta ad abortire.\nAlle politiche del 2013 viene rieletto alla Camera nella circoscrizione Campania per l'UdC, alleata per l'occasione con la Scelta Civica con Monti per l'Italia, coagulatasi intorno al Presidente del Consiglio in carica Mario Monti, che era stato riproposto come candidato presidente anche dall'UdC.\nA seguito dello scioglimento dell'alleanza politica tra UdC e Scelta Civica - sancito a novembre del 2013 dai membri di Scelta Civica pi\u00f9 vicini a Monti - Buttiglione, insieme agli altri eletti dell'UdC, aderisce al gruppo parlamentare Per l'Italia e insieme a Pier Ferdinando Casini, a febbraio del 2014, riallaccia i rapporti con il centrodestra.\nI successivi sviluppi politici portano Buttiglione ad aderire a dicembre del 2014 al neonato gruppo parlamentare di Area Popolare, che riunisce sia alla Camera che al Senato i rappresentanti dell'UdC e dell'NCD e di cui \u00e8 vicecapogruppo vicario alla Camera.\nDopo l'uscita dell'UdC da Area Popolare, i deputati dell'Unione di Centro aderiscono al Gruppo misto e costituiscono la componente \"UDC-IDEA\", in rappresentanza della quale Buttiglione \u00e8 nominato vicepresidente del Gruppo misto.\nDopo 24 anni di presenza ininterrotta in Parlamento, non si ricandida alle elezioni politiche del 2018, lasciando la politica e tornando all'attivit\u00e0 accademica; assume successivamente la direzione della Cattedra di filosofia presso la Pontificia Universit\u00e0 Lateranense nella Citt\u00e0 del Vaticano."}
{"id": "55238", "revid": "125310261", "url": "https://it.wikipedia.org/wiki?curid=55238", "title": "Pioneer 10", "text": "Il Pioneer 10 (originariamente designata come Pioneer F) \u00e8 una sonda spaziale statunitense, avente massa di , che complet\u00f2 la prima missione verso Giove. In seguito divenne la prima sonda spaziale a superare la velocit\u00e0 di fuga dal sistema solare. La missione \u00e8 stata sviluppata e diretta dall'Ames Research Center della NASA, mentre la TRW ha costruito il Pioneer 11, la sonda sua gemella.\nLa sonda \u00e8 stata lanciata il 3 marzo 1972 da un Atlas-Centaur da Cape Canaveral in Florida. Tra il 15 luglio 1972 e il 15 febbraio 1973 \u00e8 diventato il primo veicolo spaziale ad attraversare la fascia principale. Il 6 novembre 1973 cominci\u00f2 a fotografare Giove da una distanza di 25\u00a0000\u00a0000\u00a0km e trasmise un totale di 500 immagini circa. Il massimo avvicinamento al pianeta avvenne il 4 dicembre 1973, a una distanza di 132.252\u00a0km. Durante la missione gli strumenti a bordo vennero usati per studiare la fascia degli asteroidi, l'ambiente gioviano, il vento solare, i raggi cosmici e, successivamente, i luoghi pi\u00f9 lontani dell'eliosfera.\nLe comunicazioni radio con la sonda sono state perse il 23 gennaio 2003 a causa del calo di potenza elettrica alla sua radio trasmittente quando l'oggetto si trovava ad una distanza di 80 UA (pari a 12 miliardi di km) dalla Terra, circa il doppio della distanza media Sole - Plutone.\nSviluppo.\nNegli anni sessanta l'ingegnere aerospaziale statunitense Gary Flandro del Jet Propulsion Laboratory concep\u00ec una missione, chiamata \"Planetary Grand Tour\" che, sfruttando un raro allineamento dei pianeti del sistema solare esterno, avrebbe permesso la loro esplorazione con un unico veicolo. Questa missione sarebbe stata compiuta alla fine degli anni settanta dalle sonde Voyager, ma per prepararle meglio al loro scopo la NASA decise nel 1964 di lanciare un paio di sonde sperimentali verso il sistema solare esterno. L'Outer Space Panel, presieduto da James Van Allen elabor\u00f2 la logica scientifica per l'esplorazione dei pianeti esterni mentre il Goddard Space Flight Center svilupp\u00f2 una proposta indicata come \"Galactic Jupiter Probes\", una coppia di sonde che, transitate per la fascia principale, avrebbero raggiunto Giove. Se lanciate nel 1972 e nel 1973 avrebbero potuto sfruttare delle finestre di lancio, aperte per poche settimane ogni 13 mesi, caratterizzate da delta-v particolarmente convenienti per raggiungere il pianeta.\nLa missione fu approvata dalla NASA nel febbraio del 1969 nell'ambito del Programma Pioneer, una serie di missioni spaziali statunitensi senza equipaggio lanciate tra il 1958 e il 1978. Le due sonde furono indicate come Pioneer F e G nella fase di sviluppo antecedente al lancio e successivamente Pioneer 10 e 11.\nLe due sonde costituirono il primo modello di una serie pensata per esplorare il sistema solare esterno, basato su varie proposte analizzate durante gli anni sessanta. I primi obiettivi per la missione furono individuati nell'esplorazione del mezzo interplanetario oltre l'orbita di Marte, della fascia degli asteroidi valutando anche il pericolo di una collisione incorso dalle sonde che avessero tentato di attraversarla, di Giove e del suo sistema. In una fase di sviluppo successiva si cerc\u00f2 di tener conto delle esigenze che avrebbero permesso un sorvolo ravvicinato di Giove, avendo anche come obiettivo la valutazione degli effetti che le radiazioni presenti nell'ambiente attorno al pianeta avrebbero avuto sugli strumenti delle sonde.\nVennero proposti pi\u00f9 di 150 esperimenti per la missione. La selezione di quelli che sarebbero stati condotti effettivamente dalle sonde avvenne in pi\u00f9 fasi, con una serie di sessioni durante gli anni sessanta e la scelta finale avvenuta nei primi anni settanta. Le sonde avrebbero dovuto essere in grado di fotografare, anche polarimetricamente, Giove e i suoi satelliti; effettuare osservazioni nell'infrarosso e nell'ultravioletto, rilevare asteroidi e meteoroidi, determinare la composizione delle particelle cariche e misurare i campi magnetici, le propriet\u00e0 del plasma e i raggi cosmici e rilevare la luce zodiacale durante la fase di operativit\u00e0. Inoltre, accurate misurazioni dell'attenuazione dei segnali radio trasmessi dalla sonda mentre questa veniva ad essere occultata da Giove avrebbero potuto permettere di misurare alcune propriet\u00e0 dell'atmosfera del pianeta, cos\u00ec come l'analisi dei dati telemetrici avrebbe potuto permettere di migliorare la stima della massa di Giove e delle sue lune.\nSebbene la proposta fosse stata avanzata dal Goddard Space Flight Center, fu l'Ames Research Center guidato da Charles F. Hall a essere incaricato della direzione del progetto, grazie alla maggiore esperienza con sonde stabilizzate a singolo-spin. Fu richiesta una sonda piccola e leggera, magneticamente pulita e capace di effettuare una missione interplanetaria. Sarebbero stati utilizzati moduli analoghi a quelli che avano gi\u00e0 volato e dimostrato la loro resistenza a bordo delle sonde Pioneer 6, 7, 8 e 9.\nNel febbraio del 1970 l'Ames Research Center stipul\u00f2 un contratto di 380 milioni di dollari con TRW per la costruzione delle sonde Pioneer F, G e dell'unit\u00e0 di riserva H, saltando il processo abituale di selezione dell'offerta pi\u00f9 conveniente a causa dei tempi stretti. B. J. O'Brien e Herb Lassen guidarono la squadra che assembl\u00f2 i veicoli. La progettazione e la costruzione della sonda richiese circa 25 milioni di ore di lavoro complessivo.\nPer rispettare i programmi il primo lancio avrebbe dovuto aver luogo tra il 29 febbraio e il 17 marzo 1972 con arrivo su Giove nel novembre 1974. Questo fu poi anticipato al dicembre 1973 per non avere conflitti con altre missioni per l'utilizzo del Deep Space Network per le comunicazioni e per evitare il periodo in cui la Terra e Giove sarebbero stati in opposizione. La traiettoria del Pioneer 10 nell'attraversamento del sistema di Giove fu selezionata per massimizzare la raccolta di informazioni sulle radiazioni presenti nel sistema e sulla resistenza ad esse della sonda. A questo scopo il massimo avvicinamento al pianeta fu programmato ad una distanza di tre raggi gioviani. La traiettoria scelta avrebbe inoltre permesso al veicolo di osservare il lato di Giove illuminato dal Sole.\nDisegno della sonda.\nIl corpo principale del Pioneer 10 aveva la forma di un prisma alto 36 centimetri, di base esagonale, avente lato di 76 centimetri. Ospitava il propellente per controllare l'orientamento della sonda e 8 degli 11 strumenti scientifici. L'equipaggiamento era protetto dai meteoriti tramite pannelli a sandwich con \"honeycomb\" in alluminio. Coperture di BoPET e kapton provvedevano al controllo termico passivo. Poich\u00e9 i componenti elettrici nel compartimento generavano calore dissipando una potenza compresa tra 70 e 120 W, erano presenti anche degli schermi mobili (\"louvers\") regolabili in base alle necessit\u00e0.\nLa sonda aveva una massa al lancio di , di cui 36 di idrazina liquida monopropellente in un serbatoio sferico di di diametro. L'orientamento del veicolo era regolato attraverso 6 propulsori da , montati in 3 coppie. A una di esse era assegnato il compito di mantenere la sonda in rotazione attorno al proprio asse ad una velocit\u00e0 costante di 4,8 giri al minuto; un'altra direzionava il propulsore principale, mentre la terza regolava l'assetto. A quest'ultima era demandata il controllo della sonda nelle manovre di scansione conica per tracciare la Terra nella sua orbita. Le informazioni sulla navigazione erano ottenute da un sensore stellare capace di rilevare Canopo e da due sensori solari.\nSistema elettrico.\nIl Pioneer 10 era dotato di quattro generatori termoelettrici a radioisotopi SNAP-19, posizionati alle estremit\u00e0 di due bracci a tre aste, lunghi 3 metri e inclinati di 120\u00b0 rispetto all'asta del magnetometro. Questo perch\u00e9 si riteneva che fosse una distanza sicura dai sensibili strumenti scientifici trasportati a bordo. Gli RTG fornivano complessivamente una potenza di al lancio, che si sarebbe ridotta a 140\u00a0W al momento del sorvolo di Giove. La potenza necessaria ad alimentare tutti i sistemi della sonda era di 100\u00a0W. I generatori erano alimentati da plutonio 238 (238Pu) racchiuso in una capsula a pi\u00f9 strati protetta da una copertura di grafite.\nNella fase di sviluppo era stato richiesto che lo SNAP-19 fornisse energia per almeno due anni nello spazio, requisito largamente superato durante la missione. Il 238Pu ha un'emivita di 87,74 anni; dopo 29 anni quindi la radiazione generata dagli RTG sarebbe stata l'80% della sua intensit\u00e0 al lancio. Tuttavia a causa del deterioramento dei giunti delle termocoppie che convertono in energia elettrica il calore generato dal decadimento del 238Pu, la riduzione nell'energia fornita dai quattro dispositivi \u00e8 stata molto pi\u00f9 veloce e nel 2005 la potenza in uscita totale era di 65\u00a0W. Quando la potenza disponibile \u00e8 scesa al di sotto della soglia dei 100\u00a0W si \u00e8 operata una razionalizzazione nell'attivazione degli strumenti.\nSistema di comunicazione.\nIl sistema di comunicazione della sonda presentava delle ridondanze e si componeva di un'antenna ad alto guadagno dal fascio quindi piuttosto stretto, di un'antenna omnidirezionale e di una a medio guadagno. Il piatto parabolico dell'antenna ad alto guadagno aveva 2,74 metri di diametro ed era realizzato in alluminio con struttura a sandwich a nido d'ape. La stabilizzazione a singolo-spin garantiva che fosse mantenuto il puntamento verso la Terra dell'antenna ad alto guadagno, il cui asse coincideva con quello di rotazione della sonda. Ogni trasmettitore assorbiva 8\u00a0W e trasmetteva dati in banda S a in uplink dalla Terra e 2292\u00a0MHz nel downlink alla Terra attraverso il Deep Space Network. I dati erano codificati in modo convenzionale e la maggior parte degli errori di comunicazione poteva quindi essere corretta dall'attrezzatura di ricezione sulla Terra. La velocit\u00e0 di trasmissione dei dati al lancio era di con un ritmo di degrado di al giorno.\nA differenza delle successive sonde Voyager, le due Pioneer erano dotate di processori dalla capacit\u00e0 di calcolo molto limitata, che non permetteva loro di operare in modalit\u00e0 semi-automatica. Le lunghe sequenze di comando venivano quindi sviluppate dagli operatori a terra e successivamente trasmesse alla sonda che le eseguiva. La sonda era anche in grado di mantenere in memoria fino a cinque comandi delle 222 possibilit\u00e0 che erano state previste. Ciascuna sonda era dotata di un'unit\u00e0 di archiviazione dei dati e ciascuna aveva una memoria di . L'unit\u00e0 di telemetria digitale era utilizzata per convertire i dati raccolti in uno dei 13 formati previsti prima della loro trasmissione sulla Terra.\nIl veicolo di lancio.\nIl veicolo di lancio Atlas aveva una spinta di 1823,771 kN, ottenuta da due booster da 778,44\u00a0kN, un motore di spinta ausiliaria di 266,893\u00a0kN e due motori Vernier da 3,002\u00a0kN. I propellenti utilizzati erano ossigeno liquido (LOX) e RP-1.\nIl secondo stadio Centaur ha due motori con una spinta totale di 129,888\u00a0kN. Questo motore trasportava i pannelli di insolazione che venivano gettati appena usciti dall'atmosfera terrestre e venivano usati per ridurre l'aumento di temperatura, causa dell'evaporazione dell'idrogeno liquido (LH2) durante il volo attraverso l'atmosfera. I propellenti utilizzati erano idrogeno liquido e ossigeno liquido.\nIl terzo stadio TE364-4 alimentato a combustibile solido sviluppava approssimativamente 66,723\u00a0kN di spinta. Questo stadio inoltre avviava la rotazione della sonda.\nProfilo di missione.\nLancio e prima fase di crociera: la fascia principale.\nIl Pioneer 10 \u00e8 stato lanciato il 3 marzo 1972 alle 01:49:00 UTC (2 marzo ora locale) dal Space Launch Complex 36A del Kennedy Space Center, in Florida, a bordo di un vettore Atlas-Centaur. Il terzo stadio consisteva in un TE364-4 a propellente solido sviluppato specificatamente per le missioni Pioneer ed ha fornito circa (15\u00a0000 libbre) di spinta e avviato la rotazione della sonda a 60 rpm. L'estensione dei tre bracci della sonda, avvenuta venti minuti dopo il lancio, rallent\u00f2 la rotazione a 4,8 rpm - valore che fu mantenuto costante per tutta la durata del viaggio. Il lanciatore oper\u00f2 per 17 minuti, fornendo al Pioneer 10 la velocit\u00e0 di .\nStabilito il primo contatto attraverso l'antenna ad alto guadagno, fu attivata la maggior parte degli strumenti per eseguire delle prove mentre la sonda attraversava le fasce di radiazione della Terra. Novanta minuti dopo il lancio, la sonda raggiunse lo spazio interplanetario; oltrepass\u00f2 la Luna in 11 ore, divenendo l'oggetto pi\u00f9 veloce mai lanciato dall'uomo fino ad allora. Due giorni dopo il lancio vennero attivati tutti gli strumenti scientifici, a partire dal rilevatore dei raggi cosmici. La fase di attivazione fu completata in dieci giorni.\nDurante i primi sette mesi di viaggio la sonda esegu\u00ec tre manovre di correzione di rotta. Fu verificato lo stato di funzionamento degli strumenti a bordo del veicolo, con i fotometri che furono utilizzati per osservare Giove e la luce zodiacale, mentre con altri strumenti venivano misurati i raggi cosmici, i campi magnetici e il vento solare. L'unico inconveniente occorso durante questo intervallo di tempo fu il guasto del sensore stellare, che obblig\u00f2 ad utilizzare i restanti sensori solari per rilevare l'assetto del veicolo da allora in avanti.\nNell'attraversamento dello spazio interplanetario, il Pioneer 10 rilev\u00f2 per la prima volta atomi di elio. Rilev\u00f2 inoltre ioni altamente energetici di alluminio e sodio nel vento solare. Il Pioneer 10 fu la prima sonda ad entrare nella fascia principale (15 luglio 1972), posta tra le orbite di Marte e Giove. I progettisti si attendevano un attraversamento della fascia in sicurezza, dal momento che la traiettoria seguita avrebbe portato il Pioneer 10 ad avvicinarsi a non meno di 8,8 milioni di km dagli asteroidi conosciuti. Uno degli avvicinamenti pi\u00f9 stretti avvenne con l'asteroide 307 Nike il 2 dicembre 1972.\nGli esperimenti a bordo misurarono una carenza di particelle pi\u00f9 piccole del micrometro (\u00b5m) nella fascia, se confrontata con lo spazio in prossimit\u00e0 della Terra. La densit\u00e0 delle particelle di polvere dal diametro compreso tra 10 e 100\u00a0\u00b5m non vari\u00f2 significativamente durante il viaggio dalla Terra alle localit\u00e0 pi\u00f9 lontane della fascia principale, mentre la densit\u00e0 delle particelle con diametro compreso tra 100\u00a0\u00b5m a 1\u00a0mm triplic\u00f2 nella fascia principale. Non furono rivelati nella fascia frammenti pi\u00f9 grandi di un millimetro, suggerendo che questi dovessero essere rari; sicuramente molto meno comuni di quanto atteso. La sonda non sub\u00ec alcuna collisione che potesse danneggiarla ed emerse pienamente operativa all'altro lato della fascia principale il 15 febbraio 1973.\nSorvolo di Giove.\nLe prime prove degli strumenti fotografici iniziarono il 6 novembre 1973, quando il Pioneer 10 distava 25 milioni di km da Giove. I dati ricevuti tramite il Deep Space Network confermarono il loro funzionamento. Fu quindi inviata alla sonda una serie di 16\u00a0000 comandi, che avrebbero controllato le sue operazioni nel sorvolo ravvicinato nei seguenti sessanta giorni. L'8 novembre, il Pioneer 10 attravers\u00f2 l'orbita della luna pi\u00f9 esterna allora nota, Sinope. Il \"bow shock\" della magnetosfera gioviana fu attraversato il 16 novembre, come indicato da un calo della velocit\u00e0 del vento solare da 451 a 225\u00a0km/h. La magnetopausa fu poi passata il giorno successivo. Gli strumenti della sonda confermarono che il campo magnetico di Giove era inverso rispetto a quello terrestre. Il 29 del mese vennero oltrepassate le orbite della maggior parte delle lune esterne.\nIl fotopolarimetro acquis\u00ec immagini di Giove nella lunghezza d'onda del rosso e del blu; da queste, ne furono prodotte di artificiali nel verde, che permisero di comporre le immagini in \"veri colori\" consegnate alla stampa. Il 26 novembre furono ricevute 20 immagini; dal 2 dicembre, la qualit\u00e0 delle immagini raccolte dal Pioneer 10 super\u00f2 quella delle migliori che potevano essere ottenute attraverso i telescopi sulla Terra. La NASA decise di mostrarle in tempo reale, fatto per il quale il Programma Pioneer ricevette un Premio Emmy. Durante il sorvolo di Giove furono raccolte di pi\u00f9 di 500 immagini in totale; le distorsioni geometriche in esse introdotte dal moto della sonda furono successivamente corrette da rielaborazioni computerizzate.\nLa traiettoria percorsa dalla sonda era prossima al piano equatoriale magnetico di Giove, in prossimit\u00e0 del quale si concentra la radiazione degli ioni presente nella magnetosfera del pianeta. I flussi di picco furono 10\u00a0000 volte pi\u00f9 potenti di quelli massimi registrati attorno alla Terra. Dal 3 dicembre, l'intensit\u00e0 delle radiazioni raggiunse livelli tali da determinare errori nei comandi del Pioneer. Molti di questi furono corretti tramite interventi d'emergenza, ma un'immagine di Io e alcune immagini ravvicinate di Giove furono perse. Analoghi falsi comandi si manifestarono anche durante l'allontanamento dal pianeta. Il Pioneer 10 riusc\u00ec con successo a fotografare Ganimede ed Europa. L'immagine di Ganimede mostr\u00f2 un basso albedo nel centro e in prossimit\u00e0 del polo sud, mentre il polo nord apparve pi\u00f9 luminoso. Europa era troppo lontano perch\u00e9 fosse possibile ottenere un'immagine dettagliata, quindi alcune caratteristiche d'albedo risultarono in seguito illusorie.\nLa scelta della traiettoria era stata compiuta anche per osservare Io dal retro, riuscendo cos\u00ec ad analizzarne l'atmosfera con esperimenti radio. Fu cos\u00ec dimostrato che all'incirca 700\u00a0km sopra la superficie del lato illuminato di Io era presente una ionosfera, la cui densit\u00e0 era di 60\u00a0000 elettroni per centimetro cubo sul lato diurno e 9\u00a0000 sul lato notturno. Risult\u00f2 invece inaspettata la scoperta che Io orbitasse dentro una nuvola di idrogeno estesa per 805\u00a0000\u00a0km, con un'altezza e una larghezza di 402\u00a0000\u00a0km. Si ritenne che le rilevazioni in prossimit\u00e0 di Europa attestassero una struttura analoga, ma di 110\u00a0000\u00a0km.\nNel momento del massimo avvicinamento la velocit\u00e0 della sonda era di 132\u00a0000\u00a0km/h. La sonda transit\u00f2 ad una distanza di 132\u00a0252\u00a0km dall'atmosfera superiore di Giove. Furono raccolte immagini della Grande Macchia Rossa e del terminatore, dopodich\u00e9 le comunicazioni cessarono mentre la sonda passava dietro il pianeta. I dati dell'occultazione radio permisero di misurare la struttura verticale delle temperature nell'atmosfera superiore, rilevando un'inversione di temperatura tra le altitudini corrispondenti a di pressione. Le temperature al livello di 10 mbar erano tra i \u2212122 e i , mentre quelle a 100 mbar erano tra \u2212183 e \u2212163\u00a0\u00b0C. La sonda gener\u00f2 una mappa di Giove nell'infrarosso, che conferm\u00f2 l'opinione che il pianeta irradiasse pi\u00f9 calore di quanto ne ricevesse dal Sole.\nDurante l'allontanamento del pianeta furono riprese immagini della falce crescente di Giove. Mentre si dirigeva verso l'esterno, la sonda pass\u00f2 nuovamente il bow shock. Poich\u00e9 questo fronte \u00e8 sempre in movimento nello spazio a causa della sua interazione dinamica con il vento solare, il veicolo l'attravers\u00f2 per ben 17 volte prima di uscire completamente dalla magnetosfera gioviana.\nSeconda fase di crociera.\nIl Pioneer 10 oltrepass\u00f2 l'orbita di Saturno nel 1976 e l'orbita di Urano nel 1979. Il 13 giugno 1983 super\u00f2 l'orbita di Nettuno, il pianeta pi\u00f9 distante dal Sole in quel momento, e quindi divenne il primo oggetto costruito dall'uomo a lasciare lo spazio nelle vicinanze dei pianeti del sistema solare. Durante questa seconda fase di crociera, la sonda prosegu\u00ec a raccogliere dati e informazioni sul mezzo interplanetario, comunicandoli regolarmente a terra. Nonostante la sonda fosse ancora funzionante, la sua missione \u00e8 stata terminata ufficialmente dalla NASA il 31 marzo 1997, quando si trovava ad una distanza di 67\u00a0UA dal Sole.\nAnalisi dei dati del tracciamento radio dei Pioneer 10 e 11, nella fase in cui le sonde si trovavano a distanze comprese tra 20 e 70\u00a0UA dal Sole, hanno rivelato un debole ma anomalo spostamento Doppler della frequenza del segnale. Ci\u00f2 indicava che le sonde erano soggette ad un'accelerazione costante di diretta approssimativamente verso il Sole. Sebbene si sospettasse che l'effetto derivasse da un errore sistematico, gli studiosi non riuscivano ad individuarne l'origine e furono avanzate numerose ipotesi per quella che fu definita l'\"Anomalia Pioneer\". Slava Turyshev e colleghi hanno condotto un'analisi dettagliata dei dati nel 2012 ed individuato la fonte dell'anomalia in un'asimmetria nell'irraggiamento del calore da parte della sonda (parte del calore irradiato dalla sonda viene riflesso nella direzione opposta al Sole dalla superficie della grande antenna parabolica).\nLa NASA ha continuato a seguire il debole segnale del Pioneer 10 attraverso il Deep Space Network anche dopo la conclusione della missione, allo scopo di formare i nuovi controllori di volo nel processo di acquisizione dei segnali radio dallo spazio profondo. Il NASA Institute for Advanced Concepts ha applicato la teoria del caos per estrarre dati coerenti dal segnale che progressivamente si faceva sempre pi\u00f9 debole.\nL'ultima ricezione riuscita della telemetria \u00e8 avvenuta il 27 aprile 2002; i segnali successivi erano appena rilevabili e non fornirono dati utilizzabili. L'ultimo segnale ricevuto dal Pioneer 10 risale al 23 gennaio 2003, quando la sonda era a 12 miliardi km (80\u00a0UA) dalla Terra. Tentativi successivi non hanno avuto successo. Nonostante ci\u00f2, \u00e8 stato condotto un ultimo tentativo (senza successo) la sera del 4 marzo del 2006, perch\u00e9 dopo di allora l'antenna della sonda avrebbe perso il corretto allineamento con la Terra. La NASA concluse che la potenza generata dalle unit\u00e0 RTG fosse ormai scesa sotto la soglia necessaria al funzionamento del trasmettitore. Da allora non sono stati effettuati ulteriori tentativi di contatto.\nStato attuale.\nIl 1\u00ba gennaio 2019 il Pioneer 10 si trovava a 121,69 UA (circa 19 miliardi di chilometri) dalla Terra ad una velocit\u00e0 di fuga di 12,04\u00a0km/s relativa al Sole, allontanandosi ogni anno di 2,54\u00a0UA, e sar\u00e0 superato nel 2023 da Voyager 2. La luce solare impiega 14,79 ore per raggiungere il Pioneer 10 e la sua luminosit\u00e0 dalla sonda \u00e8 di \u221216,6. Il Pioneer 10 \u00e8 diretto verso la costellazione del Toro.\nSe lasciati indisturbati, i Pioneer 10 e 11, cos\u00ec come le due sonde Voyager e la New Horizons, lasceranno il Sistema Solare per raggiungere lo spazio interstellare medio. La traiettoria seguita dal Pioneer 10 lo porter\u00e0 in direzione della stella Aldebaran, attualmente ad una distanza di circa 65 anni luce. Se Aldebaran non avesse velocit\u00e0 relativa, ci vorrebbero pi\u00f9 di 2 milioni di anni per raggiungerla.\nUn'unit\u00e0 di backup, Pioneer H, \u00e8 attualmente in mostra nella galleria \"Milestones of Flight\" al National Air and Space Museum di Washington. Molti elementi della missione furono critici per la pianificazione del Programma Voyager.\nFilm ufficiale della missione.\nJupiter Odyssey, il film ufficiale della missione fatto dall'Ames Research Center per i Pioneer 10 e 11, \u00e8 stato prodotto da George Van Valkenburg Productions, e guadagn\u00f2 numerosi premi internazionali, incluso un Golden Eagle dal Council negli International Nontheatrical Events del 1975."}
{"id": "55240", "revid": "599013", "url": "https://it.wikipedia.org/wiki?curid=55240", "title": "Snefru", "text": "Biografia.\nFiglio di Huni (l'ultimo sovrano della precedente dinastia) e della sposa secondaria Meresankh, Snefru rafforz\u00f2 il suo diritto alla successione sposando la sorellastra Hetep-heres.\nDel suo regno (durato 24 o 29 anni a seconda delle fonti) la Pietra di Palermo riporta due campagne militari vittoriose, una contro i Nubiani, dai quali razzi\u00f2 7000 prigionieri e 200000 capi di bestiame e l'altra contro le trib\u00f9 libiche (indicate come \"Tie\u1e25nyu\") a cui strapp\u00f2 un grande bottino.\nInoltre marci\u00f2 contro la regione del Sinai, conquistandola e ricavandone cos\u00ec grandi quantit\u00e0 di turchese.\nSempre la Pietra di Palermo cita anche l'arrivo di un convoglio da Biblo, composto da quaranta navi cariche di legno di cedro.\nA questo sovrano vengono attribuite entrambe le piramidi di Dahshur, nei pressi di Saqqara, chiamate \"Snefru appare nella gloria del sud\" e \"Snefru appare in gloria\".\nDi controversa attribuzione rimane la piramide di Meidum, a volte considerata una delle \"tre\" piramidi di Snefru. Secondo un'ipotesi abbastanza accreditata fu Huni il titolare della tomba di Meidum, mentre Snefru ne cur\u00f2 la trasformazione \u2013 riuscita solo in parte \u2013 dal modello iniziale \"a gradoni\" in piramide a facce piane.\nDurante il suo regno compare per la prima volta il cartiglio, l'ovale che racchiude il \"praenomen\" del sovrano nesut-biti.\nUn esempio lo troviamo in un'iscrizione al Wadi Maghara\nTraslitterazione: nsw-bity nbty : nb-m3\u02c1t ; \u1e25r nbw : Snfrw\nTitolatura.\nIn base al cartiglio di Wadi Maghara la titolatura risulterebbe essere invece:"}
{"id": "55242", "revid": "2196166", "url": "https://it.wikipedia.org/wiki?curid=55242", "title": "Cappella", "text": "La cappella \u00e8 un edificio religioso, pi\u00f9 o meno importante per forme e dimensioni, avente destinazione di culto e dotato generalmente di altare, funzionalmente ausiliario rispetto a un maggiore e pi\u00f9 complesso organismo architettonico, non necessariamente religioso; il termine indica anche un piccolo edificio di culto, a navata unica, adiacente a un altro edificio civile maggiore come ad esempio la cappella di una chiesa, di un convento, di un carcere o di un ospedale o anche di pertinenza di un palazzo o di una villa privata. Nel medioevo con cappella si indicava anche una chiesa di villaggio soggetta a una pieve.\nEtimologia.\nSecondo la tradizione, il termine cappella viene dalla chiesa di San Martino di Tours, nella quale era conservata come una reliquia la cappa di san Martino. L'uso \u00e8 stato dato, per estensione, anche ad altri edifici di culto.\nDescrizione.\nUna cappella all'interno di una chiesa si apre in genere da una navata laterale ed \u00e8 provvista di un proprio altare ed \u00e8 dedicata al culto di un particolare santo.\nLe cappelle laterali venivano spesso realizzate dopo la costruzione della chiesa, come ampliamento, e finanziate grazie alla donazione o al lascito di appartenenti a una famiglia dell'aristocrazia o della ricca borghesia. Il pi\u00f9 delle volte era anche il sepolcreto familiare. Negli esempi pi\u00f9 importanti erano riccamente decorate dai maggiori artisti dell'epoca.\nDopo il Concilio vaticano II e le conseguenti disposizioni in merito all'architettura religiosa, le cappelle nell'architettura contemporanea hanno uno .\nSecondo il canone 1226 del codice di diritto canonico, \"\"Col nome di cappella privata si intende il luogo destinato, su licenza dell'ordinario del luogo, al culto divino in favore di una o pi\u00f9 persone fisiche\". I successivi canoni prevedono che per celebrare la messa o altre funzioni religiose in una cappella privata, si richieda la licenza dell'ordinario del luogo e che \"siano riservati unicamente al culto divino e liberi da ogni uso domestico\"\".\nCappellania.\nAll'istituzione delle cappelle era in genere collegato un lascito per assicurare attraverso un beneficio a favore del cappellano, il culto divino. Alla famiglia concedente in genere veniva accordato il diritto di patronato. Venne perci\u00f2 a radicarsi l'uso di chiamare \"cappellania\" le chiese diverse dalle parrocchiali.\nIl termine \u00e8 ora usato per indicare le cure d'anime in situazioni particolari come le cappellanie ospedaliere oppure universitarie o quelle destinate ai migranti."}
{"id": "55248", "revid": "834", "url": "https://it.wikipedia.org/wiki?curid=55248", "title": "Warne Marion Marsh", "text": ""}
{"id": "55251", "revid": "773636", "url": "https://it.wikipedia.org/wiki?curid=55251", "title": "Pioneer 11", "text": "Il Pioneer 11 fu la seconda missione spaziale, dopo il Pioneer 10, a raggiungere Giove e la prima ad esplorare Saturno e i suoi anelli. Pioneer 11 (anche chiamato Pioneer G) utilizz\u00f2 la massa di Giove per avere una spinta gravitazionale verso Saturno e i confini del sistema solare.\nLa sonda \u00e8 stata lanciata dalla NASA il 6 aprile del 1973 da un razzo Atlas-Centaur e ha continuato ad operare e trasmettere dati fino al 30 novembre 1995 quando le comunicazioni sono state interrotte a causa della grande distanza della sonda dalla Terra e dell'energia sempre minore prodotta dal sistema di alimentazione.\nSviluppo.\nNegli anni sessanta, l'ingegnere aerospaziale statunitense Gary Flandro del Jet Propulsion Laboratory concep\u00ec una missione, chiamata \"Planetary Grand Tour\", che sfruttando un raro allineamento dei pianeti del sistema solare esterno, avrebbe permesso la loro esplorazione con un unico veicolo. Questa missione sarebbe stata compiuta alla fine degli anni settanta dalle sonde Voyager, ma per prepararle meglio al loro scopo, la NASA decise nel 1964 di lanciare un paio di sonde sperimentali verso il sistema solare esterno. L'Outer Space Panel, presieduto da James Van Allen elabor\u00f2 la logica scientifica per l'esplorazione dei pianeti esterni, mentre il Goddard Space Flight Center svilupp\u00f2 una proposta indicata come \"Galactic Jupiter Probes\", una coppia di sonde che, transitate per la fascia principale, avrebbero raggiunto Giove. Se lanciate nel 1972 e nel 1973, avrebbero potuto sfruttare delle finestre di lancio (aperte per poche settimane ogni 13 mesi) caratterizzate da delta-v particolarmente convenienti per raggiungere il pianeta.\nLa missione fu approvata dalla NASA nel febbraio del 1969, nell'ambito del Programma Pioneer - una serie di missioni spaziali statunitensi senza equipaggio lanciate tra il 1958 e il 1978. Le due sonde furono indicate come Pioneer F e G nella fase di sviluppo antecedente al lancio, e, dopo di esse, Pioneer 10 e 11.\nLe due sonde costituirono il primo modello di una serie pensata per esplorare il sistema solare esterno, basato su varie proposte analizzate durante gli anni sessanta. I primi obiettivi per la missione furono individuati nell'esplorazione del mezzo interplanetario oltre l'orbita di Marte, della fascia degli asteroidi (valutando anche il pericolo di una collisione incorso dalle sonde che avessero tentato di attraversarla), di Giove e del suo sistema. In una fase di sviluppo successiva, si cerc\u00f2 di tener conto delle esigenze che avrebbero permesso un sorvolo ravvicinato di Giove, avendo anche come obiettivo la valutazione degli effetti che le radiazioni presenti nell'ambiente attorno al pianeta avrebbero avuto sugli strumenti delle sonde.\nVennero proposti pi\u00f9 di 150 esperimenti per la missione. La selezione di quelli che sarebbero stati condotti effettivamente dalle sonde avvenne in pi\u00f9 fasi, con una serie di sessioni durante gli anni sessanta e la scelta finale avvenuta nei primi anni settanta. Le sonde sarebbero dovuto essere in grado di fotografare, anche polarimetricamente, Giove e i suoi satelliti; effettuare osservazioni nell'infrarosso e nell'ultravioletto, rilevare asteroidi e meteoroidi, determinare la composizione delle particelle cariche e misurare i campi magnetici, le propriet\u00e0 del plasma e i raggi cosmici e rilevare la luce zodiacale durante la fase di operativit\u00e0. Inoltre, accurate misurazioni dell'attenuazione dei segnali radio trasmessi dalla sonda mentre questa veniva ad essere occultata da Giove avrebbero potuto permettere di misurare alcune propriet\u00e0 dell'atmosfera del pianeta, cos\u00ec come l'analisi dei dati telemetrici avrebbe potuto permettere di migliorare la stima della massa di Giove e delle sue lune.\nNel febbraio del 1970, l'Ames Research Center stipul\u00f2 un contratto di 380 milioni di dollari con TRW per la costruzione delle sonde Pioneer F, G e dell'unit\u00e0 di riserva H, saltando il processo abituale di selezione dell'offerta pi\u00f9 conveniente a causa dei tempi stretti. B. J. O'Brien e Herb Lassen guidarono la squadra che assembl\u00f2 i veicoli. La progettazione e la costruzione della sonda richiese circa 25 milioni di ore di lavoro complessivo.\nCaratteristiche della sonda.\nIl corpo principale del Pioneer 11 aveva la forma di un prisma alto 36 centimetri, di base esagonale, avente lato di 76 centimetri. Ospitava il propellente per controllare l'orientamento della sonda ed 8 degli 11 strumenti scientifici. L'equipaggiamento era protetto dai meteoriti tramite pannelli a sandwich con \"honeycomb\" in alluminio. Coperture di BoPET e kapton provvedevano al controllo termico passivo. Poich\u00e9 i componenti elettrici nel compartimento generavano calore dissipando una potenza compresa tra 70 e 120 W, erano presenti anche degli schermi mobili (\"louvers\") regolabili in base alle necessit\u00e0.\nLa sonda aveva una massa al lancio di 260 chilogrammi, dei quali 36 di idrazina liquida monopropellente in un serbatoio sferico di 42 centimetri di diametro. L'orientazione del veicolo era regolata attraverso 6 propulsori da , montati in 3 coppie. Ad una di esse era assegnato il compito di mantenere la sonda in rotazione attorno al proprio asse ad una velocit\u00e0 costante di 4,8 giri al minuto; un'altra direzionava il propulsore principale, mentre la terza regolava l'assetto. A quest'ultima era demandata il controllo della sonda nelle manovre di scansione conica per tracciare la Terra nella sua orbita. Le informazioni sulla navigazione erano ottenute da un sensore stellare capace di rilevare Canopo e da due sensori solari.\nSistema elettrico.\nIl Pioneer 11 era dotato di quattro generatori termoelettrici a radioisotopi SNAP-19, posizionati alle estremit\u00e0 di due bracci a tre aste, lunghi 3 metri e inclinati di 120\u00b0 rispetto all'asta del magnetometro. Questo perch\u00e9 si riteneva che fosse una distanza sicura dai sensibili strumenti scientifici trasportati a bordo. Gli RTG fornivano complessivamente una potenza di al lancio, che si sarebbe ridotta a 140\u00a0W al momento del sorvolo di Giove. La potenza necessaria ad alimentare tutti i sistemi della sonda era di 100\u00a0W. I generatori erano alimentati da plutonio 238 (238Pu), racchiuso in una capsula a pi\u00f9 strati protetta da una copertura di grafite.\nNella fase di sviluppo era stato richiesto che lo SNAP-19 fornisse energia per almeno due anni nello spazio, requisito largamente superato durante la missione. Il 238Pu ha un'emivita di 87,74 anni; dopo 29 anni quindi la radiazione generata dagli RTG sarebbe stata l'80% della sua intensit\u00e0 al lancio. Tuttavia, a causa del deterioramento dei giunti delle termocoppie (che convertono in energia elettrica il calore generato dal decadimento del 238Pu), la riduzione nell'energia fornita dai quattro dispositivi \u00e8 stata molto pi\u00f9 veloce, e nel 2005 la potenza in uscita totale era di . In conseguenza di ci\u00f2, quando la potenza disponibile \u00e8 scesa al di sotto della soglia dei 100\u00a0W, si \u00e8 operata una razionalizzazione nell'attivazione degli strumenti.\nSistema di comunicazione.\nIl sistema di comunicazione della sonda presentava delle ridondanze e si componeva di un'antenna ad alto guadagno (dal fascio quindi piuttosto stretto), di un'antenna omnidirezionale ed una a medio guadagno. Il piatto parabolico dell'antenna ad alto guadagno aveva 2,74 metri di diametro ed era realizzato in alluminio con struttura a sandwich, con nido d'ape. La stabilizzazione a singolo-spin garantiva che fosse mantenuto il puntamento verso la Terra dell'antenna ad alto guadagno, il cui asse coincideva con quello di rotazione della sonda. Ogni trasmettitore assorbiva 8 W e trasmetteva dati in banda S a 2 in uplink dalla Terra e 2292 MHz nel downlink alla Terra attraverso il Deep Space Network. I dati erano codificati in modo convenzionale e la maggior parte degli errori di comunicazione poteva quindi essere corretta dall'attrezzatura di ricezione sulla Terra. La velocit\u00e0 di trasmissione dei dati al lancio era di con un ritmo di degrado di al giorno.\nA differenza delle successive sonde Voyager, le due Pioneer erano dotate di processori dalla capacit\u00e0 di calcolo molto limitata, che non permetteva loro di operare in modalit\u00e0 semi-automatica. Le lunghe sequenze di comando venivano quindi sviluppate dagli operatori a terra e successivamente trasmesse alla sonda, che le eseguiva. La sonda era anche in grado di mantenere in memoria fino a cinque comandi delle 222 possibilit\u00e0 che erano state previste.Ciascuna sonda era dotata di un'unit\u00e0 di archiviazione dei dati, che avevano una memoria di 6 144 B. L'unit\u00e0 di telemetria digitale era utilizzata per convertire i dati raccolti in uno dei 13 formati previsti prima della loro trasmissione sulla Terra.\nStrumenti scientifici.\nI suoi strumenti scientifici studiarono i campi magnetici planetari e interplanetari, le propriet\u00e0 del vento solare, i raggi cosmici, la distribuzione, composizione, massa e velocit\u00e0 della polvere cosmica, le atmosfere e le superfici dei pianeti e dei satelliti.\nLa placca.\nCome la sua nave-sorella Pioneer 10, anche Pioneer 11 porta una placca dorata con dei messaggi indirizzati a una intelligenza aliena.\nSono riportate informazioni sulla costruzione della sonda stessa, e disegni schematizzati di un uomo e una donna, e la posizione della Terra rispetto al Sole e del Sole nella Galassia.\nLa missione.\nIl lancio.\nLa sonda \u00e8 stata lanciata dal John F. Kennedy Space Center di Cape Canaveral il 6 aprile 1973 tramite il razzo Atlas-Centaur che la ha immessa su un'orbita solare tra 1,0 e , inclinata di 2,97 gradi sull'eclittica che le avrebbe permesso di raggiungere Giove direttamente senza alcuno bisogno di gravity assist.\nPoco dopo il lancio la sonda ha incontrato alcuni problemi in particolare nel dispiegamento di uno dei due bracci contenenti l'RTG che rimase solo parzialmente esteso portando, per la conservazione del moto angolare, ad un aumento dello spin della sonda. Successivamente fall\u00ec uno dei componenti del sistema di trasmissione, subito sostituito dal suo backup.\nA met\u00e0 marzo 1974 la sonda usc\u00ec intatta dalla fascia di asteroidi. Dalla data del lancio lo strumento Meteorid detector registr\u00f2 solo 20 impatti di piccole particelle delle quali solo 6 sono avvenute all'interno della fascia di asteoridi.\nIl 19 aprile Pioneer 11 consum\u00f2 di propellente per un cambio di velocit\u00e0 totale di 63,7 che l'avrebbe messa in una traiettoria tre volte pi\u00f9 vicina al pianeta, esponendola ad un ambiente maggiormente pieno di radiazioni. La nuova traiettoria avrebbe portato la sonda ad un sorvolo polare, passando rapidamente l'equatore da sud a nord.\nSorvolo di Giove.\nIl 7 novembre la sonda, avvicinandosi al pianeta, incrocia l'orbita di Sinope e il 18 novembre inizia a riprendere i primi dati scientifici.\nIl 4 dicembre 1974, il Pioneer 11 transit\u00f2 a da Giove.\nSorvolo di Saturno.\n1\u00ba settembre 1979 raggiunse Saturno passando a soli 21000\u00a0km (a quel tempo Voyager 1 e Voyager 2 avevano gi\u00e0 passato Giove ed erano diretti verso Saturno).\nSin dal febbraio 1985 il funzionamento della sonda \u00e8 stato subordinato all'uso del generatore principale e di quello di riserva, per colpa di lievi malfunzionamenti del primo.\nLe attrezzature scientifiche hanno funzionato fino al 30 settembre 1995, data di completamento della missione, dovuto al fatto che l'energia non era sufficiente per nessun altro esperimento.\nIl Pioneer 11 si trovava a una distanza di dal Sole ad una latitudine quasi asintotica di 17,4 gradi sopra il piano equatoriale del Sole, e con una velocit\u00e0 di ~2,4 UA/anno, pari a 11,6\u00a0km/s.\nStato attuale.\nAttualmente l'antenna della sonda non risulta pi\u00f9 allineata in direzione della Terra; non essendo possibile inviare comandi n\u00e9 riceverne, non si conosce l'attuale stato delle apparecchiature e non si sa se stia ancora trasmettendo un segnale.\nLa sonda \u00e8 diretta verso la costellazione dell'Aquila, a nordovest del Sagittario.\nIl 1\u00ba gennaio 2019 la sonda era alla distanza di e si sta allontanando dalla Terra alla velocit\u00e0 di 2,415 UA all'anno. La sua velocit\u00e0 \u00e8 pari a .\nSe indisturbata, la Pioneer 11 passer\u00e0 non lontano dal sistema di una delle stelle dell'Aquila fra circa 4 milioni di anni."}
{"id": "55252", "revid": "767487", "url": "https://it.wikipedia.org/wiki?curid=55252", "title": "Mediogioco", "text": "Il mediogioco \u00e8 la fase di una partita a scacchi successiva all'apertura e precedente il finale.\n\u00c8 difficile stabilirne esattamente l'inizio e la fine ma in linea di principio inizia quando i due giocatori hanno terminato di sviluppare i propri pezzi e la struttura dei pedoni ha assunto una fisionomia pi\u00f9 o meno definita e termina quando, avendo cambiato la maggior parte dei pezzi, si ha una transizione verso il finale.\nIn genere gli obiettivi dei giocatori in questa fase consistono nello sfruttare i vantaggi creatisi durante l'apertura per poter portare delle minacce al re avversario, creare combinazioni favorevoli o semplicemente portarsi verso un finale vantaggioso.\nA seconda della posizione che si \u00e8 venuta determinando dall'apertura il mediogioco pu\u00f2 assumere un carattere dove \u00e8 predominante l'aspetto strategico e quindi la pianificazione pi\u00f9 o meno a lungo termine o l'aspetto tattico dove predomina invece il calcolo.\nAspetti strategici.\nNegli scacchi per strategia si intende comunemente un ragionamento basato pi\u00f9 sugli elementi della posizione che sul calcolo puro delle varianti. In alcune fasi della partita, laddove il puro calcolo lascia il posto alla scelta del dove piazzare i pezzi e perch\u00e9, gli elementi che entrano in gioco sono ad esempio:\noltre a molti altri.\nNaturalmente tutto questo non basta in assenza della capacit\u00e0 di calcolo delle varianti: cercare di posizionare un cavallo in una casa debole perch\u00e9 strategicamente corretto pu\u00f2 non esserlo tatticamente (es. nel manovrare per posizionare tale pezzo si sottovaluta un attacco avversario che porta a subire perdite di materiale se non peggio). In questo caso entra in gioco la tattica.\nAspetti tattici.\nNegli scacchi per tattica si intende la capacit\u00e0 di calcolare esattamente le varianti che seguono a una certa mossa o a un certo ordine di mosse, talvolta violando i principi della strategia o anche sacrificando materiale per perseguire in cambio un vantaggio.\nIn una partita a scacchi possono esserci momenti in cui la strategia \u00e8 predominante e ci si affida pi\u00f9 a valutazioni di ordine posizionale che di calcolo e momenti in cui avviene esattamente l'opposto.\nSpesso questo dipende anche dalla scelta dell'apertura: a una differente disposizione dei pezzi e soprattutto dei pedoni si accompagna un diverso carattere della posizione e questo pu\u00f2 portare a posizioni dove predomina un carattere sull'altro. In generale i due concetti sono complementari: vincere di pura tattica violando i principi strategici della posizione \u00e8 possibile solo in presenza di errori macroscopici dell'avversario e viceversa pensare di poter condurre una partita affidandosi solamente a ragionamenti di carattere generale senza una adeguata capacit\u00e0 di calcolo pu\u00f2 portare a un disastro."}
{"id": "55256", "revid": "2115550", "url": "https://it.wikipedia.org/wiki?curid=55256", "title": "Slashdot", "text": "Slashdot (dai nomi inglesi dei caratteri \"barra\" e \"punto\", in breve \"/.\") \u00e8 un noto sito web informativo su argomenti di carattere tecnologico, creato nel settembre 1997 da Rob Malda e organizzato secondo un modello simile a un weblog (sia pure con \"filoni\" logici di discussione). Il termine \u00e8 usato anche per indicare altri siti nati in epoche successive e in altre lingue, basati sullo stesso concetto.\nAggiornati con cadenza plurigiornaliera, gli articoli consistono principalmente in brevi segnalazioni relative a notizie apparse su altri siti web, con un collegamento ipertestuale alla notizia vera e propria e la possibilit\u00e0 per i lettori di esprimere il proprio giudizio su di essa. Il sito \u00e8 molto frequentato e le notizie che appaiono in prima pagina ricevono nella maggior parte dei casi decine di commenti, che possono arrivare anche al migliaio per gli argomenti pi\u00f9 controversi.\nLe segnalazioni vengono di norma inviate dagli stessi lettori di \"Slashdot\" e un gruppo di redattori autorizza o meno la pubblicazione dei vari contributi. Oltre alle notizie sono presenti di tanto in tanto recensioni di libri e film o interviste, nonch\u00e9 la possibilit\u00e0 di porre delle domande agli stessi lettori specializzati in qualche settore (rubrica \"Ask slashdot:\").\nLo slogan originale di \"Slashdot\" \u00abNews for nerds. Stuff that matters.\u00bb indica che il sito \u00e8 dedicato principalmente ai nerd e alle notizie ritenute \"importanti\" per appassionati di tecnologia. Le segnalazioni pubblicate sono state spesso oggetto di critica in quanto imprecise o mal scritte e ritenute da molti intenzionalmente faziose, diffamatorie e talvolta mirate a scatenare \"flamewar\". Gli stessi detrattori accusano il sito di ignorare notizie o commenti ritenuti pi\u00f9 seri o importanti all'esterno della specifica sottocultura costituita dai partecipanti pi\u00f9 assidui.\nUna conseguenza della grande notoriet\u00e0 del sito \u00e8 il cosiddetto \"effetto Slashdot\" (per il quale in inglese \u00e8 usato anche il verbo \"to slashdot\"), ovvero il fenomeno per cui immediatamente dopo la pubblicazione di un articolo su \"Slashdot\" il sito citato viene letteralmente preso d'assalto da migliaia di lettori, che spesso generano un traffico cos\u00ec elevato da renderne gli effetti simili a un attacco di tipo denial of service.\nSecondo la versione \"ufficiale\", il nome \"Slashdot\" \u00e8 stato coniato a scopo umoristico, per rendere il nome del sito impronunciabile e confonderlo con gli elementi che normalmente costituiscono una URL. In italiano lo stesso equivoco si pu\u00f2 riprodurre sostituendo i nomi dei caratteri coinvolti, \"barra\" e \"punto\", che nel parlato sono indistinguibili (ad es. \"h t t p duepunti barra barra barra punto punto org\"). I siti analoghi in altre lingue hanno in alcuni casi sfruttato lo stesso gioco di parole.\nCowboyNeal.\nCowboyNeal \u00e8 il nickname usato dal \"direttore\" di Slashdot sia sullo stesso Slashdot, sia su altri siti web. Questo pseudonimo deriva dalla canzone \"The Other One\" (pi\u00f9 precisamente \"That's It for the Other One\") dall'album \"Anthem of the Sun\" dei Grateful Dead, brano che a sua volta \u00e8 un tributo a Neal Cassady. Pater \u00e8 uno degli sviluppatori di Slash, la piattaforma utilizzata da Slashdot.\nIl suo nick viene spesso utilizzato come opzione comica nei sondaggi di Slashdot. In quasi tutti i sondaggi una delle opzioni \u00e8 \"CowboyNeal\" o una variante. Per esempio, se la domanda \u00e8 \"What kind of vehicle do you drive?\" (Che tipo di veicolo guidi?), una delle scelte pu\u00f2 essere semplicemente \"CowboyNeal\" o \"CowboyNeal drives my limo\" (CowboyNeal guida la mia limousine) o \"I ride CowboyNeal's handlebars.\" (traducibile con \"uso la bicicletta di CowboyNeal\"). In alcuni casi nei sondaggi l'opzione riguardante CowboyNeal viene scelta da cos\u00ec tanti lettori che supera le opzioni serie."}
{"id": "55264", "revid": "536103", "url": "https://it.wikipedia.org/wiki?curid=55264", "title": "SETI@home", "text": "SETI@home (\u201cSETI at home\") \u00e8 un progetto di calcolo distribuito volontario che usa computer connessi ad internet ospitato dalla Space Sciences Laboratory all'Universit\u00e0 della California, Berkeley, negli Stati Uniti. SETI \u00e8 l'acronimo di \"Search for Extra-Terrestrial Intelligence\" e il suo scopo \u00e8 analizzare segnali radio in cerca di segni di intelligenze extraterrestri. Questa \u00e8 una delle molte attivit\u00e0 intraprese nel progetto SETI. Il software SETI@home \u00e8 stato distribuito al pubblico il 17 maggio 1999.\nIn passato \u00e8 stato il progetto di calcolo distribuito con il maggior numero di partecipanti ed \u00e8 stato riconosciuto dal Guinness dei primati come il pi\u00f9 grande calcolo nella storia.\nIl 3 marzo 2020 \u00e8 stata annunciata l'interruzione, entro la fine del mese, della fornitura di dati \"di calcolo\" ai partecipanti al progetto per l'impossibilit\u00e0, da parte dei ricercatori, di gestire la fase di analisi dei dati generati dal calcolo distribuito.\nRicerca scientifica.\nI due obiettivi originali di SETI@home sono:\nIl secondo di questi obiettivi \u00e8 generalmente considerato raggiunto. L'attuale ambiente BOINC, uno sviluppo dell'originale SETI@home, fornisce supporto per molti progetti di calcolo intensivo in un'ampia gamma di discipline.\nIl primo di questi obiettivi invece, attualmente, non \u00e8 stato raggiunto: nessun evidente segnale di vita intelligente extra terrestre \u00e8 stato rilevato tramite SETI@home. Tuttavia l'analisi osservazionale \u00e8 tuttora in corso.\nSETI@home ricerca possibili prove di trasmissioni radio da intelligenze extraterrestri utilizzando i dati di osservazione del radiotelescopio di Arecibo. I dati vengono raccolti mentre il telescopio \u00e8 utilizzato per altri programmi scientifici. I dati vengono poi digitalizzati, immagazzinati ed inviati ai server di SETI@home. Successivamente, i dati, vengono divisi in piccoli pezzi in frequenza e tempo, ed analizzati grazie al software per cercare i segnali (cio\u00e8 le variazioni di segnale che non possono essere attribuite al rumore e che contengono informazioni).\nIl punto cruciale di SETI@home \u00e8 di far analizzare ogni blocco di dati, tra i milioni di blocchi risultanti, dai computer dei volontari e poi avere indietro il risultato dell'analisi. In questo modo, quello che sembra un problema molto oneroso in termini di analisi dei dati \u00e8 ridotto ad un problema molto pi\u00f9 ragionevole grazie all'aiuto di una grande comunit\u00e0 di volontari.\nIl software cerca quattro tipi di segnali che si distinguono dal rumore:\nCi sono molti modi in cui un segnale ETI (intelligenza extra terrestre) pu\u00f2 essere influenzato dal mezzo interstellare e dal moto relativo della sua origine, rispetto alla Terra. Il segnale potenziale \u00e8 dunque trasformato in una serie di modi per garantire la massima probabilit\u00e0 di distinguerlo dal rumore presente nello spazio. Per esempio, un altro pianeta \u00e8 molto probabile che sia in movimento ad una velocit\u00e0 ed accelerazione rispetto alla terra, e questo cambier\u00e0 la frequenza, nel corso del tempo, del potenziale \u201csegnale\u201d. Questo tipo di verifica \u00e8 fatta in parte dal software di SETI@home.\nIl processo di elaborazione \u00e8 un po' come sintonizzare la radio su vari canali osservando il misuratore di potenza del segnale. Se la potenza del segnale sale, merita attenzione. Pi\u00f9 tecnicamente, si tratta di una notevole quantit\u00e0 di elaborazioni del segnale digitale. Tali elaborazioni constano per lo pi\u00f9 di trasformate discrete di Fourier, vari tassi chirp e durate.\nTecnologia.\nChiunque con un computer connesso ad internet pu\u00f2 partecipare a SETI@home eseguendo un software gratuito che scarica ed analizza dati proveniente dal radio telescopio.\nI dati di osservazioni sono memorizzati su nastri da 36 Gigabyte nell'osservatorio di Arecibo a Puerto Rico, ciascuno dei quali contiene 15,5 ore di osservazioni le quali sono spedite a Berkeley. Arecibo non possiede una connessione a banda larga, quindi i dati devono essere prima spediti per posta a Berkeley. Una volta l\u00ec, sono divisi in entrambi i domini del tempo e della frequenza in unit\u00e0 di lavoro da 107 secondi di dati, o approssimativamente 0.35 MB, che si sovrappongono nel tempo, ma non in frequenza. Queste unit\u00e0 di lavoro vengono poi inviate dai server di SETI@home tramite internet ai personal computer sparsi nel mondo per essere analizzate.\nIl software di analisi pu\u00f2 cercare segnali con circa un decimo della potenza richiesta nelle precedenti indagini, perch\u00e9 fa uso di un algoritmo di calcolo intensivo chiamato integrazione coerente, che nessun altro ha avuto la potenza di calcolo necessaria per implementare.\nI dati vengono uniti in un database usando i computer di SETI@home a Berkeley. Le interferenze sono eliminate e vari algoritmi sono applicati per cercare i segnali pi\u00f9 interessanti.\nGrazie alle indagini di ricerca Breakthrough Initiatives, promosse nel 2015, Seti@Home ha accesso anche ai dati di altri radiotelescopi, come il Green Bank.\nSoftware.\nIl software di calcolo distribuito di SETI@home pu\u00f2 essere eseguito sia come screensaver sia continuamente mentre l'utente \u00e8 al lavoro, utilizzando la potenza di elaborazione che altrimenti sarebbe inutilizzata.\nLa prima piattaforma software, ora denominata \u201cSETI@home Classic\u201d \u00e8 stata utilizzata dal 17 maggio 1999 al 15 dicembre 2005. Questo programma consentiva di eseguire solo SETI@home; fu sostituito da Berkeley Open Infrastructure for Network Computing (BOINC), il quale permette agli utenti di contribuire anche ad altri progetti di calcolo distribuito contemporaneamente all'esecuzione di SETI@home. \nL'interruzione dell'uso della piattaforma SETI@home Classic ha reso inadatti alla partecipazione al progetto i computer Macintosh pi\u00f9 vecchi che usano versioni pre-Mac OS X come sistema operativo.\nIl 3 maggio 2006 sono state rilasciate nuove unit\u00e0 di lavoro per una nuova versione di SETI@home chiamata \u201cSETI@home Enhanced\u201d. Dal momento che attualmente i computer hanno pi\u00f9 potenza computazionale di quando il progetto inizi\u00f2, questa nuova versione \u00e8 pi\u00f9 sensibile di un fattore due per i segnali Gaussiani ed altri tipi di impulsi rispetto al software originale SETI@home (BOINC).\nQuesta nuova applicazione \u00e8 stata ottimizzata per essere pi\u00f9 veloce su alcune unit\u00e0 di lavoro rispetto a versioni precedenti. Tuttavia, alcune unit\u00e0 di lavoro (le migliori, scientificamente parlando) saranno significativamente pi\u00f9 lunghe.\nInoltre, alcune distribuzioni delle applicazioni di SETI@home sono state ottimizzate attraverso estensioni come le SSEx o le AVX, e sono pi\u00f9 veloci su sistemi che supportano questo tipo di estensioni.\nUn secondo software adottato dal progetto \u00e8 Astropulse, utilizzato per rilevare altre sorgenti come pulsar ad alte velocit\u00e0 di rotazione, esplosioni primordiali di buchi neri o fenomeni astrofisici non ancora conosciuti. La distribuzione delle unit\u00e0 di lavoro che utilizzano Astropulse \u00e8 iniziata a met\u00e0 luglio 2008 per i computer con maggiore capacit\u00e0 di calcolo.\nGPU\nSeti@home \u00e8 stato uno dei primi progetti a far uso delle gpu (schede video) dei volontari attraverso un client sia Cuda che OpenCL: questo ha permesso un aumento esponenziale della potenza computazionale a disposizione.\nAndroid\nDa qualche anno il progetto supporta anche il calcolo su dispositivi android (come smartphone e tablet) e su dispositivi all-in-one (come Raspberry). La poca potenza di calcolo messa a disposizione singolarmente da questi apparati viene compensata dall'alto numero degli apparati stessi e dal loro basso costo, rispetto ad un computer completo.\nStatistiche.\nCon pi\u00f9 di 5,2 milioni di partecipanti in tutto il mondo, SETI@home si attesta come il progetto di calcolo distribuito con attualmente pi\u00f9 partecipanti. Dal suo lancio il 17 maggio 1999, il progetto ha sviluppato oltre 2 milioni di anni di tempo di elaborazione. Il 26 settembre 2001 aveva svolto un totale di 1021 operazioni in virgola mobile. Come detto in precedenza \u00e8 riconosciuta dal Guinness World Records come il pi\u00f9 grande calcolo nella storia. Con pi\u00f9 di 152\u02d9832 computer attivi in 234 paesi, al 12 novembre 2017 SETI@home ha la capacit\u00e0 di calcolo di 994 TeraFLOPS. Come confronto, nella TOP500, si posizionerebbe intorno alla 120\u00aa posizione.\nAspetto competitivo.\nGli utenti di SETI@home hanno iniziato presto a competere con gli altri in termini di numero di unit\u00e0 di lavoro completate. Sono state create squadre per unire gli sforzi di pi\u00f9 utenti individuali. La competizione \u00e8 continuata e si \u00e8 allargata con l'introduzione di BOINC.\nCome in ogni competizione, sono stati rilevati tentativi di ingannare il sistema facendosi attribuire crediti per lavoro mai eseguito. Per combattere questo fenomeno di \"cheating\", il sistema di SETI@home invia ogni unit\u00e0 di lavoro a pi\u00f9 computer, un valore noto come \u201creplica iniziale\u201d. I crediti sono concessi solo quando tutte le unit\u00e0 di lavoro uguali sono restituite .\nSe, a causa di imbrogli (presentazione di dati \u201cfalsi\u201d) o di errori di calcolo, i risultati non collimano, unit\u00e0 di lavoro identiche vengono spedite per l'elaborazione ad altri utenti, finch\u00e9 non viene raggiunto il quorum minimo. I crediti finali concessi a tutte le macchine che inviano un risultato corretto sono gli stessi, e sono pari al numero di crediti pi\u00f9 basso richiesto da ogni macchina. I crediti richiesti da ogni macchina per la stessa unit\u00e0 di lavoro spesso variano a causa di differenze molto piccole dell'aritmetica in virgola mobile di diversi processori.\nAlcuni utenti hanno installato ed eseguito SETI@home nei computer sul loro posto di lavoro (un atto conosciuto come \u201cborging\u201d, dall'assimilazione dei Borg di Star Trek). In alcuni casi, utenti di SETI@home hanno utilizzato indebitamente risorse aziendali per guadagnare unit\u00e0 di lavoro, e si conoscono almeno due casi di persone licenziate per aver eseguito SETI@home nel sistema di produzione aziendale. \nAltri utenti, invece, accumulano larghe quantit\u00e0 di computer insieme per creare delle vere e proprie \u201cSETI farm\u201d, che, di solito, consistono nel raggruppamento di un gran numero di computer costituiti solo da scheda madre, CPU, RAM e alimentatore, disposti su scaffali, che eseguono il calcolo su piattaforme Linux o vecchie versioni di Windows.\nMinacce al progetto.\nCome ogni progetto di lunga durata, ci sono fattori che possono causare la sua interruzione. Alcuni di questi sono illustrati sotto:\nPossibile chiusura dell'osservatorio di Arecibo.\nStoricamente, SETI@home si \u00e8 sempre procurato i dati dall'osservatorio di Arecibo, impianto gestito dal National Astronomy ad Ionosphere Center ed amministrato dalla Cornell University. Il budget in calo per l'osservatorio ha causato una carenza di fondi non risollevati da altre fonti come donatori privati, NASA, altre istituzioni di ricerca straniere, oppure organizzazioni private non-profit come SETI.\nLa National Science Foundation aveva stabilito la chiusura nel 2011 senza fondi, e quindi anche il flusso dei dati per SETI@home sarebbe cessato in questa situazione, ma ulteriori fondi hanno permesso la continuazione del progetto.\nNegli anni successivi la NSF anche a seguito della riduzione dell'utilit\u00e0 del piatto ha ridotto drasticamente i fondi ad Arecibo e ad altre strutture, considerando i futuri investimenti quali il Large Synoptic Survey Telescope.\nL'operativit\u00e0 del radiotelescopio \u00e8 cessata a novembre 2020, a causa dei danni procurati da un terremoto a gennaio 2020 e dei successivi cedimenti strutturali, sino al crollo della parte sospesa della struttura il 1 dicembre 2020.\nProgetti alternativi di calcolo distribuito.\nQuando fu lanciato il progetto c'erano pochi modi alternativi per donare tempo di elaborazione ai progetti di ricerca. Tuttavia ci sono adesso molti altri progetti che competono per queste risorse.\nFinanziamenti.\nAttualmente non ci sono fondi governativi per le ricerche di SETI, ed i fondi privati sono sempre limitati. Il Berkeley Space Science Lab ha trovato il modo di lavorare con solo un piccolo budget ed il progetto ha ricevuto donazioni che hanno consentito di andare ben oltre la sua durata originaria, ma ancora il progetto deve competere per i limitati fondi con altri progetti scientifici spaziali.\nAnnualmente vengono lanciate raccolte fondi per aiutare il progetto a sostenere i costi vivi delle attrezzature di ricerca.\nClient non ufficiali.\nMolti singoli individui ed aziende hanno fatto cambiamenti non ufficiali alla parte distribuita del software per provare ad ottenere risultati pi\u00f9 velocemente, ma questo ha compromesso l'integrit\u00e0 di tutti i risultati. Come risultato, il software doveva essere aggiornato per rendere pi\u00f9 facile la rilevazione di tali cambiamenti, e scoprire i client inaffidabili. Ci\u00f2 significa che i client che restituiscono dati differenti e quindi errati non sono accettati, cos\u00ec si evita di corrompere il database dei risultati. BOINC si basa su un controllo incrociato per convalidare i dati ma i client inaffidabili devono essere identificati per evitare la situazione in cui due di questi restituiscano gli stessi dati invalidi e quindi corrompano il database. Alcune delle caratteristiche introdotte dai client non ufficiali (come, per esempio, l'utilizzo di estensioni SSE), sono poi state adottate dagli applicativi ufficiali e sono tutt'ora in uso.\nRisultati.\nMentre il progetto non ha rilevato alcun segnale ETI, ha invece identificato molti obiettivi candidati (posizioni nel cielo), dove i picchi in intensit\u00e0 non sono facilmente spiegabili come rumore, per ulteriori analisi. Il segnale candidato maggiormente significante \u00e8 stato annunciato il 1\u00ba settembre 2004, e chiamato Sorgente radio SHGb02+14a.\nL'astronomo Seth Shostak ha affermato nel 2004 che si aspetta di ottenere un segnale e la prova conclusiva di un contatto alieno tra il 2020 ed il 2025, sulla base dell'equazione di Drake. Questo implica che uno sforzo prolungato pu\u00f2 portar beneficio a SETI@home, nonostante gli anni di attivit\u00e0 senza successo nella rilevazione di segnali ETI. Mentre il progetto non ha raggiunto lo scopo di trovare intelligenze extra terrestri, ha provato alla comunit\u00e0 scientifica che i progetti di calcolo distribuito possono essere accolti come valido strumento di analisi, che spesso batte i pi\u00f9 grandi supercomputer.\nLa grande quantit\u00e0 di dati raccolti, d'altro canto, ha permesso di svolgere ricerche scientifiche riguardanti, per esempio, la radiazione cosmica di fondo dell'universo o la catalogazione di oggetti stellari."}
{"id": "55265", "revid": "599013", "url": "https://it.wikipedia.org/wiki?curid=55265", "title": "Andr\u00e8 Agassi", "text": ""}
{"id": "55266", "revid": "599013", "url": "https://it.wikipedia.org/wiki?curid=55266", "title": "Andr\u00e9 Agassi", "text": ""}
{"id": "55268", "revid": "69794", "url": "https://it.wikipedia.org/wiki?curid=55268", "title": "Guardia (pallacanestro)", "text": ""}
{"id": "55269", "revid": "78273", "url": "https://it.wikipedia.org/wiki?curid=55269", "title": "Point guard", "text": ""}
{"id": "55272", "revid": "1718925", "url": "https://it.wikipedia.org/wiki?curid=55272", "title": "Guardia tiratrice", "text": "La guardia tiratrice, spesso chiamata semplicemente guardia e nella NBA shooting guard, \u00e8 uno dei cinque ruoli standard della pallacanestro; negli schemi viene indicata con il numero \"2\".\nL'obiettivo principale di una guardia \u00e8 quello di segnare punti.\nCaratteristiche.\nLa guardie sono generalmente pi\u00f9 basse, veloci ed agili rispetto alle ali (\"forwards\"). Si tratta solitamente di un giocatore molto preciso al tiro (anche da tre) ma abile anche a penetrare verso il canestro.\nMolte guardie tiratrici possono generalmente giocare anche come ala piccola, ed alcune talvolta possono sostituire i playmaker nella regia. Solitamente, l'altezza intorno alla quale si aggira la maggior parte delle guardie \u00e8 compresa tra 1,93 e 2,03 m.\nTra i giocatori pi\u00f9 importanti in NBA in questo ruolo troviamo Steve Kerr, Sam Jones, Earl Monroe, George Gervin, David Thompson, Clyde Drexler, Michael Jordan (ritenuto tra i rinnovatori del ruolo), Reggie Miller, Allen Iverson, Kobe Bryant, Vince Carter, Ray Allen, Tracy McGrady, Dwyane Wade, James Harden e Klay Thompson.\nNella pallacanestro europea si sono distinti Dra\u017een Petrovi\u0107 (ritenuto l'europeo pi\u00f9 forte di tutti i tempi), Manu Ginobili (sebbene argentino) Mirza Deliba\u0161i\u0107, Predrag Danilovi\u0107, \u0160ar\u016bnas Mar\u010diulionis, Nikos Gal\u012bs e Marco Belinelli."}
{"id": "55274", "revid": "1437331", "url": "https://it.wikipedia.org/wiki?curid=55274", "title": "Ala piccola", "text": "L'ala piccola, nella NBA nota come small forward, \u00e8 uno dei cinque ruoli della pallacanestro. Nella numerazione standard \u00e8 indicata con il numero \"3\".\nCaratteristiche.\nSi tratta di una posizione il cui apporto \u00e8 richiesto sia in fase difensiva che offensiva. L'ala deve infatti recuperare i rimbalzi e stoppare i tiri avversari, oltre a far scattare il contropiede; in situazioni di attacco, penetra invece nella difesa avversaria. Qualit\u00e0 necessarie per l'interpretazione del ruolo sono la velocit\u00e0 e il senso tattico.\nLarry Bird, Julius Erving, James Worthy, Dominique Wilkins, Scottie Pippen, Lebron James, e Kevin Durant sono ritenuti tra i migliori interpreti del ruolo nella storia NBA."}
{"id": "55276", "revid": "125629620", "url": "https://it.wikipedia.org/wiki?curid=55276", "title": "Ala grande", "text": "L'ala grande o ala forte (in inglese chiamata power forward) \u00e8 uno dei ruoli della pallacanestro. Secondo la numerazione standard \u00e8 il numero \"4\" dei cinque ruoli del basket.\nCaratteristiche.\n\u00c8 un ruolo molto fisico, simile a quello del centro, ruolo nel quale pu\u00f2 capitare anche di dover giocare se mancano giocatori pi\u00f9 alti. L'ala forte spesso gioca spalle al canestro in attacco, mentre in difesa si posiziona sul fondo insieme al proprio centro.\nGeneralmente l'ala forte \u00e8 uno dei giocatori pi\u00f9 alti e massicci della squadra, anche se non quanto il centro. Solitamente, l'altezza intorno alla quale si aggira la maggior parte delle ali grandi \u00e8 compresa tra 2,06 e 2,11 m (6' 9\" - 6' 11\").\nNegli ultimi anni il ruolo dell'ala forte \u00e8 per\u00f2 assai cambiato rispetto al basket anni '70/'80 ed in parte '90: se fino a quel periodo il ruolo era ricoperto soprattutto da eccellenti rimbalzisti, al giorno d'oggi molti \"4\" sono pi\u00f9 che altro ali piccole \"sovradimensionate\", provviste spesso di un tiro da fuori quasi pi\u00f9 micidiale di molte guardie.\nInoltre capita spesso che per molti minuti a partita giochino da \"4\" anche ali piccole naturali, giocatori che 20 anni fa avrebbero quasi esclusivamente giocato da \"3\".\nTra i giocatori pi\u00f9 famosi del passato, esempi di ala forte sono Kevin McHale, Charles Barkley, Karl Malone, Dennis Rodman, Shawn Kemp, Chris Webber, Robert Horry, Kevin Garnett, Rasheed Wallace, Tim Duncan e Dirk Nowitzki.\nTra i giocatori in attivit\u00e0 i pi\u00f9 rappresentativi sono Blake Griffin, Paul Millsap, Kevin Love, Anthony Davis, Draymond Green, Giann\u012bs Antetokounmpo, Kristaps Porzi\u0146\u0123is e Danilo Gallinari."}
{"id": "55277", "revid": "9", "url": "https://it.wikipedia.org/wiki?curid=55277", "title": "Small forward", "text": ""}
{"id": "55278", "revid": "9", "url": "https://it.wikipedia.org/wiki?curid=55278", "title": "Shooting guard", "text": ""}
{"id": "55279", "revid": "1437331", "url": "https://it.wikipedia.org/wiki?curid=55279", "title": "Centro (pallacanestro)", "text": "Il centro o pivot, in inglese noto come center, \u00e8 uno dei cinque ruoli che pu\u00f2 ricoprire un cestista in una squadra di pallacanestro. Negli schemi \u00e8 indicato con il numero \"5\".\nCaratteristiche.\nSi tratta generalmente del giocatore di maggior stazza in campo, cui \u00e8 demandata la realizzazione dei canestri ma anche un considerevole apporto nel contenimento e marcatura in area del corrispettivo avversario. Le caratteristiche comuni dei pivot, la cui statura si attesta generalmente tra i 2,08 e i 2,16 metri (6' 9\" - 7' 1\") sono le capacit\u00e0 fisiche, l'abilit\u00e0 spalle a canestro e nel tiro dalla breve distanza. Tra i fondamentali rientrano anche il saper tagliare fuori gli avversari, catturare i rimbalzi e stoppare i tiri della squadra opposta. L'atleta che interpreta tale ruolo deve saper andare a segno anche con schiacciate e ganci nell'area dei tre secondi. Alcuni centri, maggiormente nell'ambito del basket europeo ma talvolta anche nella NBA, sono abili anche nel tiro da tre punti e precisi nel realizzare i tiri liberi.\nFra i migliori nel ruolo di centro nella storia NBA si ricordano Kareem Abdul-Jabbar, Wilt Chamberlain, Bill Russell, Hakeem Olajuwon, David Robinson, Patrick Ewing e Shaquille O'Neal.\nEvoluzione del ruolo.\nMentre inizialmente in posizione di centro venivano utilizzati esclusivamente giocatori alti e fisicamente dotati, successivamente si sono in alcuni casi preferiti atleti con minor prestanza fisica ma maggiormente capaci dal punto di vista tecnico, funzionali per praticare uno stile di gioco basato sul contropiede e la velocit\u00e0."}
{"id": "55283", "revid": "1305772", "url": "https://it.wikipedia.org/wiki?curid=55283", "title": "Center", "text": ""}
{"id": "55284", "revid": "834", "url": "https://it.wikipedia.org/wiki?curid=55284", "title": "Pivot (pallacanestro)", "text": ""}
{"id": "55286", "revid": "1305772", "url": "https://it.wikipedia.org/wiki?curid=55286", "title": "Pivot", "text": "Il termine \"pivot\" (in francese, 'perno') pu\u00f2 riferirsi a:"}
{"id": "55288", "revid": "2225", "url": "https://it.wikipedia.org/wiki?curid=55288", "title": "Power forward", "text": ""}
{"id": "55290", "revid": "1226", "url": "https://it.wikipedia.org/wiki?curid=55290", "title": "Il Parmigianino", "text": ""}
{"id": "55293", "revid": "1798099", "url": "https://it.wikipedia.org/wiki?curid=55293", "title": "Tedesco", "text": ""}
{"id": "55295", "revid": "182193", "url": "https://it.wikipedia.org/wiki?curid=55295", "title": "Wernher von Braun", "text": "Come maggiore delle SS (Sturmbannf\u00fchrer), prima e durante la seconda guerra mondiale lavor\u00f2 allo sviluppo dei razzi in Germania, campo in cui ottenne successi senza precedenti. Fu l'ideatore del disegno e della realizzazione dei razzi V2 che colpirono Londra nel corso del secondo conflitto mondiale. Dopo la guerra, assieme ad altri scienziati del suo gruppo, si consegn\u00f2 alle forze statunitensi che, comprendendo il suo elevato talento scientifico, lo impiegarono immediatamente nello sviluppo dell'Operazione Paperclip, di natura segreta. Von Braun lavor\u00f2 con l'esercito statunitense, per venire poi assimilato definitivamente nella NASA.\nNegli anni di collaborazione con la NASA fu direttore del nuovo Marshall Space Flight Center nonch\u00e9 progettista del veicolo di lancio Saturn V, il lanciatore pesante che port\u00f2 le missioni Apollo verso la Luna tra il 1968 e il 1972, il vero coronamento di tutta la sua opera scientifica. Come definito dalla NASA, egli fu \"indubbiamente il pi\u00f9 grande scienziato della tecnica missilistica e aerospaziale della storia\". Nel 1975 ricevette la National Medal of Science.\nBiografia.\nGiovent\u00f9.\nIl barone Wernher Magnus Maximilian von Braun nacque a Wirsitz, in Prussia (oggi Wyrzysk, in Polonia), secondo di tre figli. Suo padre, Magnus von Braun (1878\u20131972), apparteneva all'antica aristocrazia conservatrice tedesca e aveva prestato servizio come ministro dell'agricoltura nel Gabinetto federale durante la Repubblica di Weimar. Sua madre, Emmy von Quistorp (1886\u20131959), discendeva anch'ella da una nobile famiglia che vantava tra i suoi antenati molti membri delle famiglie reali d'Europa, quali Filippo III di Francia, Valdemaro I di Danimarca, Roberto III di Scozia e Edoardo III d'Inghilterra.\nEra, inoltre, un lontano parente di Eva Braun, che diverr\u00e0 moglie di Hitler. Von Braun aveva un fratello maggiore, Sigismund, e un fratello minore, di nome Magnus come il padre. Dopo aver ricevuto la cresima secondo il rito luterano, Wernher von Braun ebbe in regalo da sua madre un telescopio, incominciando cos\u00ec ad appassionarsi all'astronomia e allo spazio, il che segn\u00f2 tutta la sua vita. Dopo l'annessione di Wirsitz alla Polonia nel 1920 (secondo il trattato di Versailles), la sua famiglia, come molte altre di origine tedesca, migr\u00f2 in Germania, trovando casa a Berlino.\nWernher von Braun fu anche un abile musicista amatoriale, suonando le opere di Beethoven e Bach a memoria. Von Braun impar\u00f2 infatti a suonare il violoncello e il pianoforte, intenzionato com'era a divenire un compositore. Prese lezioni da Paul Hindemith e compose anche alcuni brani che risentono proprio dell'ispirazione musicale del maestro.\nAll'inizio del 1925 incominci\u00f2 a frequentare la scuola al castello di Ettersburg, presso Weimar, dove comunque il suo rendimento, in particolare nelle materie scientifiche, si mantenne su livelli insufficienti. A scuola Wernher non eccelleva n\u00e9 in fisica n\u00e9 in matematica, finch\u00e9 non acquist\u00f2 un libro dal titolo \"Die Rakete zu den Planetenr\u00e4umen\" (\"Il missile nello spazio interplanetario\"), scritto dal pioniere della missilistica Hermann Oberth. Da quel momento in poi si applic\u00f2 talmente tanto alla matematica da arrivare a eccellere in quel campo. All'et\u00e0 di dodici anni caus\u00f2 dei danni notevoli in seguito all'esplosione di un vagone giocattolo al quale aveva attaccato dei fuochi d'artificio, ispirato in questo dagli studi sulle auto a propulsione pubblicati in quegli anni da Max Valier e Fritz von Opel. Il giovane von Braun venne tenuto in custodia dalla polizia finch\u00e9 non arriv\u00f2 il padre. Nel 1928 la sua famiglia lo trasfer\u00ec al collegio Hermann-Lietz-Internat nella Frisia orientale, presso l'isola di Spiekeroog nel Mare del Nord; fu qui che cominci\u00f2 ad appassionarsi ai viaggi spaziali.\nNel 1930 incominci\u00f2 a frequentare l'Universit\u00e0 tecnica di Berlino, entrando successivamente nella \"Verein f\u00fcr Raumschiffahrt\" (\"Societ\u00e0 per il volo spaziale\"), dove assistette Hermann Oberth negli esperimenti sui razzi a motore con combustibile liquido, costruendone egli stesso alcuni, utilizzando materiali di recupero reperiti nelle discariche di rifiuti di Berlino. Dopo avere conseguito il diploma, entr\u00f2 alla Humboldt-Universit\u00e4t zu Berlin.\nLa carriera in Germania.\nVon Braun stava lavorando al suo dottorato quando il Partito Nazionalsocialista Tedesco dei Lavoratori (NSDAP o Partito nazista) sal\u00ec al potere in un governo di coalizione in Germania; la missilistica divenne quasi immediatamente parte dell'agenda nazionale.\nIl capitano d'artiglieria Walter Dornberger assicur\u00f2 a von Braun una borsa di studio di ricerca presso il reparto d'artiglieria dove si stavano sviluppando le ricerche del razzo a combustibile solido di Dornberger, a Kummersdorf. Il trattato di Versailles aveva posto severe limitazioni a carico della Germania relativamente agli armamenti e in particolare alla dotazione di artiglieria pesante, ma nulla era stato disposto in relazione ai razzi. Da qui l'interesse della Reichswehr per gli studi sulla propulsione a razzo. Successivamente, von Braun consegu\u00ec un dottorato in fisica. Alla fine del 1934 l'\u00e9quipe di von Braun riusc\u00ec a lanciare due missili che percorsero .\nA quel tempo, tuttavia, non esistevano pi\u00f9 societ\u00e0 missilistiche tedesche a causa del fallimento del \"Verein f\u00fcr Raumschiffahrt\" e i test sui razzi erano stati proibiti dal nuovo regime nazista. I militari monopolizzarono lo sviluppo e la ricerca missilistica, costruendo una grande industria nei pressi del villaggio di Peenem\u00fcnde nel nord-est della Germania, sul Mar Baltico. Dornberger divenne comandante e von Braun fu nominato suo direttore tecnico. In collaborazione con la Luftwaffe, il gruppo di Peenem\u00fcnde svilupp\u00f2 i propulsori a combustibile liquido sia per i caccia sia per gli aerei a reazione.\nSvilupparono anche il missile balistico a lungo raggio A-4 e il missile antiaereo supersonico \"Wasserfall\". A causa di forti pressioni, von Braun nel novembre 1937 entr\u00f2 nel Partito nazista e nel mese di maggio del 1940 divent\u00f2 un ufficiale delle SS. Inizi\u00f2 col grado di \"Untersturmf\u00fchrer\" (sottotenente) e Himmler lo promosse tre volte, l'ultima come \"Sturmbannf\u00fchrer\" (maggiore) nel giugno del 1943.\nNel novembre del 1942 Adolf Hitler approv\u00f2 la produzione degli A-4 come \"arma di rappresaglia\". Il gruppo di lavoro comprese che li si sviluppava per bombardare Londra con esplosivi. Ventidue mesi dopo venne messo a punto il primo A-4, ora denominato V2 (\"Vergeltungswaffe 2\", o \"arma di rappresaglia 2\"), un nome inventato da Joseph Goebbels. Il missile venne lanciato verso l'Europa occidentale il 7 settembre 1944.\nNasceva la missilistica, una delle armi segrete germaniche. Ci\u00f2 che ancora mancava era la bomba atomica, che lo stato maggiore tedesco considerava realizzabile a breve, e i missili V2 lanciati con esplosivi tradizionali non ebbero l'effetto distruttivo immaginato con carica atomica capace di decidere l'esito del conflitto. I razzi V2 furono per la maggior parte fabbricati in circostanze terribili: la produzione principale infatti, ebbe luogo nei sotterranei di una fabbrica del campo di concentramento di Mittelbau-Dora, dove i lavoratori erano prigionieri ridotti in schiavit\u00f9. I sotterranei vennero scavati nella dura roccia della montagna di Harz. Lo scopo era nascondersi alla ricognizione alleata per evitare un possibile bombardamento, avendo cos\u00ec la sicurezza che il V2 sarebbe stato costruito nella quantit\u00e0 sufficiente per arrivare alla cosiddetta \"Endsieg\" (la vittoria finale della Germania).\nLa fabbrica era diretta dalle SS e come operai venivano usati i cittadini stranieri detenuti nel campo, principalmente francesi ed est-europei. L'indebolimento della manodopera causato dal massacrante lavoro nel campo di concentramento provoc\u00f2, si stima, almeno morti tra coloro che lavorarono al progetto. Alcuni vennero uccisi mentre tentavano di sabotare i missili. Non ci sono prove che von Braun abbia protestato per tali uccisioni, anche se successivamente dichiar\u00f2 di provare vergogna per quanto era successo a Dora.\nNel marzo 1944 la Gestapo arrest\u00f2 von Braun per crimini contro lo Stato a causa della sua continua pubblicit\u00e0 sulla possibile costruzione di missili capaci di andare nello spazio. Ma le accuse caddero, dato che il suo ruolo nella costruzione di macchine da guerra era in costante crescita. Infatti Dornberger e il ministro agli armamenti Albert Speer riuscirono a convincere Hitler che senza von Braun la produzione di V2 sarebbe stata a rischio.\nIl razzo V2 di von Braun fu il primo oggetto costruito dall'uomo a raggiungere lo spazio, ad un'altitudine di 176 chilometri durante un volo di prova nel giugno 1944.\nNella primavera del 1945, quando l'Armata Rossa era giunta a da Peenem\u00fcnde, von Braun riun\u00ec i suoi collaboratori e chiese loro a chi avrebbero voluto consegnarsi. Molti scienziati erano impauriti dai sovietici e temevano processi o rappresaglie da parte dei britannici, le cui citt\u00e0 avevano subito il maggior numero di attacchi con i missili; cos\u00ec, salendo su un treno munito di documenti falsi, von Braun condusse 500 persone attraverso la Germania distrutta dalla guerra per consegnarsi agli statunitensi. Le SS avevano avuto l'ordine di uccidere gli ingegneri tedeschi in fuga, ma von Braun e gli altri riuscirono ugualmente a consegnarsi alle truppe statunitensi. Gli americani, appena capirono di avere di fronte degli ingegneri di primissimo piano, mandarono subito l'esercito a Peenem\u00fcnde e a Nordhausen per requisire tutto ci\u00f2 che restava dei V2 e distruggere entrambe le fabbriche, riuscendo a stipare in 300 vagoni ferroviari le parti dei missili rimaste, ma buona parte della produzione dell'\u00e9quipe di von Braun venne requisita dai sovietici.\nIn Gran Bretagna i missili V2 avevano causato morti e feriti e von Braun era considerato un criminale di guerra da parte della popolazione. Un analogo numero di morti vi era stato in Belgio, soprattutto nella citt\u00e0 di Anversa. La missilistica sarebbe diventata l'arma usata nel XX secolo.\nLa carriera nell'esercito statunitense.\nAnche negli Stati Uniti dell'immediato dopoguerra l'odio verso i nazisti era palpabile. Infatti le condizioni offerte al gruppo di ingegneri e scienziati che ora collaboravano con gli americani furono non sempre facili.\nIl 20 giugno 1945 il Segretario di Stato Cordell Hull approv\u00f2 il trasferimento sul suolo statunitense degli specialisti tedeschi facenti capo a von Braun, nell'operazione segreta \"Paperclip\" dell'Office of Strategic Services. I primi sette scienziati giunsero a Wilmington, nel Delaware, il 20 settembre 1945. In seguito vennero trasferiti a Boston e successivamente, con l'eccezione di von Braun, nel Maryland per classificare i documenti di Peenem\u00fcnde che avrebbero permesso agli scienziati di continuare gli esperimenti missilistici. Infine von Braun e altri 126 suoi colleghi furono dislocati a Fort Bliss, nel Texas, in una grande installazione militare a nord di El Paso.\nFurono loro imposte condizioni severe: separati dalle famiglie, rimaste in Germania, si trovarono a vivere in baracche dissestate, prive di servizi e sotto costante sorveglianza, col divieto di allontanarsi dal complesso se non sotto scorta.\nA Fort Bliss lo staff di von Braun addestr\u00f2 il personale militare, industriale e universitario sulla complessit\u00e0 della missilistica; alcuni V2 arrivati integri dalla Germania vennero lanciati a scopo sperimentale nel Nuovo Messico. Proseguirono inoltre gli studi sulle future applicazioni dei razzi militari.\nIn questo periodo von Braun sped\u00ec una proposta di matrimonio alla sua prima cugina, la diciottenne Maria von Quistorp. Il 1\u00ba marzo 1947 si sposarono con rito luterano in una chiesa di Landshut, in Germania, dopo che von Braun aveva ottenuto il permesso di tornare nel suo paese nativo e di rivedere i propri genitori. Nel dicembre del 1948 nacque la sua prima figlia all'ospedale militare di Fort Bliss.\nNel 1950 von Braun e il suo staff vennero trasferiti a Huntsville, in Alabama, dove si stabilirono per vent'anni. Nominato direttore della divisione di sviluppo dell'Army Ballistic Missile Agency (ABMA), condusse fino al 1956 la squadra di sviluppo dell'esercito alla creazione del razzo \"Redstone\". Gi\u00e0 nel 1954 il gruppo sarebbe stato in grado di lanciare un satellite in orbita nello spazio. Ma la Casa Bianca si oppose: nel settembre 1956, infatti, von Braun fu costretto a zavorrare il razzo perch\u00e9 non entrasse in orbita. I politici preferivano infatti il progetto \"Vanguard\" della Marina militare, che per\u00f2 poteva contare su un missile meno potente e sicuro.\nIl 4 ottobre 1957 gli Stati Uniti vennero colti di sorpresa dalla notizia del primo lancio di un satellite sovietico, lo Sputnik 1. Cercando di correre subito ai ripari, venne anticipato il lancio del Vanguard al dicembre 1957 (doveva essere pronto nel 1958). Ma il lancio fall\u00ec: il razzo che sosteneva il satellite ricadde a terra e si incendi\u00f2.\nCos\u00ec von Braun ebbe finalmente via libera e in soli tre mesi mise in orbita il primo satellite artificiale statunitense. Il suo gruppo svilupp\u00f2 lo Jupiter-C, un lanciatore Redstone modificato. Il 31 gennaio 1958, il lancio riuscito dello Jupiter-C, che mise in orbita l'Explorer 1, segn\u00f2 l'inizio del programma spaziale americano.\nLa missione di rendere popolare il concetto dell'uomo nello spazio.\nRiprendendo gli schemi che gi\u00e0 aveva elaborato agli inizi della sua carriera in Germania, von Braun, se da un lato si dedicava alla progettazione di razzi e tecniche spaziali \"per la realt\u00e0\", continuava a inseguire il suo sogno di ingegnere-scienziato di un mondo futuro nel quale i razzi potessero essere utilizzati in modo versatile per l'esplorazione dello spazio ancora sconosciuto. Se per\u00f2 un tempo temeva di essere osteggiato per queste sue idee, negli anni di collaborazione con gli americani si propose di divulgarle il pi\u00f9 possibile, riscuotendo un certo successo. Il 14 maggio 1950, come sottolineato dal \"The Huntsville Times\" nell'articolo \u00abIl dottor von Braun ripete che i razzi potranno raggiungere la Luna\u00bb, fu l'inizio dei suoi sforzi in questo senso. Le discussioni che si originarono sul tema procurarono una grande pubblicit\u00e0 al concetto di viaggio spaziale e alla comparsa delle prime opere d'immaginazione a tema \"lunare\", come i film del 1950 \"Uomini sulla Luna\" (\"Destination Moon\") e \"RX-M Destinazione Luna\" (\"Rocketship X-M\").\nNel 1952 von Braun pubblic\u00f2 per la prima volta il suo concetto di progettazione e gestione di una stazione spaziale orbitante sul settimanale \"Collier's Weekly\" nella serie \"Man Will Conquer Space Soon!\". Questi articoli vennero illustrati dall'artista di fantascienza Chesley Bonestell ed ebbero un ruolo importante nella diffusione delle sue idee. Von Braun collabor\u00f2 frequentemente con l'amico e scrittore Willy Ley per pubblicare le sue idee.\nNell'articolo dedicato alla stazione spaziale si leggeva che essa avrebbe avuto un diametro di 75 m, la sua orbita sarebbe stata a una altezza di e avrebbe ruotato su s\u00e9 stessa per creare una gravit\u00e0 artificiale, come suggerito gi\u00e0 nel 1929 da Herman Poto\u010dnik nel suo libro \"Das Problem der Befahrung des Weltraums - Der Raketenmotor\" (\"Il problema del viaggio spaziale \u2013 Il razzo motore\"). Questi suoi concetti vennero ripresi, alcuni decenni dopo, nel film \"\".\nVon Braun aveva immaginato delle spedizioni su larga scala, con un totale di 50 astronauti viaggianti in tre navicelle spaziali (due per la truppa e uno essenzialmente come cargo). Al loro arrivo, questi astronauti avrebbero potuto creare una base lunare permanente nella regione lunare che a lui pareva pi\u00f9 adatta allo scopo, quella di Sinus Roris, dalla quale avrebbe potuto svilupparsi quindi un insediamento permanente da cui condurre l'esplorazione delle aree circostanti, come il cratere Harpalus e il Mare Imbrium.\nNel medesimo periodo von Braun stava lavorando anche a un primo progetto per una missione spaziale su Marte, che egli intendeva utilizzare per installarvi una stazione. Le spedizioni di von Braun su Marte avevano quattro elementi fondamentali: dei lanciatori Saturn V, navette a propulsione nucleare, moduli abitativi \"Mars\" e diversi moduli di escursione marziani che avrebbero assicurato ciascuno un atterraggio sul suolo di Marte. I suoi progetti, pubblicati nel libro divulgativo \"The Mars Project\" (\"Progetto Marte\", 1952), prevedevano una flotta di dieci navicelle, di cui una per il cargo e nove per il trasporto di un totale di 70 astronauti. \"The Mars Project\" ispir\u00f2, tra le altre cose, il film \"La conquista dello spazio\" del 1955.\nPrima di dedicarsi alle descrizioni scientifiche e agli approcci tecnici di un possibile viaggio su Marte, von Braun aveva scritto una novella fantascientifica, ambientata appunto nel 1980, anno che egli prevedeva essere di svolta per le missioni sul pianeta rosso. Secondo il suo biografo Erik Bergaust, il manoscritto era stato rifiutato da non meno di 18 editori e questo colp\u00ec molto negativamente von Braun, che si rivalse pubblicando parte di questa sua opera sulle riviste specializzate, di modo da poter facilmente illustrare il suo progetto. Il manoscritto completo, dal titolo \"Project MARS: A Technical Tale\", \u00e8 stato pubblicato postumo soltanto nel dicembre del 2006.\nNella speranza che queste sue teorie potessero attrarre sempre pi\u00f9 il pubblico internazionale sul tema dei viaggi spaziali e delle tecniche di navigazione nello spazio, von Braun incominci\u00f2 a lavorare anche con Walt Disney e con i Disney Studios come direttore tecnico, cominciando con tre film per la televisione dedicati all'esplorazione dello spazio. La prima di queste opere fu \"Man in Space\", che venne trasmessa per la prima volta il 9 marzo 1955, riuscendo a catturare 42 milioni di spettatori con un inatteso successo.\nIn seguito, nel 1959, von Braun pubblic\u00f2 un piccolo libro nel quale condensava alcuni episodi apparsi sul \"This Week Magazine\".\nLa carriera alla NASA.\nLa Marina militare statunitense aveva cercato pi\u00f9 volte di costruire un razzo per lanciare i satelliti in orbita, ma il Vanguard progettato si era dimostrato inservibile. Nel 1957, col lancio dello Sputnik 1, vi era ormai la crescente convinzione che l'Unione Sovietica fosse decisamente avanzata nel suo programma spaziale rispetto agli Stati Uniti e questo mosse ancora pi\u00f9 gli animi e il governo a emergere nella corsa allo spazio. Le autorit\u00e0 americane scelsero quindi di sfruttare von Braun e le sue conoscenze in campo missilistico per progettare veicoli per il lancio orbitale, proposta che egli in un primo tempo rifiut\u00f2.\nLa NASA fu costituita con una legge del 29 luglio 1958. Il giorno dopo, il cinquantesimo razzo Redstone fu lanciato con successo da un'isola del Pacifico meridionale. Due anni pi\u00f9 tardi la NASA apr\u00ec un nuovo centro spaziale, il Marshall Space Flight Center, sempre nella citt\u00e0 di Huntsville, in Alabama, e trasfer\u00ec von Braun e il suo staff dall'ABMA alla NASA. In un incontro faccia a faccia con Herb York al Pentagono, von Braun mise in chiaro che egli sarebbe passato alla NASA solo se fosse stato permesso un ulteriore sviluppo del progetto Saturn. Von Braun fu il primo direttore del centro, dal 1960 al febbraio del 1970.\nQuesti primi anni di von Braun alla NASA non furono tranquilli e non mancarono le difficolt\u00e0. Una di queste fu \"l'infame viaggio di dieci centimetri\", come egli stesso ebbe a definirlo, uno dei primi lanci dei nuovi razzi che si sollev\u00f2 solo appunto dieci centimetri circa dal suolo per poi ricadervi; un errore banale che fu presto risolto con qualche accorgimento allo strumento, ma che fu sufficiente a demoralizzare parte del gruppo che stava lavorando intensamente al progetto.\nIl primo importante progetto al Marshall Center fu lo sviluppo del Saturn, un razzo in grado di portare astronauti sulla Luna. A tal proposito lo stesso von Braun, applicandosi al progetto, propose di seguire una tecnica ingegneristica che portasse a un rendezvous sull'orbita terrestre, ma nel 1962 si convert\u00ec all'idea di un rendezvous nell'orbita lunare, che successivamente mise in pratica. Il sogno di von Braun di vedere un uomo sulla Luna si concretizz\u00f2 il 16 luglio 1969, quando il razzo Saturn V, sviluppato al Marshall, port\u00f2 l'equipaggio dell'Apollo 11 sulla Luna. Nel corso del Programma Apollo sei equipaggi di astronauti esplorarono la superficie lunare e lo stesso von Braun collabor\u00f2 attivamente con Kurt Heinrich Debus, il primo direttore del Kennedy Space Center.\nDurante l'estate locale del 1966\u201367, von Braun prese parte a un viaggio scientifico in Antartide organizzato per lui e altri membri della direzione della NASA. L'obiettivo di questa missione era quello di determinare quanto l'esplorazione con metodi scientifici dell'Antartide avrebbe potuto allenare gli astronauti all'esplorazione della superficie lunare. L'interesse di von Braun per l'ambiente si focalizz\u00f2 essenzialmente nello sfruttamento proficuo delle poche risorse d'acqua dolce disponibili, in virt\u00f9 della sua idea circa la possibile presenza di acqua (e quindi di vita) anche su altri pianeti e in particolare su Marte, per il quale egli auspicava missioni di ammartaggio attorno al 1980. Il 4 agosto del 1969 von Braun illustr\u00f2 (senza successo) alla Commissione spaziale del governo statunitense un progetto per portare un gruppo di astronauti su Marte entro il 1982.\nNel 1970 von Braun venne assegnato al ruolo di \"NASA's Deputy Associate Administrator for Planning\" al quartier generale della NASA, trasferendosi con la sua famiglia a Washington. Con l'interruzione del programma Apollo, von Braun comprese di possedere una visione del futuro della corsa allo spazio profondamente diversa da quella della NASA e quindi il 26 maggio 1972 rassegn\u00f2 le dimissioni.\nNel contempo von Braun svilupp\u00f2 l'idea di un \"campus spaziale\" (US Space Camp), istituzione che avrebbe fornito ai giovani americani le conoscenze necessarie e l'apertura mentale per sviluppare al meglio il loro rapporto con le future tecnologie e con lo spazio.\nLa carriera dopo la NASA.\nDopo aver lasciato la NASA, von Braun divenne vicepresidente delle industrie Fairchild a Germantown, nel Maryland, dove fu attivo nella promozione del National Space Institute. Conobbe Carol Rosin, responsabile corporativa delle industrie Fairchild, nel 1974. Von Braun la rese consapevole del pericolo della proliferazione delle armi spaziali e del perch\u00e9 dovessero essere bandite. Rosin continu\u00f2 l'azione di von Braun nella promozione del divieto delle armi spaziali e nella trasformazione del complesso militare-industriale in un'industria pacifica di esplorazione dello spazio, co-fondando lo \"Institute for Cooperation in Space\" (\"Istituto per la cooperazione nello spazio\").\nNel 1976 divenne membro del consiglio di amministrazione della Daimler-Benz nonch\u00e9 consulente scientifico di Lutz Kayser, CEO della tedesca OTRAG (\"Orbital Transport und Raketen\"), la prima compagnia privata a occuparsi della produzione di veicoli di lancio. All'apice della sua attivit\u00e0, von Braun scopr\u00ec di soffrire di tumore al pancreas. Malgrado le cure, il tumore continu\u00f2 a progredire, costringendolo a lasciare la Fairchild il 31 dicembre 1976. Il 16 giugno 1977 Wernher von Braun mor\u00ec ad Alexandria (Virginia), all'et\u00e0 di 65 anni. Fu sepolto all\"'Ivy Hill Cemetery\", nella stessa citt\u00e0."}
{"id": "55299", "revid": "599013", "url": "https://it.wikipedia.org/wiki?curid=55299", "title": "Dop", "text": ""}
{"id": "55303", "revid": "599013", "url": "https://it.wikipedia.org/wiki?curid=55303", "title": "Catapulta", "text": "La catapulta indica genericamente un tipo di macchina da assedio che sfrutta un braccio per scagliare con tiro curvo grosse pietre di cento, duecento e pi\u00f9 chili, proiettili di metallo o dardi e frecce.\nIl nome deriva dal greco \"kata pelta\", ovvero \"attraverso lo scudo\": il pelta \u00e8 il piccolo scudo di legno e cuoio dei peltasti, schermagliatori greci.\nOriginariamente i greci chiamavano \"catapulta\" le baliste che lanciavano dardi invece che pietre ma presso i romani e macedoni il termine assunse il significato moderno. Anche se oggi questo termine sta ad indicare un insieme di armi, nel gergo popolare con \"catapulta\" ci si riferisce alla versione romana, il cui nome specifico \u00e8 onagro.\nStoria.\nLe prime catapulte della storia sono le baliste che appaiono nel mondo greco verso la fine dell'epoca classica; tra i primi ad adottarle furono Dionisio di Siracusa e Onomarco di Foci. Lo stesso Dionisio di Siracusa introdusse l'idea di usarle come copertura sul campo di battaglia oltre che come strumento di assedio: le us\u00f2 per attaccare la flotta Cartaginese che soccorreva la alleata citt\u00e0 di Mozia che egli stava assediando (Diod.XIV,50,4).\nLe catapulte aumentarono potenza e gittata nel periodo ellenistico, soprattutto grazie all'introduzione delle catapulte a torsione e al loro perfezionamento. Possiamo seguire il loro sviluppo attraverso la lettura dei trattati sull'argomento scritti da Bitone, Filone di Bisanzio, Erone di Alessandria e altri autori.\nNel periodo imperiale e nella tarda antichit\u00e0 l'efficacia in battaglia delle catapulte and\u00f2 decrescendo, finch\u00e9 se ne abbandon\u00f2 la costruzione. Nel medioevo fu introdotto il trabucco a contrappeso, pi\u00f9 potente della classica catapulta a torsione ma anche pi\u00f9 ingombrante. Infine l'avvento della polvere da sparo e del cannone resero obsoleta questa tipologia d'arma.\nCaratteristiche.\nDescrizione e funzionamento.\nL'immagine tipica di catapulta \u00e8 quella dell'onagro e quindi costituita da due montanti verticali, disposto orizzontalmente un fascio di materiale elastico, in mezzo alla quale viene piazzata l'estremit\u00e0 di un braccio di legno. L'altro capo del braccio \u00e8 terminato da una specie di cucchiara in cui si mettono dei blocchi di legno o di metallo, oppure dei liquidi infiammabili chiusi in un recipiente. Per far agire la macchina, si abbassa il braccio orizzontalmente e lo si blocca, piazzando poi il proiettile nella cucchiara. Quando si libera il braccio, esso, ritornando con forza per mezzo del fascio elastico, scaglia il proiettile, il quale abbandona la cucchiara descrivendo una traiettoria parabolica.\nClassificazione.\nLe catapulte possono essere classificate secondo il sistema fisico usato per immagazzinare e rilasciare l'energia necessaria alla propulsione del proiettile."}
{"id": "55304", "revid": "1226", "url": "https://it.wikipedia.org/wiki?curid=55304", "title": "Australopitecus", "text": ""}
{"id": "55305", "revid": "599013", "url": "https://it.wikipedia.org/wiki?curid=55305", "title": "Australopithecus", "text": "L'australopiteco (Australopithecus ) \u00e8 un genere estinto di primati della famiglia degli ominidi, che si ritiene appartenente alla linea evolutiva dell'uomo. Il nome significa \"scimmia del sud\" (dal latino \"australis\", \"meridionale\" e dal greco \"\u03c0\u03af\u03b8\u03b7\u03ba\u03bf\u03c2\", \"scimmia\").\nGli australopitechi apparvero all'incirca 4,2 milioni di anni fa con l\"'Australopithecus anamensis\" (da alcuni autori ascrivibile per\u00f2 al genere \"Praeanthropus\") ed ebbero un certo successo evolutivo divenendo assai diffusi in Africa, fino ad estinguersi completamente circa 2 milioni di anni fa.\nLe attuali conoscenze sull'origine dell'uomo permettono di tracciare, nelle sue tappe essenziali, la storia evolutiva della famiglia di primati di cui facciamo parte, quella degli ominidi, a iniziare dalle fasi molto antiche in cui comparvero gli Australopitechi, probabilmente di poco posteriori al punto di separazione dalla linea che ha condotto ai nostri parenti viventi pi\u00f9 prossimi, gli scimpanz\u00e9.\nStoria.\nIl primo esemplare fossile di australopiteco venne scoperto negli anni venti in un deposito calcareo a Taung, in Sudafrica, dall'antropologo australiano Raymond Dart: si trattava di un giovane di tre anni, che assieme a tratti umanoidi presentava numerose caratteristiche tipiche delle scimmie antropomorfe. Dart ipotizz\u00f2 che il giovane fosse una sorta di \"anello mancante\" e gli assegn\u00f2 il nome scientifico di \"Australopithecus africanus\".\nNel 1935, il paleontologo scozzese Robert Broom ritrov\u00f2 numerosi resti di conspecifici del cosiddetto \"bambino di Taung\" scoperto da Dart dieci anni prima, oltre a fossili di una nuova specie che classific\u00f2 come \"Paranthropus\" (\"Australopithecus robustus\"). Per tutto il decennio successivo alla scoperta di questi ominidi, nella comunit\u00e0 scientifica si discusse animatamente sulla loro posizione filogenetica, in quanto molti studiosi erano eticamente contrari all'accettazione delle specie da poco scoperte come qualcosa di diverso da scimmie preistoriche.\nNel 1959, nella gola di Olduvai (Tanzania), Mary Leakey riport\u00f2 alla luce un cranio di una nuova specie, battezzata \"Australopithecus boisei\": continuando a scavare, negli anni successivi vennero rinvenuti nello stesso sito altri australopitecidi, cos\u00ec come esemplari di \"Homo habilis\" ed \"Homo erectus\".\nIl 24 novembre 1974 ad Hadar, nel triangolo di Afar in Etiopia, i paleontologi Yves Coppens, Donald Johanson, Maurice Ta\u00efeb e Tom Gray rinvennero i resti di un esemplare femmina dell'et\u00e0 apparente di 18 anni di una nuova specie vissuta circa 3,2 milioni di anni fa (Piacenziano) che fu chiamata Australopithecus afarensis. Al fossile venne dato il nome di Lucy, in onore della canzone \"Lucy in the Sky with Diamonds\" dei Beatles, mentre in amarico \u00e8 noto come Dinqinesh, che significa \"Tu sei meravigliosa\". Il nome in codice \u00e8 A.L. 288 (Afar Locality n\u00b0 288). I resti comprendevano circa il 40% dello scheletro (52 ossa); particolarmente importanti l'osso pelvico, il femore e la tibia, perch\u00e9 la loro forma lascia pensare che questa specie fosse gi\u00e0 bipede.\nSuccessivamente i ricercatori hanno scoperto altre specie di australopitecidi, che hanno contribuito a fare maggiore chiarezza sull'esatto periodo durante il quale i membri di questo genere sono vissuti: ad esempio, il ritrovamento dei resti di \"Australopithecus sediba\", risalenti a 1,9 milioni di anni fa (si pensava che gli australopitecidi si fossero estinti prima di 2 milioni di anni fa) in Sudafrica ha dimostrato che questi ominidi sono vissuti per molto tempo dopo la loro presunta scomparsa, convivendo fra loro e anche con alcune specie del genere \"Homo\".\nTassonomia.\nIl nome del genere deriva dalla combinazione delle parole \"australis\", che in latino significa \" nativo dell'emisfero meridionale\", e \"\u03c0\u03af\u03b8\u03b7\u03ba\u03bf\u03c2\" (\"pithekos\"), che in greco significa \"scimmia\": \"Australopithecus\" significa pertanto \"scimmia australe\", in riferimento al fatto che i primi resti fossili di specie ascrivibili al genere finora rinvenuti sono stati trovati nella porzione australe del continente africano.\nAl genere vengono ascritte nove specie, tutte estinte, raggruppate in due suddivisioni, valutate oggi generi distinti:\nDi queste, appunto solo tre (\"A. africanus\", \"garhi\" e \"sediba\") vengono considerate come effettivamente ascrivibili al genere: alcuni studiosi ritengono maggiormente corretto ascrivere le rimanenti specie ai generi \"Paranthropus\" (\"A. aethiopicus\", \"boisei\" e \"robustus\") e \"Praeanthropus\" (\"A. afarensis\", \"anamensis\" e \"bahrelghazali\"). Tale scelta sarebbe guidata da differenze abbastanza consistenti a livello morfologico e probabilmente anche ecologico fra i vari gruppi di specie, differenze che tuttavia potrebbero essere giustificabili anche considerando il vasto areale occupato dal genere ed il vasto lasso di tempo durante il quale esso si \u00e8 potuto evolvere e diversificare.\nTaluni autori ascrivono al genere \"Australophitecus\" anche le specie \"Homo rudolfensis\" e \"H. abilis\".\nEvoluzione.\nI primi membri del genere \"Australopithecus\" si evolsero in Africa centro-orientale circa 4 milioni di anni fa. Si trattava di esseri con numerosi tratti comuni alle scimmie antropomorfe e all'uomo, con andatura fondamentalmente bipede (come intuibile dalle numerose impronte fossili scoperte nel continente africano, fra le quali particolarmente famose e ben conservate sono quelle di Laetoli, in Tanzania), ma pronti ad arrampicarsi sui radi alberi della savana per sfuggire ai predatori o per trovare un rifugio sicuro dove passare la notte.\nNonostante la taglia contenuta e la mancanza di particolari adattamenti che ne assicurassero la competitivit\u00e0, gli australopitecidi riuscirono ad affermarsi grazie alla dieta onnivora, che consentiva loro di trovare nutrimento in qualsiasi frangente, sfruttando indifferentemente risorse di origine animale (ad esempio carcasse di grossi erbivori uccisi dai predatori, oppure piccole prede catturate occasionalmente come roditori e uccelli ma anche bruchi e uova) cos\u00ec come le risorse offerte dalla terra (radici, frutti ed altri cibi di origine vegetale). Questo opportunismo permise agli australopitecidi di diffondersi in gran parte del continente africano.\nGli studiosi sono propensi a credere che dal genere \"Australopithecus\", e in particolare dalla specie \"africanus\", si siano staccati i progenitori del genere \"Homo\", attorno ai due milioni di anni fa; ci\u00f2 \u00e8 verosimile, tuttavia sono stati rinvenuti resti fossili di primati ascrivibili al genere \"Homo\", ma antecedenti all'apparizione di \"Australopithecus africanus\". Questo indicherebbe che il distacco dagli australopitecini degli antenati dell'uomo moderno potrebbe essere avvenuto prima di quanto si pensasse, ad esempio a partire da \"Australopithecus afarensis\", o da specie ancora pi\u00f9 primitive addirittura estranee al genere, come \"Kenyanthropus platyops\". Anche l'apparizione degli australopitechi del ramo \"Paranthropus\" pu\u00f2 essere vista come un distacco dalla linea originaria, in virt\u00f9 del netto cambiamento nelle abitudini e nella morfologia che contraddistingue le specie di questo genere da quelle del ramo ancestrale.\nMorfologia e comportamento.\nSi trattava di animali piuttosto piccoli e gracili, di altezza compresa fra i 120 e i 150\u00a0cm. Era presente un dimorfismo sessuale piuttosto accentuato, coi maschi considerevolmente pi\u00f9 grandi e robusti delle femmine (fino al 50%, contro una media del 15% nell'uomo moderno). Ci\u00f2 lascia supporre che questi animali vivessero in gruppi capitanati da un maschio dominante, similmente a quanto osservabile fra gli attuali gorilla.\nIl cervello della maggior parte degli Australopitecus aveva dimensioni pari a circa il 35% di quelle dell'attuale cervello del genere Homo. La mandibola era molto robusta e munita di denti forti ed appiattiti, con canini poco pronunciati e premolari e molari forti e dallo smalto ispessito, indicanti una dieta principalmente vegetariana. Gli arti anteriori avevano pressappoco la stessa lunghezza di quelli posteriori, nei quali l'opponibilit\u00e0 del pollice era stata praticamente persa per supportare un'andatura bipede.\nNon si ha notizia di utensili utilizzati dagli australopitechi (o almeno si pensa che essi non fossero maggiormente dediti al loro utilizzo di quanto non lo siano i primati moderni), cos\u00ec come si pensa che essi non abbiano sviluppato alcuna forma di linguaggio. \"Australopithecus garhi\" sembrerebbe tuttavia essere un'eccezione: i resti di questa specie sono stati ritrovati assieme ad utensili e resti di animali macellati, il che farebbe pensare al sorgere di una primitiva industria degli utensili sviluppata parallelamente a quella di \"Homo\", in quanto \"A. garhi\" si sarebbe evoluto molto probabilmente dopo il distacco dagli australopitechi della linea evolutiva che avrebbe poi portato a \"Homo\".\nIl fatto che gli australopitechi fossero fondamentalmente degli scimpanz\u00e9 bipedi significa che l'evoluzione di un'andatura bipede non \u00e8 stata influenzata in modo significativo dall'aumento in capacit\u00e0 della scatola cranica e quindi dall'accrescimento dell'intelligenza, come veniva invece propugnato fino a tempi recenti da numerosi studiosi. Tale ipotesi era stata fra l'altro gi\u00e0 messa in discussione dal ritrovamento di \"Orrorin tugenensis\", primate bipede vissuto circa 6 milioni di anni fa.\nLa spiegazione pi\u00f9 accreditata sull'acquisizione di un'andatura bipede indica questa caratteristica come un adattamento all'avanzata della savana in seguito ai cambiamenti climatici che interessarono l'Africa centro-orientale attorno ai 10 milioni di anni fa: l'andatura eretta consentiva agli australopitechi di ergersi al di sopra dell'erba alta ed osservare agevolmente i dintorni, individuando fonti di cibo o di pericolo. Alcuni studiosi hanno per\u00f2 osservato che per gli ominidi primitivi sarebbe stato molto difficile, se non impossibile, sostenere un cambiamento cos\u00ec veloce nel tempo (in termini evolutivi) sia a livello morfologico (acquisizione di un'andatura bipede, con annessi cambiamenti a livello osteo-muscolare) che a livello comportamentale (migrazione dalla foresta pluviale alla savana semiarida). Si pensa perci\u00f2 che l'andatura bipede fosse gi\u00e0 in fase di acquisizione quando la savana lamb\u00ec le aree dove vivevano i progenitori degli australopitechi: osservando due specie di scimmie antropomorfe attuali, come l'orango e lo scimpanz\u00e9, si nota infatti che il primo tende letteralmente a camminare orizzontalmente fra i rami, muovendosi su di essi con le sole zampe posteriori e mantenendosi alle liane ed ai rami verticali con le braccia, mentre il secondo si arrampica verticalmente abbracciando il ramo e puntellandosi con le zampe posteriori. Si pu\u00f2 quindi pensare che nei primi australopitechi la forte muscolatura delle gambe fosse evoluta come adattamento al movimento orizzontale sui rami della volta arborea (attivit\u00e0 che non richiede certo un'intelligenza elevata) e che in un secondo momento essa sia tornata assai utile per muoversi al suolo nelle sterminate pianure africane.\nNella cultura di massa.\nRicostruzioni di Australopithechus in Italia sono presenti presso il Parco della Preistoria di Rivolta d'Adda, Cremona."}
{"id": "55306", "revid": "125753706", "url": "https://it.wikipedia.org/wiki?curid=55306", "title": "Papa Vittore II", "text": "Biografia.\nParente dell'imperatore Enrico III, suo padre era un barone della Svevia, il conte Arduico/Hartwig di Calw, mentre la madre fu Beliza, figlia a sua volta di Adelaide di Metz, quest'ultima madre di Corrado II il Salico. \nChierico proveniente da una famiglia di rango, inizi\u00f2 la formazione ed il percorso spirituale sotto il vescovo di Ratisbona Gebeardo III di Hohenlohe. Si perfezion\u00f2 nella scuola della cattedrale di Ratisbona. Quando aveva 24 anni fu nominato, su insistenza del vescovo Gebeardo III, zio dell'imperatore Enrico III, vescovo di Eichstatt. In questo ruolo appoggi\u00f2 gli interessi dell'imperatore e divenne infine uno dei suoi pi\u00f9 stretti consiglieri.\nL'elezione al Soglio.\nAlla morte di papa Leone IX (19 aprile 1054), Ildebrando di Soana, la pi\u00f9 importante figura ecclesiastica del tempo e futuro papa, si trovava in Francia; Gebeardo si port\u00f2 subito in Germania a Magonza dove arriv\u00f2 anche una delegazione di nobili romani contrari alla rigida riforma ildebrandina. Ildebrando propose come papa proprio il vescovo di Eichstatt il quale era pi\u00f9 vicino alle tesi riformiste. Gebeardo di Calw fu quindi nominato papa (in base al \"Privilegium Othonis\") da Enrico III a Magonza nel settembre 1054. Dopo aver scelto il nome pontificale di Vittore II, chiese all'imperatore il suo appoggio per la riconquista dei territori dello Stato della Chiesa perduti. Venne consacrato il 13 aprile 1055 (sette mesi dopo l'elezione) nella Basilica di San Pietro.\nPontificato.\nNel giugno 1055, Vittore incontr\u00f2 l'Imperatore a Firenze e vi tenne un concilio, che rafforz\u00f2 la condanna gi\u00e0 espressa da Leone IX sul matrimonio del clero, sulla simonia e sulla perdita di propriet\u00e0 della Chiesa. Nell'anno seguente, venne chiamato al fianco dell'imperatore, i cui giorni terreni volgevano al termine. Vittore era con Enrico III quando questi mor\u00ec a Botfeld, nell'Harz, il 5 ottobre 1056. Come tutore del figlio neonato di Enrico (Enrico IV) e consigliere dell'imperatrice Agnese, madre e reggente di Enrico IV, Vittore disponeva di un enorme potere, che us\u00f2 per mantenere la pace in tutto l'impero e rafforzare il papato contro le aggressioni dei baroni. Affid\u00f2 ad Ildebrando il compito di continuare la sua riforma, soprattutto in Francia, ostacolando l'elezione di vescovi non ritenuti degni di tale incarico.\nIn Italia cerc\u00f2 appoggi potenti e li trov\u00f2 in Goffredo I di Toscana, l'uomo pi\u00f9 potente della penisola. Egli aveva sposato Beatrice di Lotaringia, vedova di Bonifacio III di Canossa (ucciso nel 1052), da cui aveva avuto una figlia, Matilde (nata nel 1046). L'imperatore Enrico III aveva cercato di ostacolarlo in tutti i modi fino a prendere in ostaggio Beatrice e la piccola Matilde e portarle in Germania. Morto l'imperatore Enrico III (ottobre 1056), Vittore II si ritrov\u00f2 a gestire la sorte di questi potenti ostaggi. Con l'aiuto dei consigli di Ildebrando, riusc\u00ec a far fare la pace tra Agnese, vedova dell'imperatore, e Goffredo, al quale furono restituite la moglie e la figliastra, oltre al territorio della Lorena (Lotaringia). Appianata la questione, lasci\u00f2 la Germania ed affid\u00f2 all'arcivescovo Annone di Colonia la tutela dell'imperatrice Agnese e del bambino, il futuro Enrico IV, di appena sei anni.\nLe fatiche dei viaggi lunghi ed estenuanti lo fiaccarono notevolmente, tanto che mor\u00ec, ad appena 40 anni, durante il viaggio di ritorno verso Roma di malaria nei pressi di Arezzo, dove si era fermato per ricomporre una diatriba tra i vescovi di Arezzo e Siena.\nLa corte di Vittore desiderava portare le sue spoglie nella cattedrale di Eichst\u00e4tt per la sepoltura. Ma prima che raggiungesse la citt\u00e0, il feretro venne preso da alcuni cittadini di Ravenna e quindi sepolto nella chiesa di Santa Maria Rotonda, lo stesso luogo di sepoltura di Teodorico il Grande.\nPapa Vittore II nella letteratura.\nPapa Vittore II compare nel romanzo di Chufo Llor\u00e9ns \"Il signore di Barcellona\". Nell'opera Vittore scomunica il conte di Barcellona Raimondo Berengario I per la sua relazione con Almodis de La Marche; successivamente il pontefice revoca la scomunica."}
{"id": "55310", "revid": "1987609", "url": "https://it.wikipedia.org/wiki?curid=55310", "title": "Harz", "text": "Lo Harz \u00e8 una catena montuosa nella Germania settentrionale. Si trova sul confine tra i \"L\u00e4nder\" della Bassa Sassonia e della Sassonia-Anhalt, ed \u00e8 quindi la pi\u00f9 settentrionale delle catene montuose tedesche. Il nome \"Harz\" viene da una parola dell'alto tedesco medio che significa \"foresta\".\nCaratteristiche.\nLo Harz si estende per circa 100\u00a0km con asse diretto da NO a SE con una larghezza che raggiunge circa i 35\u00a0km. Il rilievo montuoso \u00e8 costituito da un nucleo granitico rivestito da scisti paleozoici. Si distinguono: a NO, l\u2019Alto Harz, culminante a 1142 m nel Brocken; a SE, il Basso Harz, un ripiano inferiore a 600 m s.l.m. \u00c8 ricco di boschi e di giacimenti minerari. La montagna del Brocken \u00e8 situata nella parte occidentale della catena montuosa, mentre la montagna pi\u00f9 alta della parte orientale \u00e8 il Wurmberg (971\u00a0m).\nLa parte orientale dello Harz viene definita Basso Harz, in tedesco \"Unterharz\". Quest'area \u00e8 ricoperta di foreste decidue frammiste a prati. Mentre la zona pi\u00f9 elevata dello Harz \u00e8 quella occidentale che \u00e8 chiamata \"Oberharz\" ed \u00e8 caratterizzata da ampie foreste di abeti. In questa parte montuosa si trova il sistema idrico dell'Oberharz, che si annovera fra i patrimoni UNESCO della Bassa Sassonia.\nStoria.\nI primi insediamenti urbani sullo Harz, come la citt\u00e0 di Goslar, si svilupparono nel Medioevo: in tempi antichi le dense foreste rendevano la regione inaccessibile. \nTuttavia la catena montuosa fu frequentata fino dal III secolo a.C da trib\u00f9 celtiche e in seguito da trib\u00f9 germaniche, come i Cherusci.\nNel \"De Bello Gallico\" di Cesare si nomina la Foresta Ercinia, regione al di l\u00e0 del Reno e del Danubio. Il nome \"Ercinia\" richiama etimologicamente il nome tedesco Harz e nel corso del medioevo alcuni documenti parlano dello Harz come Selva Ercinia. Mentre nell'opera del geografo Tolomeo lo Harz invece viene identificato come \u039c\u03b7\u03bb\u03af\u03b2\u03bf\u03ba\u03bf\u03bd (M\u0113l\u00edbokon).\nDurante il III secolo d.C. nelle colline adiacenti al massiccio montuoso fu combattuta la battaglia di Harzhorn fra l'esercito romano e le trib\u00f9 germaniche.\nFu solo nel X secolo che i re di Sassonia presero possesso delle montagne e le usarono come terreno di caccia. Nel 968 depositi d'argento vennero scoperti nei pressi della citt\u00e0 di Goslar. Nei secoli seguenti vennero aperte miniere lungo tutta la catena. Testimonianza di questo secolare sfruttamente delle risorse minerarie dello Harz \u00e8 il complesso di Rammelsberg, che per la sua unicit\u00e0 \u00e8 patrimonio dell'UNESCO. \nTuttavia il benessere della regione declin\u00f2 dopo che questi giacimenti furono esauriti, all'inizio del XIX secolo. I paesi vennero abbandonati per un breve periodo, ma la prosperit\u00e0 torn\u00f2 con il turismo. Tra il 1945 e il 1990 lo Harz venne diviso tra la Germania Ovest e la Germania Est. Oggi l'Harz rappresenta una meta di turismo molto popolare, sia per gli escursionisti estivi, che per gli amanti degli sport invernali.\nFlora e fauna.\nLo Harz \u00e8 in parte tutelato, attraverso il Parco nazionale dell'Harz che si estende fra la Bassa Sassonia e la Sassonia-Anhalt.In queste area \u00e8 tutelato un ambiente silvestre montano, caratterizzato da una flora e fauna tipicamente centro europea e con un habitat costituito da foreste di conifere e da zone acquitrinose. Sull'Harz nascono molti fiumi, come l'Ilse e l'Oker.\nSul massiccio montuoso abbiamo una variet\u00e0 di paesaggi, che vanno dai boschi di abete rosso fino ad alcune zone umide, costituite da stagni e paludi. Queste zone acquitrinose sono fra i migliori esempi di paludi centro europee ancora ad oggi conservatesi integramente: la loro formazione risale infatti a circa 10.000 anni fa.\nPer quanto riguarda le variet\u00e0 boschive, fino ad un'altezza di 700 metri, il paesaggio \u00e8 dominato da faggete. Seguono, fra un'altezza di 800 e 1000 metri, i boschi di abete rosso arricchiti anche dalla presenza di numerose betulle e salici.\nFra gli animali pi\u00f9 caratteristici di questo territorio troviamo il gallo cedrone, il gatto selvatico e la lince.\nLa lince rappresenta l'animale simbolo dello Harz. Purtroppo per molto tempo non sono esistiti pi\u00f9 esemplari allo stato brado: l'ultimo avvistamento risale al 1818. Dal 1999 esiste un progetto di reintroduzione di questo animale nel suo habitat naturale. Ad oggi grazie a politiche di tutela questa popolazione felina vive all'interno di precise riserve naturali tutelate dell'Harz. Dal 2002 alcuni esemplari di lince sono nati allo stato brado.\nInvece il gatto selvatico, anch'esso per molto tempo scomparso, dal 2018 \u00e8 nuovamente presente nel territorio dell'Harz.\nFra gli altri mammiferi si annovera la presenza del cervo rosso, del capriolo, del cinghiale e anche del muflone.\nIl muflone, un tipico ovino selvatico dell'area mediterranea, \u00e8 stato introdotto nel 1906 da un mercante di Amburgo. \nAd oggi la popolazione del muflone dell'Harz si aggira intorno ai 1500 esemplari."}
{"id": "55313", "revid": "120129994", "url": "https://it.wikipedia.org/wiki?curid=55313", "title": "Ub Iwerks", "text": "Noto per la collaborazione con Walt Disney, per il quale caratterizz\u00f2 lo stile distintivo dei primi cortometraggi a cartoni animati di Topolino, mentre altri furono animati quasi interamente da Iwerks, oltre ad aver contribuito nel 1928 alla creazione del personaggio pi\u00f9 famoso della Disney, anche se furono le capacit\u00e0 imprenditoriali di Walt che lo resero celebre. Fu uno dei disegnatori e animatori pi\u00f9 dotati degli albori del cinema d'animazione, capace di realizzare centinaia di disegni al giorno e realizzando personaggi dotati di una vitalit\u00e0 tale da renderli fra i migliori degli anni venti del novecento. Iwerks ha creato molti altri personaggi di successo comprimari di Mickey Mouse come Minni, Clarabella Cow, Orazio e Pietro Gambadilegno. Gli \u00e8 stato dedicato un film documentario sulla sua vita uscito nel 1999, \" (La Mano dietro al Topo: la Storia di Ub Iwerks)\".\nNel 1960 e nel 1965 ricevette il premio Oscar per le sue innovative invenzioni nel settore dell'animazione, mentre ottenne una nomination nel 1964 per l'Oscar ai migliori effetti speciali per il film \"Gli uccelli\" di Alfred Hitchcock. Nel 1989 gli \u00e8 stato assegnato postumo il premio \"Disney Legends.\"\nBiografia e carriera artistica.\nLa famiglia \u00e8 originaria della Bassa Sassonia (Germania). Suo padre, Eert Ubbe Iwwerks, emigr\u00f2 negli Stati Uniti nel 1869. Ub nacque a Kansas City nel 1901 e molto presto incominci\u00f2 a mostrare una attitudine per il disegno tanto che, Iwerks conobbe e strinse amicizia col giovane Walt Disney allo studio Pressman-Rubin e ne divenne il pi\u00f9 stretto collaboratore e nel 1919 fonda con lui uno studio, lo Iwerks-Disney Commercial Artists, che per\u00f2 ebbe vita breve. Quindi sempre insieme si unirono allo studio Kansas City Film Ad Company, dove approfondirono le tecniche di animazione e nel 1922, una volta acquisita la necessaria esperienza, produssero una propria serie di cortometraggi animati, Laugh-O-Gram, che non riscosse il successo sperato e lo studio chiuse di nuovo. Grazie al finanziamento del fratello di Walt, Roy O. Disney, venne prodotta nel 1923 una nuova serie di cortometraggi animati, \"Alice Comedies\", nella quale una bambina, interpretata da Virginia Davis, interagiva con il mondo dei cartoni animati. La serie riscontr\u00f2 un buon successo grazie anche alle capacit\u00e0 di Ub che realizz\u00f2 personalmente la maggior parte delle scene. Con Ub che si dedicava alle animazioni, Walt dal 1926 incominci\u00f2 a dedicare esclusivamente all'ideazione delle storie, alla produzione e all'organizzazione, campi nel quale riusciva meglio.\n Nel 1927, dopo il termine della serie su Alice, i due idearono un nuovo personaggio, Oswald the Lucky Rabbit, la cui serie di cortometraggi raggiunse un certo successo. Purtroppo, diversamente da quanto credevano i due autori, i diritti del personaggio erano in mano al produttore Charles Mintz che non solo si port\u00f2 via il personaggio ma anche tutto lo staff di animatori che abbandonarono Walt tranne lo stesso Iwerks, ma senza il personaggio di successo e senza pi\u00f9 uno staff di collaboratori ben presto lo studio dovette chiudere nuovamente. Tuttavia i due autori non si diedero per vinti e realizzarono un nuovo personaggio basato su Oswald il coniglio che venne trasformato in un topo di nome Mickey; vennero creati due cortometraggi col nuovo personaggio , \"L'aereo impazzito\" (1928) e \"Topolino gaucho\" (1928) che per\u00f2 ricevettero fredda accoglienza. Il successo arriv\u00f2 per\u00f2 col terzo cortometraggio, \"Steamboat Willie\" (1928) nel quale, diversamente dai primi due, era presente il sonoro facendo divenire il personaggio un enorme successo commerciale mondiale. Il corto non fu il primo ad avere il sonoro ma fu il primo nel quale l'accoppiamento fra immagini e suono fu realizzato in maniera professionale e il successo fu tale da porre le basi per la creazione di un impero.\nDi nuovo Ub lavor\u00f2 rapidamente per questo progetto, e il 18 novembre 1928 venne proiettato \"Steamboat Willie\": fu un successo strepitoso, sia grazie al personaggio ideato da Walt e realizzato graficamente da Iwerks, sia grazie alla nuova tecnica del sonoro (fonte: The Hand Behind The Mouse: The Ub Iwerks Story). L'amicizia e la proficua collaborazione artistica tra Ub, Walt e il fratello Oliver Disney sembrava dunque solida perch\u00e9 destinata al successo, ma come spesso accade, meriti e gloria non sono mai ripartiti in parti uguali. Mentre la fama dei fratelli Disney aumentava per Iwerks aumentava solo il lavoro.\nSe Disney ha dato voce al personaggio realizzando storie interessanti, fu Iwerks a realizzarlo graficamente dandogli spessore. Nonostante questo per molto tempo la Disney minimizz\u00f2 l'apporto di Iwerks alle creazione di Mickey Mouse per poi riconoscerne ufficialmente l'apporto alla creazione. Successivamente Iwerks si mise a lavorare al primo corto della serie \"Sinfonie allegre\", \"Danza degli scheletri\" (1929), che realizz\u00f2 praticamente da solo nonostante Disney volesse affiancargli dei collaboratori. Poi pass\u00f2 ad occuparsi delle strisce giornaliere di Topolino, primo fumetto di Mickey Mouse, disegnando una serie di strisce che compongono la storia Topolino nell'isola misteriosa (Lost on a Desert Island) scritta da Disney e distribuito ai quotidiani dalla King Features Syndicate a partire dal 13 gennaio 1930. Vi si ritrovano richiami sia ai primi due cortometraggi del personaggio che a quelli di Oswald e alla serie Laugh-O-Gram. Presto per\u00f2 Iwerks decise di interrompere la sua collaborazione con Disney e lasci\u00f2 il compito di disegnare le strisce al suo inchiostratore nel febbraio 1930, Win Smith. I contrasti con Disney che portarono alla rottura furono dovuti alla volont\u00e0 di questi a rendere pi\u00f9 professionale la realizzazione dei corti facendoli realizzare a uno staff di vari collaboratori, cosa che non vide d'accordo Iwerks \nOpere dello Studio Iwerks.\nIwerks fond\u00f2 un proprio studio di animazione presso gli studi della Metro-Goldwyn-Mayer con il quale produsse molti cortometraggi animati dei quali le serie \"Flip the Frog\" (1930-1933) e \"Willie Whopper\" (1933-1934) sono i pi\u00f9 noti ma nessuno delle sue produzioni raggiunse mai molto successo.\nNonostante le notevoli capacit\u00e0 tecniche, a Iwerks mancava il talento di Disney per la narrazione, concentrandosi pi\u00f9 degli aspetti tecnici dei suoi film che del contenuto al contrario degli studi Disney e Fleischer contro i quali si trovava a competere e ben presto, nel 1936, fu costretto a chiudere lo studio. Nonostante la grande abilit\u00e0 nel disegno i corti animati di Iwerks non riuscirono mai a incontrare un notevole successo di pubblico per la mancanza di una spiccata personalit\u00e0 dei personaggi e di innovazione nelle storie e nelle sceneggiature dei racconti. \nDopodich\u00e9 lavor\u00f2 per un breve periodo per la Warner Bros., producendo quattro cartoni animati della serie di Porky Pig, poi fu alla Columbia Pictures fino a quando, nel 1940, torn\u00f2 a lavorare alla Disney dove lavor\u00f2 come tecnico specializzato fino alla morte nel 1971.\nFilmografia.\nI lavori pi\u00f9 famosi di Iwerks, al di fuori della sua produzione Disney, rimangono \"Flip the Frog\", prodotto per il proprio studio - Flip ha alcune somiglianze abbastanza evidenti con i personaggi con cui Iwerks aveva gi\u00e0 lavorato, Topolino e Oswald the Lucky Rabbit - e \"Merry Mannequins\" (1937).\nIl ritorno alla Disney.\nDopo il suo ritorno ai Disney Studios, nel 1940, Ub lavor\u00f2 principalmente allo sviluppo di nuovi macchinari ed effetti visivi. Gli \u00e8 attribuito lo sviluppo della tecnica per combinare animazione e scene dal vivo, usate per la prima volta in \"I racconti dello zio Tom\". Invent\u00f2 la stampante ottica Multihead, una tecnica che permetteva a un personaggio animato di interagire con attori in cane e ossa e che venne impiegata nei film della Disney \"I tre caballeros\" (1944), \"I racconti dello zio Tom\" (1946) e \"Mary Poppins\" (1964) e ha collaborato allo sviluppo dei parchi tematici della Disney negli anni sessanta. La sua invenzione relativa all'adattamento di una macchina fotocopiatrice per trasferire i disegni direttamente sui fotogrammi permise di risparmiare molto lavoro agli animatori e fu utilizzato per la prima volta nel lungometraggio \"La carica dei cento e uno\" (1961).\nHa curato gli effetti speciali per il film \"Gli uccelli\" di Alfred Hitchcock (\"The Birds,\" 1963).\n\u00c8 morto a Burbank, California, il 7 luglio 1971; venne sepolto nel Forest Lawn Memorial Park di Hollywood Hills, California."}
{"id": "55319", "revid": "76963", "url": "https://it.wikipedia.org/wiki?curid=55319", "title": "Claude de Givray", "text": ""}
{"id": "55321", "revid": "2812", "url": "https://it.wikipedia.org/wiki?curid=55321", "title": "Wernher Von Braun", "text": ""}
{"id": "55322", "revid": "2812", "url": "https://it.wikipedia.org/wiki?curid=55322", "title": "Von Braun", "text": ""}
{"id": "55324", "revid": "125626850", "url": "https://it.wikipedia.org/wiki?curid=55324", "title": "Modus ponens", "text": "Nella logica, il modus ponens (MP), accorciamento del latino modus ponendo ponens (\"modo che afferma\", letteralmente \"modo che pone con l'aver posto\"), \u00e8 una semplice e valida regola d'inferenza, che afferma in parole:\no in notazione con operatori logici:\ndove formula_2 rappresenta l'asserzione logica, nota anche come sequente. Questa forma di deduzione ha due premesse: la prima \u00e8 l'asserzione \"se-allora\" o \"Asserzione condizionale\", cio\u00e8 che p implica q. La seconda premessa \u00e8 che p, l\"'ipotesi\" dell'asserzione condizionale, sia vera. Da queste due premesse si pu\u00f2 logicamente dedurre che q, la \"conseguenza\" nell'affermazione condizionale, dev'essere vera anch'essa.\nLa regola viene talvolta denominata: principio di disgiunzione, affermazione dell'antecedente, ragionamento diretto.\nLa stessa conclusione si evince immediatamente dalla tabella di verit\u00e0 della implicazione logica.\nLa premessa maggiore \u00e8 la implicazione logica (terza colonna). Leggendo la tabella al contrario, se si tiene vera la premessa maggiore e \"p\" \u00e8 vera (premessa minore), necessariamente si cade nel quarto caso, che riporta che anche \"q\" \u00e8 vera.\nEsempi.\nIl seguente \u00e8 un esempio di argomentazione nella forma di \"modus\" \"ponens\":\nIl fatto che l'inferenza sia valida non pu\u00f2 assicurarci che ognuna delle asserzioni contenute sia vera; la validit\u00e0 del modus ponens ci dice che la conclusione deve essere vera se tutte le premesse sono vere. \u00c8 bene ricordare che una valida regola di inferenza in cui una o pi\u00f9 premesse non sono vere \u00e8 chiamata inferenza \"infondata\", laddove tutte le premesse sono vere, allora l'inferenza \u00e8 \"fondata\". Nella gran parte dei sistemi logici, il Modus Ponens \u00e8 considerato valido; tuttavia le sue \"istanze\" possono essere fondate o infondate.\nUna inferenza che utilizza il modus ponens viene chiamata \"deduttiva\".\nPer un divertente dialogo che mette in discussione il modus ponens, vedi \"Quello che la Tartaruga disse a Achille\", di Lewis Carroll."}
{"id": "55325", "revid": "1226", "url": "https://it.wikipedia.org/wiki?curid=55325", "title": "Australopithecus Afarensis", "text": ""}
{"id": "55326", "revid": "283141", "url": "https://it.wikipedia.org/wiki?curid=55326", "title": "NIC handle", "text": "Un NIC handle (Network Information Centre handle) \u00e8 una sequenza alfanumerica di caratteri che rappresenta in maniera univoca un record nei database mantenuti dai Network Information Center. Quando viene registrato un nome di dominio tramite un'autorit\u00e0 delegata, \"(domain name registrar)\", oppure quando viene assegnata una classe di indirizzi IP pubblici, viene assegnato un NIC handle per identificare lo specifico insieme di dati associati con quel nome a dominio (ad esempio l'intestatario, il suo indirizzo e la casella e-mail che pu\u00f2 essere utilizzata per contattarlo). Una volta che il dominio \u00e8 stato registrato, tale NIC handle pu\u00f2 essere utilizzato per effettuare delle ricerche per tale record all'interno del database."}
{"id": "55327", "revid": "37401", "url": "https://it.wikipedia.org/wiki?curid=55327", "title": "Lucy", "text": ""}
{"id": "55328", "revid": "287204", "url": "https://it.wikipedia.org/wiki?curid=55328", "title": "Pianificazione di un esperimento", "text": ""}
{"id": "55337", "revid": "31886", "url": "https://it.wikipedia.org/wiki?curid=55337", "title": "Pur\u0101\u1e47a", "text": "I Pur\u0101\u1e47a (devan\u0101gar\u012b: \u092a\u0941\u0930\u093e\u0923; lett. \"antiche [storie]\") sono un gruppo di testi sacri hind\u016b, redatti in lingua sanscrita, di carattere principalmente mitico e cultuale, il cui scopo primario \u00e8 anche quello dell'educazione religiosa di coloro che non sono considerati \"dvija\" (i \"nati due volte\", i componenti delle prime tre caste hind\u016b: \"br\u0101hma\u1e47a\", \"k\u1e63atriya\" e \"vai\u015bya\"), quindi gli \"\u015budra\" e le donne, ai quali \u00e8 severamente proibito l'ascolto o la lettura dei testi detti \"Shruti\", ovvero le raccolte dei quattro \"Veda\". Cos\u00ec il commentatore dei \"Veda\", S\u0101ya\u1e47a \u0100c\u0101rya (XIV secolo):\nPer questa ragione i \"Pur\u0101\u1e47a\", che fanno parte della raccolta \"Smriti\", sono indicati anche come il \"quinto\" \"Veda\"\" gi\u00e0 a partire dalla \"Ch\u0101ndogya Upani\u1e63ad\":\nDa tener presente anche che, dal punto di vista tradizionale, la letteratura degli \"Itih\u0101sa-Pur\u0101\u1e47a\" \u00e8 una letteratura \"scritta\" a differenza di quella vedica che \u00e8 una cultura, ancora, \"orale\" e che va appresa quindi solo mnemonicamente, essendo fondata soprattutto sulla sonorit\u00e0 (\"\u015babda\"). Essendo la scrittura una pratica che non d\u00e0 in alcun modo accesso al \"sapere\" essa \u00e8 affidata a persone di rango \"inferiore\". \nInoltre, va tenuto presente che gli appartenenti alle famiglie relative alle prime tre caste sono appena l'8,5% dell'intera societ\u00e0 hind\u016b (questa computata sulle quattro caste, esclusi quindi gli \"avar\u1e47a\") e che da questa percentuale vanno sottratte le donne, ci\u00f2 d\u00e0 la cifra dell'importanza religiosa per gli hind\u016b della letteratura scritta degli \"Itih\u0101sa-Pur\u0101\u1e47a\".\nOrigini e stile.\nIl termine \"pur\u0101\u1e47a\" compare gi\u00e0 nelle scritture vediche con il significato di \"antica tradizione\" finendo per indicare, col tempo, quelle raccolte di narrazioni tradizionali inerenti ai miti e alle pratiche di culto, il cui autore, secondo la tradizione, sarebbe il mitico Vy\u0101sa (lett. \"il Compilatore\").\nQuesti testi affondano, quindi e probabilmente, le loro radici in un passato remoto, essendo un vero e proprio ricettacolo di saperi tradizionali, originariamente narrati da bardi detti \"s\u016bta\".\nLa critica moderna ritiene, tuttavia, che i \"Pur\u0101\u1e47a\" pi\u00f9 antichi, considerati per\u00f2 nella forma giunta a noi, vadano fatti risalire a redazioni compiute nei primi secoli della nostra era. \nCos\u00ec Stefano Piano:\nEssendo prevalentemente indirizzati alle caste \"inferiori\", il sanscrito utilizzato in questi testi \u00e8 piuttosto semplice, presentando perfino delle irregolarit\u00e0 grammaticali e delle frasi idiomatiche popolari, nonch\u00e9 influenze dialettali. Per la stessa ragione, la messa per iscritto e la copiatura di tali testi \u00e8, a differenza per quelli contenuti nella \"Shruti\", considerata opera meritoria.\nTutti i \"Pur\u0101\u1e47a\" presentano quindi numerose stratificazioni, nonch\u00e9 diverse parti in comune tra loro, oltre a interpolazioni e a revisioni continue: \nQuesto impedisce una loro precisa datazione, e cronologia, anche se il \"Bh\u0101gavata-Pur\u0101\u1e47a\" pu\u00f2 essere considerato il pi\u00f9 recente tra quelli detti \"maggiori\" (\"mah\u0101pur\u0101\u1e47a\").\n\"Mah\u0101pur\u0101\u1e47a\" e \"Upapur\u0101\u1e47a\".\nUna iniziale canonizzazione dei testi pur\u0101\u1e47ici si avvia verso il III secolo a.C., fissandosi tra il III e il VII secolo d.C..\nTale canonizzazione procede lungo un mito eziologico presente, con leggere varianti, nel \"Matsya\", nel \"N\u0101rada\" e nello \"Skhanda Pur\u0101\u1e47a\", che vuole un originario \"pur\u0101\u1e47a\", composto da un miliardo di strofe, venire suddiviso e sintetizzato in 18 \"pur\u0101\u1e47a\" per complessive 400.000 strofe. \nLa pi\u00f9 antica lista di diciotto testi puranici principali (detti Mah\u0101pur\u0101\u1e47a) \u00e8 contenuta nel Mah\u0101bh\u0101rata (per quanto resti il dubbio di un'interpolazione del testo): l'insieme formato di queste opere pi\u00f9 l'altro grande Itih\u0101sa indiano, il R\u0101m\u0101ya\u0146a, \u00e8 stato definito come un \"quinto Veda\", e per la portata massiva del loro insegnamento etico e religioso, e per l'importanza storica e culturale che questi testi hanno assunto attraverso i secoli. Vengono sovente indicati in letteratura con il composto Itih\u0101sa-Pur\u0101\u1e47a.\nAccanto a questa lista di opere maggiori vennero compilate diverse liste elencanti diciotto Pur\u0101\u0146a minori o secondari, detti Upapur\u0101\u1e47a, che sono in verit\u00e0 presenti in numero assai maggiore e trattano dei pi\u00f9 svariati argomenti, i quali spesso non sono rintracciabili nei Mah\u0101pur\u0101\u1e47a.\nArgomenti trattati.\nViene tradizionalmente affermato che l'argomento affrontato dai Pur\u0101\u1e47a \u00e8 il pa\u00f1calak\u015fa\u0146a, ossia le \"cinque caratteristiche distintive\" qui di seguito elencate:\nIn verit\u00e0 questi temi sono presenti solo in minima parte nelle opere e rappresentano pi\u00f9 che altro un tentativo di canonizzazione teorica della letteratura puranica.\nSi pu\u00f2 dire che i Pur\u0101\u1e47a si basano prevalentemente su testi di carattere mitologico che tendono in definitiva a sfociare nella glorificazione di una divinit\u00e0 piuttosto che un'altra (le pi\u00f9 celebrate sono Vi\u015f\u0146u, spesso sotto forma di avat\u0101ra, \u015aiva ,la \u015aakti e infine Brahm\u0101), ma anche a esaltare il potere salvifico e purificatore di taluni luoghi sacri, periodi temporali, pratiche devozionali (bhakti) e qualit\u00e0 dello spirito. Questi testi, detti M\u0101h\u0101tmya (contrazione di mah\u0101tman, traducibile non letteralmente con \"grandezza\"), costituiscono la parte prevalente di molti Pur\u0101\u1e47a; ad essi sono poi associati altri tipi di testo, come le G\u012bt\u0101 (canti divini che hanno come modello la celeberrima Bhagavadg\u012bt\u0101), gli strota (inni laudativi) e varie storie di carattere edificante.\nTutte queste tipologie testuali sono indipendenti l'una dall'altra ma vengono associate insieme per formare quel quadro composito che \u00e8 il Pur\u0101\u1e47a, sebbene, almeno per quanto riguarda taluni M\u0101h\u0101tmya, si abbiano attestazioni di una loro redazione autonoma.\nClassificazione dei \"Pur\u0101\u1e47a\" maggiori.\nEsistono in letteratura varie classificazioni dei \"Pur\u0101\u1e47a\" maggiori (\"Mah\u0101 Pur\u0101\u1e47a\"): cronologiche, in base alle divinit\u00e0 o in base alle \"gu\u1e47a\". Invero non esiste un accordo univoco fra gli studiosi in nessuna delle prime due classificazioni, e fra le tre quella in base alle divinit\u00e0 \u00e8 forse la pi\u00f9 aleatoria, dato che diversi \"Pur\u0101\u1e47a\" contengono sezioni dedicate a pi\u00f9 divinit\u00e0 (per esempio nello \"\u015aiva Pur\u0101\u1e47a\" due capitoli sono dedicati a Vi\u1e63\u1e47u).Seguendo la classificazione in base alle tre \"gu\u1e47a\", e cio\u00e8: \"r\u0101jas\" (generazione, passione: attributo di Brahm\u0101); \"t\u0101mas\" (dissolvimento, oscurit\u00e0: attributo di \u015aiva); \"s\u0101ttva\" (mantenimento, verit\u00e0: attributo di Vi\u1e63\u1e47u), abbiamo la seguente classificazione:\nIl phala.\nIl fine ultimo posto dai Pur\u0101\u1e47a \u00e8 l'acquisizione di un phala (lett. \"frutto\", in questo caso traducibile con \"merito spirituale\"). Esso si pu\u00f2 ottenere nei modi pi\u00f9 vari (nelle singole opere spesso si possono trovare indicazioni specifiche): principalmente attraverso la lettura, l'ascolto del testo e rendendo devozione al dio in esso celebrato, ma anche seguendo le indicazioni date sul pellegrinaggio in luoghi sacri e addirittura semplicemente possedendolo o facendone dono a un brahmano."}
{"id": "55353", "revid": "713168", "url": "https://it.wikipedia.org/wiki?curid=55353", "title": "Premio Apollo", "text": "Il premio Apollo (nell'originale francese Prix Apollo) \u00e8 un riconoscimento letterario creato nel 1972 da Jacques Sadoul. Incoronava i migliori romanzi di fantascienza scritti o tradotti in lingua francese. Non \u00e8 stato pi\u00f9 assegnato dal 1990."}
{"id": "55354", "revid": "339392", "url": "https://it.wikipedia.org/wiki?curid=55354", "title": "Michail Gorbaciov", "text": ""}
{"id": "55355", "revid": "1318658", "url": "https://it.wikipedia.org/wiki?curid=55355", "title": "Michail Gorba\u010d\u00ebv", "text": "\"Cursus honorum\" all'interno del PCUS.\nSi diploma e viene ammesso alla facolt\u00e0 di legge dell'Universit\u00e0 statale di Mosca dove ebbe, tra i compagni di studi, il ceco Zdenek Mlynar. Si laurea nel 1955 e prosegue gli studi per corrispondenza, ottenendo una seconda laurea (nel 1967) in economia agraria presso l'Universit\u00e0 statale di agraria di Stavropol'. In questo periodo si iscrive al Partito Comunista dell'Unione Sovietica e incontra la futura moglie Raisa Titarenko, che sposer\u00e0 il 25 settembre 1953 e con la quale vivr\u00e0 da allora fino alla sua morte nel settembre 1999 e dalla quale avr\u00e0 la loro unica figlia, Irina Michailovna, nel 1957.\nTornato nella citt\u00e0 natale, gli viene offerto un incarico nell'associazione giovanile \"Komsomol\". Nel 1970 ha inizio la sua carriera politica con l'elezione a Primo Segretario del Comitato del Partito nel Territorio di Stavropol. Si riconosce nel gruppo facente capo al membro del Politburo F\u00ebdor Davydovi\u010d Kulakov, che sostituisce come responsabile del comitato centrale per l'agricoltura; quando Kulakov \u00e8 stroncato da un infarto nel 1978, entra nel Politburo come membro supplente.\nNel 1979 si trasferisce a Mosca e fa squadra con l'altro membro supplente di tendenza riformista, P\u00ebtr Mironovi\u010d Ma\u0161erov, ma, dopo la morte di costui in un incidente stradale, tocca a lui la promozione a membro titolare del \"Politburo\" del Comitato Centrale del PCUS, ricevendo il patronato da Jurij Vladimirovi\u010d Andropov (capo del KGB e nativo di Stavropol'), che sormonta l'obiezione sulla sua giovane et\u00e0.\nIn questo periodo le sue posizioni all'interno del PCUS generano pi\u00f9 occasioni di viaggi all'estero, che divengono sempre pi\u00f9 frequenti e influenzano sempre pi\u00f9 profondamente il suo punto di vista politico e sociale riguardo alla guida del Paese. Nel 1975 aveva gi\u00e0 condotto una delegazione nella Repubblica federale di Germania; nel 1983 guid\u00f2 una delegazione sovietica in Canada per incontrare il Primo ministro Pierre Trudeau e alcuni membri della Camera dei Comuni canadese.\nJurij Vladimirovi\u010d Andropov, prima della sua morte (avvenuta nel 1984), lo indic\u00f2 alla guida del Partito, ma la successione di Konstantin \u010cernenko gli garant\u00ec solo un posto di grande rilievo nella gerarchia, che apparve da subito quello di un vero e proprio delfino.\nIl 13 giugno 1984 partecip\u00f2 come delegato sovietico ai funerali a Roma del segretario del Partito Comunista Italiano Enrico Berlinguer. Dopo una lunga preparazione, nel novembre successivo fu annunciato il suo viaggio nel Regno Unito, che ebbe luogo il 16 dicembre 1984, quando si rec\u00f2 nel Regno Unito per incontrare il Primo ministro Margaret Thatcher.\nFu alla morte di Konstantin \u010cernenko che Michail Gorba\u010d\u00ebv (all'et\u00e0 di 54 anni) venne eletto Segretario Generale del PCUS, la carica pi\u00f9 alta nella gerarchia di partito e del Paese: era l'11 marzo 1985.\nSegreteria generale e presidenza dell'URSS.\nNel 1985.\nNel 1985, Gorba\u010d\u00ebv annunci\u00f2 la necessit\u00e0, a causa dello stallo nell'economia sovietica, di una profonda riorganizzazione della stessa. Inizialmente, le sue riforme furono incentrate sulla coppia di parole \"uskorenie\" (accelerazione) e gospriomka (controllo statale sulla produzione), ma ben presto furono i termini \"glasnost\"' (liberalizzazione, apertura, trasparenza) e \"perestrojka\" (ricostruzione) a diventare pi\u00f9 popolari.\nLa cosiddetta \"Generazione Komsomol\" - che nell'era di Leonid Bre\u017enev esprimeva amministratori di mentalit\u00e0 tecnocratica, ostili alla prosecuzione della stagnazione economica - si rivel\u00f2 l'uditorio pi\u00f9 ricettivo per Gorba\u010d\u00ebv e il vivaio di molti uomini d'affari e politici postcomunisti, specialmente nelle repubbliche baltiche.\nGorba\u010d\u00ebv propose un \"programma di riforma\" che si approv\u00f2 nelle sessioni di aprile 1985 del Comitato Centrale. In maggio pronunci\u00f2 un discorso a Leningrado, patrocinando riforme pi\u00f9 generalizzate.\nLe riforme incominciarono con il rinnovamento di alte cariche, mediante la sostituzione di Andrej Gromyko con Eduard Shevardnadze come ministro degli esteri. Gromyko, disprezzato in Occidente come 'Signor Nyet', aveva servito per ventotto anni come ministro degli esteri ed era considerato di \"idee antiquate.\" Robert D. English osserv\u00f2 che, nonostante l'inesperienza diplomatica di Shevardnadze, Gorba\u010d\u00ebv \"condivide con lui una visione\" oltre all'esperienza nella gestione di una regione agricola dell'Unione Sovietica (Georgia), cosa che significava che ambedue possedevano deboli vincoli con il complesso industriale-militare.\nIl primo grande programma di cambiamenti introdotto da Gorba\u010d\u00ebv fu la lotta al consumo dell'alcool del 1985, che fu progettata per lottare contro la diffusione dell'alcolismo nell'Unione Sovietica. Si regolarono i prezzi della vodka, del vino e della birra e se ne limitarono le vendite. Le persone che erano sorprese in stato di ubriachezza nei luoghi di lavoro o in pubblico erano processate. Si proib\u00ec il consumo di bevande alcoliche nei treni di lunga distanza e nei luoghi pubblici, cos\u00ec come si censurarono le scene di consumo di alcolici nei film. Tuttavia, questa riforma non ebbe un effetto significativo sull'alcolismo nel paese, ma economicamente fu un duro colpo per le entrate dovute alla diffusione dell'alcolismo nell'Unione Sovietica (la produzione di bevande alcoliche migr\u00f2 verso il mercato nero poich\u00e9 la mafia russa aveva un'organizzazione capillare).\nNel 1986.\nLa sua politica di riforme decoll\u00f2 con l'approvazione, durante il ventisettesimo congresso del PCUS (nel mese di febbraio del 1986), della \"Glasnost\"', della \"Perestrojka\" e della \"Uskorenie\" (accelerazione dello sviluppo economico).\nI nuovi princ\u00ecpi strategici porteranno alla fine della Guerra Fredda, arrestando la corsa agli armamenti tra USA e URSS e diminuendo grandemente il rischio di un conflitto nucleare. Dall'aprile di quell'anno dovette gestire il Disastro di \u010cernobyl'.\nL'11 ottobre 1986, Gorba\u010d\u00ebv e il presidente statunitense Ronald Reagan si incontrano a Reykjav\u00edk per discutere la riduzione degli arsenali nucleari installati in Europa. Tutto ci\u00f2 condurr\u00e0, nel 1987 alla firma del Trattato INF sulla eliminazione delle armi nucleari a raggio intermedio in Europa.\nNel 1987.\nIl Plenum del Comitato Centrale del Partito Comunista dell'Unione Sovietica del gennaio 1987 vide la cristallizzazione delle riforme politiche di Gorba\u010d\u00ebv, comprese le proposte di ammettere una pluralit\u00e0 di candidati per le elezioni e la nomina di persone esterne al Partito in incarichi nel Governo.\nIn quello stesso anno, il 28 maggio (il giorno della Festa delle Guardie di Frontiera), nella Piazza Rossa di Mosca, fra lo sgomento dei passanti, atterr\u00f2 un aeroplano sportivo pilotato dal diciannovenne cittadino della Repubblica Federale Tedesca Mathias Rust. Rust era decollato da Amburgo, e dopo un breve scalo a Helsinki, doveva proseguire alla volta di Stoccolma. In seguito per\u00f2 egli aveva cambiato rotta dirigendosi in territorio sovietico. Subito dopo aver varcato la frontiera e poi, mentre avanzava sulla rotta per Mosca, pi\u00f9 volte era stato intercettato dai radar e avvicinato da caccia sovietici, i quali per\u00f2 non avevano ricevuto alcun ordine di reagire. Neppure il sistema automatico della difesa contraerea della capitale aveva funzionato poich\u00e9 proprio quel giorno esso era stato messo fuori servizio per lavori di manutenzione. Che un giovane della Germania Occidentale fosse riuscito a volare con un aereo da turismo Cessna 172 fino a Mosca, attraversando le frontiere sovietiche senza essere scoperto e atterrando vicino alla Piazza Rossa, scredit\u00f2 massicciamente i militari sovietici: Gorba\u010d\u00ebv ne approfitt\u00f2 per imporre grandi cambiamenti di personale, cominciando dal vertice, dove nomin\u00f2 Dmitrij Timofeevi\u010d Jazov come ministro della Difesa.\nLe riforme economiche occuparono gran parte del resto del 1987. In giugno si approv\u00f2 una nuova legge che concedeva alle imprese pi\u00f9 indipendenza, e in novembre Gorba\u010d\u00ebv pubblic\u00f2 un libro intitolato \"Perestroika: New Thinking for Our Country and the World\" (Perestroika: un nuovo pensiero per il nostro paese e il mondo), dove delucidava le sue principali idee per la riforma. Nonostante ci\u00f2, contemporaneamente aumentava l'acredine personale e professionale tra Gorba\u010d\u00ebv e Boris El'cin: questi fu sostituito come Primo Segretario del Partito di Mosca, dopo avere criticato Gorba\u010d\u00ebv e altri durante il Plenum di ottobre. Nello stesso anno furono ufficialmente riabilitati molti degli oppositori di Stalin, in proporzioni ben maggiori della prima destalinizzazione del 1956.\nNel 1988.\nIl 1988 vide l'introduzione della \"glasnost\"' mediante nuove libert\u00e0 individuali ai cittadini, come una maggiore libert\u00e0 di espressione e libert\u00e0 di religione. Questo fu un cambiamento radicale, poich\u00e9 il controllo della parola e la repressione delle critiche da parte del governo era stato - fino ad allora - una parte centrale del sistema sovietico. La stampa divent\u00f2 molto meno controllata e migliaia di prigionieri politici e dissidenti furono messi in libert\u00e0.\nLa meta di Gorba\u010d\u00ebv nella realizzazione della glasnost' fu di mettere sotto pressione i conservatori dentro il PCUS, che si opponevano alle sue politiche di ristrutturazione economica: ci\u00f2 fu fatto da Gorba\u010d\u00ebv con la speranza che, attraverso differenti gamme di apertura, dibattito e partecipazione, il paese sovietico appoggiasse le sue iniziative di riforma. Allo stesso tempo, Gorba\u010d\u00ebv apr\u00ec se stesso e le sue riforme alle critiche nell'opinione pubblica, come si evidenzia in una lettera di Nina Andreeva - di critiche alle sue riforme - pubblicata nell'edizione di marzo di \"Sovetskaja Rossija\". Queste critiche si sarebbero moltiplicate, alla fine degli anni ottanta, quando diventarono palesi la scarsit\u00e0 di prodotti basilari e delle forniture, giunte a livelli tipici dei tempi di guerra.\nLa Legge delle Cooperative - promulgata nel maggio 1988 - fu forse la pi\u00f9 radicale delle riforme economiche durante la prima parte dell'era di Gorba\u010d\u00ebv. Per la prima volta dalla Nuova Politica Economica di Lenin, la legge permetteva la propriet\u00e0 privata delle imprese di servizi, nell'industria manifatturiera e in settori del commercio esterno. Inizialmente, la legge imponeva alte imposte e restrizioni di impiego, ma questi elementi furono rivisti, pi\u00f9 tardi, per non scoraggiare l'attivit\u00e0 del settore privato. In virt\u00f9 di questa disposizione, le cooperative, i ristoranti, i negozi e i fabbricanti di manifatture si trasformarono, modificando in parte la scena economica sovietica. Va segnalato che alcune delle Repubbliche Socialiste Sovietiche ignorarono queste restrizioni; in Estonia alle cooperative fu permesso di servire pienamente alle necessit\u00e0 dei visitatori stranieri e lo stabilimento di \"joint ventures\" con imprese straniere.\nNel giugno 1988, nella XIX Conferenza del Partito Comunista dell'Unione Sovietica, Gorba\u010d\u00ebv diede inizio a radicali riforme destinate a ridurre il controllo dell'apparato governativo sulle attivit\u00e0 private. Propose un nuovo modello di \"governance\" nella forma di un sistema presidenziale, con un nuovo elemento legislativo che si sarebbe denominato Congresso dei Deputati del Popolo dell'Unione Sovietica.\nNel settembre del 1988 Gorba\u010d\u00ebv assunse anche la carica di capo dello Stato mandando in pensione Andrej Gromyko.\nIn politica estera, Gorba\u010d\u00ebv, insieme con il suo ministro degli esteri Eduard \u0160evardnadze, consegu\u00ec anche il ritiro delle truppe sovietiche dall'Afghanistan, messo in pratica dopo la stipula degli Accordi di Ginevra (1988). Gorba\u010d\u00ebv - in vari viaggi nei paesi del patto di Varsavia - annunciava la fine della dottrina Bre\u017enev, il che avrebbe permesso alle nazioni del Blocco orientale di tornare alla democrazia.\nNel 1989.\nLe elezioni per il Congresso dei Deputati del Popolo dell'Unione Sovietica si celebrarono in marzo e aprile 1989. \nNelle elezioni, furono sconfitti molti candidati del Partito. Inoltre, Boris El'cin fu scelto per Mosca e ritorn\u00f2 alla vita politica per trasformarsi nel principale critico di Gorba\u010d\u00ebv.\nIl Congresso si riun\u00ec per la prima volta il 25 maggio. Il suo primo compito fu l'elezione dei rappresentanti del Congresso nel Soviet Supremo. Nonostante la sua elezione a Presidente, il Congresso port\u00f2 problemi per Gorba\u010d\u00ebv, poich\u00e9 le sue sessioni furono teletrasmesse, generando pi\u00f9 visibilit\u00e0 nelle critiche al potere e una domanda popolare di una riforma ancora pi\u00f9 rapida.\nIl resto del 1989 fu marcato dalla caduta del muro di Berlino e dalle questioni nazionali, che tornavano a essere sempre di pi\u00f9 problematiche. Malgrado la distensione internazionale raggiungesse livelli senza precedenti - con la ritirata sovietica della guerra dell'Afghanistan e con i dialoghi tra gli Stati Uniti d'America e l'Unione Sovietica, che continuarono tra Gorba\u010d\u00ebv e il neopresidente George H. W. Bush - le riforme interne cominciarono a soffrire la crescente divergenza tra i riformisti, che criticavano il lento ritmo di cambiamento, e i conservatori che criticavano l'estensione del cambiamento.\nL\u20198 settembre 2018 una ex spia del Regno Unito, che utilizza nel suo libro lo pseudonimo di Tom Shore, afferm\u00f2 di aver sventato nel 1989 un complotto per assassinarlo in occasione di una sua visita in Germania Est. La spia dichiar\u00f2 di avere scoperto la macchinazione mentre era sotto copertura, riuscendo poi a neutralizzarla. L\u2019attentato sarebbe stato organizzato dai terroristi di estrema sinistra della Rote Armee Fraktion, con il beneplacito dei vertici del Politburo del partito e del KGB: l\u2019omicidio di Gorba\u010d\u00ebv avrebbe fornito all\u2019URSS un pretesto per invadere la Germania Orientale e ristabilire il suo controllo sui Paesi del Patto di Varsavia..\nNel 1990.\nIl 15 marzo 1990 il Congresso dei rappresentanti del popolo dell'URSS (il primo parlamento costituito sulla base di libere elezioni nella storia del Paese) elegge Gorba\u010d\u00ebv presidente dell'Unione Sovietica. Il 15 ottobre dello stesso anno, grazie alla sua fama di riformatore e \"leader\" politico mondiale, nonch\u00e9 al contributo dato per migliorare le sorti della guerra fredda, gli viene assegnato il Premio Nobel per la Pace.\nIn politica interna si giova di una dialettica tra conservatori (guidati da Liga\u010d\u00ebv e \u018fliyev) e riformatori (rappresentati da Bor\u00eds El'cin e \u0160evardnadze), da lui abilmente guidata per mantenersi in equilibrio tra i due schieramenti interni al PCUS e portare cos\u00ec il Paese a un moderato progresso democratico. Ma nel 1988-1989 l'equilibrio del \"divide et impera\" vacilla paurosamente: i primi moti nazionalisti nel Caucaso e nei Paesi baltici sfociano in disordini e crimini (ad esempio l'eccidio degli armeni nella capitale azera Baku, gli assassinii di persone russe in Kazakistan e altro).\nDi fronte a questi fatti che minavano l'integrit\u00e0 territoriale e politica del Paese Gorba\u010d\u00ebv si comporta in un modo difficilmente spiegabile. Prima non reagisce affatto, mentre i disordini assumono vaste dimensioni. Poi ordina di usare la forza militare, il che provoca ulteriori vittime e accresce i sentimenti indipendentisti.\nNel 1991.\nL'uso della forza macchia l'inizio dell'anno, nel caso della Lituania dove, dopo aver a lungo tollerato, se non addirittura sostenuto, un'intensa attivit\u00e0 di movimenti indipendentisti, nel gennaio 1991 Gorba\u010d\u00ebv ordina improvvisamente all'esercito di occupare la sede del parlamento e della TV a Vilnius (analogo tentativo fallisce a Tallinn). Le reazioni militari violente non producono nulla, oltre ai morti e l'odio verso il potere centrale moscovita (\u00e8 allora che vengono all'uopo costituiti i famigerati OMON, le truppe del Ministero dell'interno incaricate della repressione, che fa diverse decine di morti imputate direttamente al Cremlino).\nBoris El'cin, poi, viene prima eletto Presidente della Repubblica russa e poi abbandona il PCUS, inneggiando alla necessit\u00e0 di abolire la disposizione costituzionale sul ruolo guida del Partito Comunista. Mentre l'economia, tra tentativi di liberalizzazione e resistenze collettivistiche, perdeva colpi, nell'agosto 1991 i comunisti conservatori tentarono un colpo di Stato: nonostante il fatto che Gorba\u010d\u00ebv ne fosse stato la prima vittima, essendo rimasto recluso per tre giorni nella villa presidenziale in Crimea, gli fu contestato da Boris El'cin - dopo che questi pieg\u00f2 la resistenza dei golpisti coll'alleanza dei presidenti delle repubbliche federate non russe - di aver con le sue tattiche favorito il radicamento al potere non di interlocutori responsabili della perestroika, ma di pericolosi avventuristi.\nNonostante il suo dissenso dalla deriva liberista propugnata da El'cin, il partito Comunista venne messo al bando e i suoi beni confiscati. Il 25 dicembre 1991 Gorba\u010d\u00ebv rassegn\u00f2 le sue dimissioni da Capo dello Stato: poche settimane prima, l'8 dicembre 1991 i capi degli stati di Russia con Boris El'cin e Gennadij Burbulis, Ucraina con Leonid Krav\u010duk e Vitol'd Fokin e Bielorussia con Stanisla\u016d \u0160u\u0161kevi\u010d e Vja\u010desla\u016d Kebi\u010d avevano firmato a Belave\u017eskaja pu\u0161\u010da l'Accordo di Belave\u017ea, il trattato che sanciva la dissoluzione dello Stato sovietico. Tale dissoluzione venne ufficialmente confermata il 26 dicembre dello stesso anno, dal Soviet Supremo.\nAttivit\u00e0 successive alle dimissioni da Capo di Stato.\nDal gennaio del 1992 Gorba\u010d\u00ebv \u00e8 presidente della Fondazione Internazionale Non-Governativa per gli Studi Socio-Economici e Politici (la Fondazione Gorba\u010d\u00ebv). Dal marzo del 1993 \u00e8 inoltre presidente (nonch\u00e9 fondatore) della Green Cross International, un'organizzazione ambientalista indipendente presente in pi\u00f9 di 30 paesi.\nHa inoltre ricoperto l'incarico di Presidente del Partito Socialdemocratico Unito della Russia, fondato il 26 novembre 2001, un'unione di parecchi partiti socialisti democratici, dalla cui guida si \u00e8 dimesso nel maggio 2004 a causa di un disaccordo con il presidente del partito, Konstantin Titov, relativo alla nuova direzione intrapresa durante la campagna elettorale del dicembre 2003.\nNel giugno 2004 ha assistito al funerale di Ronald Reagan. Nel mese di settembre, a seguito degli attacchi terroristici ceceni in Russia, il presidente Vladimir Putin ha lanciato un'iniziativa per sostituire l'elezione dei governatori regionali con un sistema per cui gli stessi sono direttamente nominati dal presidente e approvati dalle legislature regionali. Gorba\u010d\u00ebv ha criticato tali provvedimenti, accusando Putin di allontanarsi dalla via democratica. Gorba\u010d\u00ebv \u00e8 presidente del Women's World Award, un concorso annuale sponsorizzato dall'organizzazione World Awards.\nRiconoscimenti.\nMichail Gorba\u010d\u00ebv ha ottenuto l'Ordine della Bandiera Rossa del Lavoro, tre Ordini di Lenin e molte altre onorificenze e riconoscimenti sovietici e internazionali, oltre a numerose lauree \"honoris causa\" da universit\u00e0 di tutto il mondo. Nel 1990 gli \u00e8 stato consegnato il Premio Nobel per la pace.\nCritiche.\nLa figura di Gorba\u010d\u00ebv \u00e8 normalmente vista in modo positivo in Occidente, mentre in Russia la sua immagine \u00e8 vista con meno favore. Secondo un sondaggio del 2017, realizzato dall'istituto indipendente Levada Center, il 46% dei russi ha un'opinione negativa nei confronti di Gorba\u010d\u00ebv, il 30% gli \u00e8 indifferente, mentre il 15% ne ha un'opinione positiva. Pesa a suo carico la dissoluzione dello Stato sovietico, che ha avuto notevoli ripercussioni, anche economiche, per vasti strati della popolazione russa. In particolare gli si attribuisce la responsabilit\u00e0 delle seguenti iniziative:\nVita privata.\nPosizioni sulla religiosit\u00e0.\nBattezzato alla nascita cristiano ortodosso, Gorba\u010d\u00ebv ha dichiarato di essere ateo fin da giovane.\nDurante la sua \"leadership\", su tale materia, intraprese azioni per favorire una maggiore libert\u00e0 nella pratica dei vari culti in Unione Sovietica.\nLa \"voglia di Gorba\u010d\u00ebv\".\nL\u2019esteso nevo vinoso che Gorba\u010d\u00ebv ha sulla fronte dalla nascita \u00e8 stato spesso oggetto di attenzione da parte di critici e satirici. Anche se alcuni hanno suggerito che per la sua immagine avrebbe facilmente potuto rimuovere chirurgicamente quella voglia, Gorba\u010d\u00ebv stesso ha pi\u00f9 volte ricordato di non essere interessato, dal momento che soprattutto sui personaggi pubblici \u00e8 importante che si dia meno importanza alla propria persona e pi\u00f9 importanza ai problemi veri del paese.\nBibliografia.\nMichail Gorba\u010d\u00ebv \u00e8 autore di numerosi scritti e saggi, tra i quali:"}
{"id": "55356", "revid": "339392", "url": "https://it.wikipedia.org/wiki?curid=55356", "title": "Michail Gorbaciof", "text": ""}
{"id": "55357", "revid": "1546219", "url": "https://it.wikipedia.org/wiki?curid=55357", "title": "Reti", "text": "I Reti erano un'antica popolazione tirsenica di lingua preindoeuropea e paleoeuropea, stanziata nelle Alpi Centro-orientali, tra Italia e Austria, la cui cultura materiale \u00e8 identificata con la \"facies\" di Fritzens-Sanzeno della seconda et\u00e0 del ferro, in continuit\u00e0 con la precedente cultura di Luco-Meluno sviluppatasi tra la fine dell'et\u00e0 del bronzo e la prima et\u00e0 del ferro.\nLa civilt\u00e0 retica aveva come epicentro l'attuale Trentino o comunque in generale tutto il Tirolo storico, sviluppandosi in tutta l'area prealpina veneta (Veronese, Vicentino, Trevigiano), nel Feltrino e nel Bellunese e infine allargandosi al di l\u00e0 delle Alpi fino all'Engadina nel Canton Grigioni in Svizzera, dove \u00e8 localizzata \"Curia Raetorum\" (l'odierna Coira / Chur), allo Steinberg nel Tirolo nord-orientale, e alla Germania meridionale a sud del Danubio. La toponomastica pi\u00f9 antica del Bellunese (es. \"Arten, Belluno, Cismon\") e del Friuli (\"Ampezzo, Esemon, Fanna, Inglagna, Pisimoni, Senons\", ecc.) dimostrerebbe una presenza, che potremmo per ora definire \"pararetica\", per tutta l'area alpina e prealpina della regione.\nSecondo lo storico romano Plinio il Vecchio i Reti erano divisi in vari gruppi, riconducibili per\u00f2 a un'unica entit\u00e0 etnico-culturale di origine etrusca; questa molteplicit\u00e0 di comunit\u00e0 pone serie difficolt\u00e0 agli studiosi nel delineare con precisione l'area da loro occupata. Ma \u00able evidenze archeologiche smentiscono decisamente tale rapporto di discendenza\u00bb dei Reti dagli Etruschi, mentre studi recenti di linguistica hanno confermato una parentela tra la lingua retica e quella etrusca, ipotizzando che la separazione tra le due lingue sia avvenuta in un momento della preistoria precedente all'et\u00e0 del bronzo, con \u00abla comune origine della famiglia linguistica da collocare in tempi pi\u00f9 antichi, almeno all\u2019et\u00e0 neolitica ed eneolitica\u00bb.\nA seguito della conquista dell'arco alpino effettuata sotto l'imperatore Augusto tra il 15 e il 16 a.C. i popoli retici furono sottomessi a Roma, e successivamente inseriti nella provincia di Rezia.\nEtnonimo.\nLo storico latino Plinio il Vecchio (23-79 d.C.) fa derivare il nome Reti dal re eponimo \"Reto\", comandante delle popolazioni etrusche che, stanziate nell'area padana, furono costrette a riparare sui monti alpini dall'arrivo dei Galli. Nelle iscrizioni in lingua retica l'etnonimo \u00e8 attestato come \"Reite\", \"Reitu\u00f2\", \"Reitu\", \"Reitui\", \"Ritie\", \"Ritaliesi\".\nStoria.\nLe origini nelle fonti antiche.\nIl primo uso del termine \"retico\" risale a Catone il censore (234-149 a.C.), che lo utilizz\u00f2 per descrivere un vino pregiato. Tre autori antichi, Tito Livio, Pompeo Trogo e Plinio il Vecchio, ci tramandano la discendenza dei Reti dagli Etruschi\nSecondo lo storico latino Tito Livio (59 a.C. - 17 d.C.) i Reti \"senza dubbio\" discendono dagli Etruschi, ritirati sull'arco alpino a seguito delle invasioni celtiche nel nord Italia.\nAutorevoli archeologi e storici dell'800, come Barthold Georg Niebuhr, Karl Otfried M\u00fcller, Theodor Mommsen, Wolfgang Helbig, Gaetano De Sanctis e Luigi Pareti, ribaltano la visione tradizionale degli autori classici di lingua latina e sostengono che siano gli Etruschi a migrare da nord nel Centro Italia, dai territori alpini dei Reti, e che quindi siano gli Etruschi a discendere dai Reti, e non viceversa.\nLo storico greco Strabone (58 a.C.-25 d.C. circa) descrive i Reti associandoli ai Vindelici, collocandoli tra Elvezi e Boi sopra \"Verona e Como\"; precisa inoltre che alla \"stirpe retica\" appartengono sia i Leponzi che i Camuni. Ma i Leponzi archeologicamente sono associati alla cultura di Golasecca dell\u2019Italia nord-occidentale e linguisticamente alla famiglia celtica, mentre il rapporto linguistico tra la lingua camuna e quella retica \u00e8 ancora oggetto di indagine.\nNel libro VII sempre Strabone descrive il territorio dei Reti, che si trova a cavallo delle Alpi tra il lago di Costanza e le terre degli Insubri in Italia:\nLo storico latino Plinio il Vecchio (23-79 d.C.) nella sua Storia naturale ricorda che \"Feltre, Trento e Berua sono centri dei Reti, e Verona \u00e8 dei Reti e degli Euganei; inoltre:\nI contatti con Etruschi e Celti.\nDurante l'et\u00e0 del ferro, soprattutto dal VI secolo a.C., si afferma nell'area tra il Tirolo e il Trentino la cultura di Fritzens-Sanzeno, che perdurer\u00e0 fino alla conquista dell'area da parte di Roma, nel I secolo a.C., che segner\u00e0 appunto la fine di quest'epoca.\nDal VI secolo a.C. si segnala anche una significativa influenza etrusca nel nord-Italia, ponendosi di fatto come cultura mediatrice tra le popolazioni mediterranee e quelle transalpine. Il territorio della valle dell'Adige si presentava come la via pi\u00f9 breve per giungere oltralpe, attraverso i due passi della Resia e del Brennero.\nTra la fine del V e l'inizio del IV secolo le popolazioni celtiche si insediano nella pianura Padana; tra i vari gruppi quello dei Celti Cenomani s'inserisce tra i fiumi Oglio e Adige, sostituendo gli Etruschi nei traffici con i Reti.\nLa conquista romana.\nL'azione romana di conquista \u00e8 descritta dallo storico romano di lingua greca Cassio Dione (155-229): a seguito delle incursioni dei Reti nei territori romanizzati d'Italia, e delle loro pratiche cruente (\"uccidevano persino tutti i maschi che c'erano tra i loro prigionieri, non solo quelli gi\u00e0 nati, ma anche quelli che si trovavano ancora nel ventre delle donne, scoprendone il sesso in base ai responsi oracolari\") Augusto invi\u00f2 Druso e Tiberio alla conquista del loro territorio. Tiberio li assal\u00ec dal versante nord, attraversando il Lago di Costanza con delle imbarcazioni. Dopo averli sconfitti in battaglia, i Romani si preoccuparono di deportarne in altri luoghi un numero sufficiente, affinch\u00e9 non fossero progettate delle rivolte, lasciandone sul posto un numero esiguo, appena sufficiente per popolarne la terra.\nSociet\u00e0.\nNelle antiche descrizioni i Reti appaiono come un popolo portato alla guerra e selvaggio, che non perdeva occasione per effettuare scorrerie ed attacchi verso i fondovalle gi\u00e0 romanizzati. D'altro lato essi stessi erano visti come un ostacolo al transito tra i versanti nord e sud delle Alpi, in quanto obbligavano al pagamento di pedaggi e assalivano convogli. Si suppone che queste descrizioni siano state volutamente enfatizzate per giustificare la conquista delle Alpi da parte dei Romani.\nI siti archeologici pi\u00f9 importanti sono Sanzeno e Mechel in val di Non, il Doss Castel, il castelliere sul Col de Pigui nei pressi di Mazzin, e Laives: per tali insediamenti \u00e8 possibile parlare di strutture protourbane. Si definisce Cultura di Fritzens-Sanzeno la cultura materiale retica, che prende il nome da queste due localit\u00e0 (l'una nella valle dell'Inn e l'altra in Val di Non), che and\u00f2 a sovrapporsi alle precedenti Cultura di Luco-Meluno e cultura di Hallstatt.\nNell'arco alpino sono ricordati alcuni gruppi culturali con affinit\u00e0 a quello di Fritzens Sanzeno:\nReligione.\nNel 1960 Osmund Menghin ha avanzato l'ipotesi che i Reti non fossero una popolazione, quanto invece un \"gruppo di culto\", a cui si associa, per assonanza, il culto della divinit\u00e0 Reitia.\nLingua.\nLa scrittura retica, documentata a partire dal 500 a.C., \u00e8 attestata da circa 280 iscrizioni testuali su 230 oggetti. Le iscrizioni retiche sono state trovate in un'area che comprende, in Italia, il Trentino, l'Alto-Adige e parte del Veneto settentrionale e occidentale, in Austria il Tirolo settentrionale, e la bassa Valle Engadina nel Canton Grigioni in Svizzera.\nAnalizzando le iscrizioni rinvenute sono state distinte due varianti grafiche: quella di Fritzens-Sanzeno e quella di Magr\u00e8 (Vicenza) Anche l\u2019areale di diffusione delle iscrizioni retiche coincide con l'areale archeologico delle culture di Fritzens-Sanzeno da una parte e Magr\u00e8 dall'altra.\nImportante notare, come nell'Etrusco, l'assenza della lettera O. I Reti, sebbene con modalit\u00e0 diverse e pi\u00f9 articolate, condivisero con i Venetici l'adozione dell'alfabeto etrusco.\nSecondo il linguista tedesco Helmut Rix, il retico appartiene alla famiglia delle lingue tirseniche, insieme all'etrusco e alla lingua lemnia. Sulla scia di Rix, successivi studi di Stefan Schumacher, di Carlo De Simone e Simona Marchesini hanno ipotizzato che retico ed etrusco discendano da un \u00abtirrenico comune\u00bb dal quale si sarebbero divisi in tempi remoti, prima dell'et\u00e0 del Bronzo."}
{"id": "55359", "revid": "339392", "url": "https://it.wikipedia.org/wiki?curid=55359", "title": "Mikhail Gorbachov", "text": ""}
{"id": "55360", "revid": "339392", "url": "https://it.wikipedia.org/wiki?curid=55360", "title": "Michail Gorbachov", "text": ""}
{"id": "55361", "revid": "212348", "url": "https://it.wikipedia.org/wiki?curid=55361", "title": "Asi", "text": ""}
{"id": "55364", "revid": "154893", "url": "https://it.wikipedia.org/wiki?curid=55364", "title": "Suomi", "text": "Suomi pu\u00f2 essere:"}
{"id": "55365", "revid": "1305772", "url": "https://it.wikipedia.org/wiki?curid=55365", "title": "Finnico", "text": "Finnico relativo a "}
{"id": "55366", "revid": "2812", "url": "https://it.wikipedia.org/wiki?curid=55366", "title": "Qenya", "text": ""}
{"id": "55367", "revid": "2103", "url": "https://it.wikipedia.org/wiki?curid=55367", "title": "Gian Domenico Cassini", "text": ""}
{"id": "55368", "revid": "339392", "url": "https://it.wikipedia.org/wiki?curid=55368", "title": "Mikhail Sergeyevich Gorbaciov", "text": ""}
{"id": "55369", "revid": "108107", "url": "https://it.wikipedia.org/wiki?curid=55369", "title": "Papa Stefano X", "text": ""}
{"id": "55370", "revid": "2103", "url": "https://it.wikipedia.org/wiki?curid=55370", "title": "Nebula Award", "text": ""}
{"id": "55371", "revid": "298055", "url": "https://it.wikipedia.org/wiki?curid=55371", "title": "...quasi come Dumas...", "text": "...quasi come Dumas... (1988) \u00e8 il quattordicesimo album di Francesco Guccini.\nIl disco.\nRicordando il periodo dei suoi inizi come cantautore, Guccini afferma: \u00ab\"la cosa pi\u00f9 bella, per le canzoni, fu la scoperta che con una chitarra potevi raccontare quello che volevi, che sentivi, che ti veniva da dire. Uno strumento di comunicazione eccezionale, al di l\u00e0 di poesie e altre cose sulla carta che spesso rimanevano l\u00ec, sterili; una botta a caldo improvvisa e che improvvisamente usciva e girava per le strade e magari capitavi in una osteria sconosciuta e sentivi uno sconosciuto che armato di una chitarra come la tua cantava proprio la tua canzone, quella che avevi scritto una settimana prima, che avevi cantato ad un amico che, l'aveva cantata in giro e qualcun altro l'aveva ripresa e cos\u00ec via. Prima dell'industria discografica, pura trasmissione orale\"\u00bb.\nCos\u00ec Guccini rispolvera alcune sue vecchie canzoni di quel periodo: \u00ab\"altri giorni e le pause e le domande; un po' tutto come oggi quell'ieri. Le canzoni sono qui, cambiate negli arrangiamenti perch\u00e9 quelli li senti decisamente datati, ma parole e note probabilmente capaci di svolgere ancora la loro funzione di comunicare, se le canto a gente che forse non era ancora nata quando le ho scritte ma che le accoglie ancora con entusiasmo\"\u00bb\nIl disco \u00e8 stato registrato dal vivo nel 1988 al Palatrussardi di Milano (17 settembre), al Palasport di Pordenone (26 settembre) e al Teatro dell'Istituto Culturale dell'Ambasciata d'Italia a Praga (3 ottobre).\nIl disco contiene una canzone inedita: \"Ti ricordi quei giorni\".\nNel disco hanno suonato Vince Tempera (tastiere), Ellade Bandini (batteria), Juan Carlos \"Flaco\" Biondini (chitarre), Roberto Manuzzi (sassofoni, armonica e tastiere), Ares Tavolazzi (basso).\nTutte le canzoni sono scritte da Guccini."}
{"id": "55372", "revid": "2912", "url": "https://it.wikipedia.org/wiki?curid=55372", "title": "Folk beat n\u00b01", "text": ""}
{"id": "55374", "revid": "2103", "url": "https://it.wikipedia.org/wiki?curid=55374", "title": "Lingua ausiliaria", "text": ""}
{"id": "55375", "revid": "2103", "url": "https://it.wikipedia.org/wiki?curid=55375", "title": "Lingua internazionale", "text": ""}
{"id": "55376", "revid": "228587", "url": "https://it.wikipedia.org/wiki?curid=55376", "title": "Sale (disambigua)", "text": ""}
{"id": "55377", "revid": "768068", "url": "https://it.wikipedia.org/wiki?curid=55377", "title": "Oronte", "text": "L'Oronte (nahr al-\u02bf\u0100\u1e63\u012b), detto anche Draco, Tifone e Assio, \u00e8 un fiume del Vicino Oriente.\nIl fiume nasce in Libano da una sorgente carsica nella valle della Beqa' poco a nord della citt\u00e0 di Baalbek ed \u00e8 alimentato dalle acque di vari torrenti che discendono dai versanti del Monte Libano a est e dell'Antilibano a ovest. I suoi maggiori affluenti sono l'Afrin, e il Kara Su in Siria. Sfocia nel Mar Mediterraneo, poco distante dalla citt\u00e0 di Antiochia, dopo averla attraversata, vicino al porto di Samanda, nella Provincia di Hatay della Turchia.\nCome per i fiumi vicini, Tigri ed Eufrate, nessuno dei paesi che attraversa \u00e8 riuscito a dare uno statuto giuridico alle acque del Nahr al-'Asi, che genera in tal modo tensioni e scontri. Il fiume alimenta stazioni di pompaggio e canali d'irrigazione soprattutto in Siria, a cui fornisce il 90% del suo flusso medio (il suo flusso totale al passaggio raggiunge i 370 milioni di m\u00b3 annui alla frontiera siro-libanese e 170 milioni alla frontiera siro-turca).\nL'Oronte al tempo delle crociate, \u00e8 stato descritto da Maurice Barr\u00e8s nel suo romanzo \"Un giardino sull'Oronte\".\nIl suo nome vuol dire \"fiume ribelle\", in quanto il corso del fiume ha direzione sud-nord, a differenza degli altri fiumi della regione.\nStoria.\n\u00c8 famoso per la pi\u00f9 grande ed importante battaglia dell'antichit\u00e0 pre-classica che proprio sulle sue sponde si svolse, la battaglia di Qadesh che vide fronteggiarsi due delle \"Tre Potenze\" antiche: gli Hittiti e gli Egiziani. I primi guidati da Muwatallis si scontrarono coi secondi guidati da Ramses II nel 1296 a.C. Gli Hittiti, anche se in numero minore, avevano una strategia di guerra mai utilizzata da nessun'altra popolazione e che prevedeva l'uso del carro falcato. La battaglia vide inizialmente prevalere le armate ittite che sbaragliarono le divisioni Ammon e Ra (l'esercito egizio era diviso in quattro corpi d'armata) che per prima aveva superato l'Oronte grazie alla tattica di essersi posti dietro la citt\u00e0 di Qadesh (quindi non visibili al nemico); ma dopo l'iniziale vittoria le file ittite si sfaldarono e furono battute da un quinto corpo d'armata egiziano che nel frattempo era sbarcato sulla costa. Sostanzialmente quindi la battaglia fin\u00ec in parit\u00e0.\nNel 637 nei pressi dell'Oronte si svolse la battaglia del ponte di ferro tra Arabi e Bizantini: la battaglia termin\u00f2 con la sconfitta dei Bizantini.\nIl fiume \u00e8 citato nell\u2019opera \"Adriano in Siria\" di Francesco Maria Veracini "}
{"id": "55381", "revid": "287204", "url": "https://it.wikipedia.org/wiki?curid=55381", "title": "Single coil", "text": "Single coil, termine inglese che significa \"bobina singola\", \u00e8 il primo tipo di pick-up, elemento indispensabile in uno strumento musicale amplificato elettricamente. Il termine si riferisce al fatto che il filo di rame che lo costituisce \u00e8 avvolto attorno ad un'unica bobina. Questo tipo di pick-up ha un timbro distintivo ma molto rumoroso, poich\u00e9 ha il campo magnetico fortemente localizzato, infatti ogni polo non \u00e8 altro che il magnete stesso. Ne consegue che questo tipo di pick-up \u00e8 sensibile a qualsiasi fonte di rumore elettrico: \u00e8 sufficiente l'interferenza di una semplice lampadina.\nStoria.\nGeorge Beauchamp e il pick-up a forma di \"ferro di cavallo\".\nA inventare il primo pick-up fu un chitarrista californiano di nome George Beauchamp, che a met\u00e0 del 1920 inizi\u00f2 a studiare un modo per amplificare elettronicamente la chitarra. Inizialmente egli part\u00ec con un gruppo di pick-up fonografici, provando varie combinazioni di bobine e di magneti. Beauchamp caricava le spire utilizzando un motore elettrico di una lavatrice, poi di una macchina da cucire ed infine grazie a magneti singoli arrotolati. Con l'aiuto ingegneristico e finanziario di un ricco ingegnere di nome \"Adalph Rickenbacker\", Beauchamp realizz\u00f2 il primo pick-up \"single coil\". Quest'ultimo era costituito da due massicci magneti a forma di \"U\", da cui il nome di pick-up a forma di ferro di cavallo, che circondavano gli avvolgimenti che erano avvolti su una piastra di base singola al centro della bobina. Il pick-up verr\u00e0 poi inserito su una chitarra fatta su misura che prender\u00e0 il nome di \"Hawaiian Electro Lap Steel Guitar\", soprannominata anche la \"Padella\" per la sua forma tonda e piatta.\nNel 1931 George Beauchamp fonda la \"Ro-Pat-In Company\" assieme a Adalph Rickenbacker e altri soci, che poi diventer\u00e0 la \"The Electro String Instrument Corporation\" ed infine la \"Rickenbacker International Corporation\". La societ\u00e0 introdurr\u00e0 i primi pick-up sul mercato nel 1932.\nGibson e il \"bar pick-up\".\nNel 1935 la \"Gibson Guitar Corporation\" introduce un nuovo pick-up, producendo una sua linea di chitarre Hawaiian lap steel. Il pick-up era costituito da una lamella metallica inserita attraverso la bobina come un polo comune per tutte le stringhe, ed un paio di grandi magneti fissati sotto la bobina.\nNel 1936 la Gibson introduce sul mercato la Gibson ES-150, che verr\u00e0 resa famosa da Charlie Christian che negli anni trenta suonava nella Benny Goodman Orchestra. Da qui anche l'associazione del modello al chitarrista ed anche dei pick-up detti i pick-up di Charlie Christian o i \"CC unit\".\nPick-up Gibson.\nLa Gibson produsse il P-90, il quale \u00e8 composto da una bobina piatta e lunga, con viti in acciaio regolabili che fungono da espansori polari e un paio di magneti a barre sotto la bobina. Avvicinando o allontanando le viti dal magnete si determina la potenza ed il tono del segnale.\nSuono.\nQuesto tipo di pick-up ha un timbro distintivo ma molto rumoroso, in quanto ha un campo magnetico fortemente localizzato, infatti ogni polo non \u00e8 altro che il magnete stesso. Ne consegue che questi tipi di pick-up sono molto sensibili a qualsiasi rumore elettrico, \u00e8 sufficiente l'interferenza di una semplice lampadina. Di conseguenza non pu\u00f2 essere avvicinato troppo alle corde, perch\u00e9 genera dei problemi d'intonazione e scarsa vibrazione della corda trattenuta al laccio dal magnete. Una distanza consona \u00e8 di circa 3\u00a0mm, e la si misura grazie alla corda del \"Mi Cantino\" e \"Mi Basso\" sull'ultimo tasto della tastiera. Infatti la Fender consiglia una distanza di 1/16 inch (1,6\u00a0mm) sulla corda del \"Mi Cantino\" e 3/32 inch (2,4\u00a0mm) sulla corda del \"Mi Basso\"."}
{"id": "55384", "revid": "114552104", "url": "https://it.wikipedia.org/wiki?curid=55384", "title": "Bergisch Gladbach", "text": "Bergisch Gladbach \u00e8 una citt\u00e0 di abitanti (31 dicembre 2019) della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Colonia, ed \u00e8 il capoluogo nonch\u00e9 il centro maggiore del circondario del Reno-Berg.\nBergisch Gladbach si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nNel quartiere cittadino di Bensberg si trova l'omonimo castello realizzato nel XVIII secolo dall'architetto veneziano Matteo Alberti.\nGeografia fisica.\nBergisch Gladbach \u00e8 situata circa a est delle rive del Reno sulle pendici del \"Bergisches Land\", una zona collinare situata tra Remscheid, Solingen e Wuppertal.\nLa parte occidentale di Bergisch Gladbach confina con la citt\u00e0 di Colonia.\nIl punto pi\u00f9 elevato della citt\u00e0 \u00e8 situato nella zona di Dreispringen () il punto pi\u00f9 basso si trova a \nL'estensione dei confini comunali \u00e8 di da nord a sud e di da est a ovest.\nStoria.\nBensberg (oggi quartiere di Bergisch Gladbach) venne citata per la prima volta in un documento ufficiale nel 1139 con il nome di \"Benesburc\".\nBergisch Gladbach fu invece citata per la prima volta nel 1271, con il nome di \"Gladebag\".\nEntrambe le localit\u00e0 divennero poi i nuclei centrali di un territorio fitto di insediamenti appartenenti prima alla contea e in seguito al ducato di Berg.\nNel 1806 tutto il territorio pass\u00f2 sotto il dominio francese e in seguito, nel 1808, al granducato di Berg e infine alla Prussia (1815).\nInizialmente la zona fece parte della provincia prussiana di J\u00fclich-Kleve-Berg e dal 1822 della provincia renana. Nel 1848, su un timbro postale, apparve per la prima volta il termine \"Bergisch\" legato alla localit\u00e0 di Gladbach bench\u00e9 fin dall'inizio del XIX secolo si facesse sporadicamente uso dell'attributo. Nel 1856 assunse il titolo di citt\u00e0; al tempo gli abitanti erano circa .\nDal 1863 l'attributo \"Bergisch\" divenne ufficiale per distinguerla da M\u00f6nchengladbach.\nBensberg e i dintorni nel corso della seconda guerra mondiale subirono danni minimi. Nel 1947 anche Bensberg assunse il titolo di citt\u00e0 ( abitanti).\nNel 1975, nell'ambito della riforma territoriale del Renania Settentrionale-Vestfalia, la citt\u00e0 di Bensberg e il comune di Schildgen vennero annessi a Bergisch Gladbach.\nSuddivisione amministrativa.\nBergisch Gladbach \u00e8 suddivisa in 6 \"distretti statistici\" (\"Statistisches Bezirk\"), a loro volta suddivisi in quartieri (\"Wohnplatz\"), complessivamente 25:\nInfrastrutture e trasporti.\nBergisch Gladbach \u00e8 capolinea della linea S11 della S-Bahn di Colonia.\nSport.\n\u00c8 la citt\u00e0 che ha dato i natali ai calciatori tedeschi Mats Hummels e Tim Wiese."}
{"id": "55386", "revid": "125985189", "url": "https://it.wikipedia.org/wiki?curid=55386", "title": "Dortmund", "text": "Dortmund (in basso tedesco \"D\u00fc\u00f6rpm\") \u00e8 una citt\u00e0 extracircondariale di abitanti della Renania Settentrionale-Vestfalia, in Germania. \u00c8 il centro maggiore della regione della Ruhr, e il terzo (dopo Colonia e Dusseldorf) del \"Land\".\nGeografia fisica.\nTerritorio.\nDortmund sorge nella parte orientale della regione industriale della Ruhr, una megalopoli di 5,3 milioni di abitanti formata da undici citt\u00e0 autonome. Dortmund confina con due citt\u00e0 autonome (Bochum e Hagen) e dieci municipalit\u00e0 (Castrop-Rauxel, Waltrop, L\u00fcnen, Kamen, Unna, Holzwickede, Schwerte, Herdecke e Witten).\nIl fiume Ruhr scorre a sud della citt\u00e0 mentre il territorio comunale \u00e8 interessato dal corso del fiume Emscher e del canale Dortmund-Ems, che unisce il Mare del Nord a Dortmund. Nonostante l'intensa industrializzazione ed il suo passato di centro minerario, Dortmund \u00e8 conosciuta come la \"Metropoli verde della Ruhr\": n citt\u00e0 vi sono numerosi parchi e nei dintorni si possono trovare diversi boschi e corsi d'acqua.\nStoria.\nDortmund viene citata per la prima volta in un documento, datato 880, come un piccolo villaggio chiamato \"Throtmanni\". Distrutta da un incendio, nel 1152 venne ricostruita per volont\u00e0 di Federico Barbarossa che, per due anni, vi fiss\u00f2 la sua residenza. Grazie alla sua posizione su una delle principali arterie regionali, Dortmund inizi\u00f2 ad assumere un ruolo sempre pi\u00f9 rilevante nell'area. Nel 1202 ottenne i diritti municipali. Nel 1220 divenne citt\u00e0 libera dell'Impero e, sempre in quegli anni, divenne un importante centro anseatico. Con la crescita dei commerci a lunga distanza, l'economia della citt\u00e0 inizi\u00f2 a svilupparsi in pi\u00f9 direzioni. Infatti, accanto ad una florida industria tessile, a partire dal XIV secolo iniziarono ad essere sfruttati i grandi giacimenti carboniferi limitrofi alla citt\u00e0.\nNel 1661 un terremoto distrusse la \"Reinoldikirche\". Con l'annessione al regno di Prussia, Dortmund fu inglobata all'interno della Provincia di Vestfalia, nel Distretto governativo di Arnsberg. Nel corso del XVIII secolo l'economia della citt\u00e0 sub\u00ec una fase di ristagno e progressivamente decadde. Nel secolo successivo, con l'industrializzazione della Prussia, Dortmund divenne uno dei principali centri di estrazione del carbone e di produzione dell'acciaio del bacino della Ruhr. Grazie alla nascita dei nuovi stabilimenti industriali e alla costruzione delle ferrovie la popolazione di Dortmund crebbe a livelli vertiginosi. Se infatti nel 1875 gli abitanti erano solo 57,742, trent'anni dopo erano diventati ben 379,950.\nNel corso del Putsch di Kapp del 1920 Dortmund fu uno dei centri di resistenza alle forze golpiste, mentre gli operai delle fabbriche della citt\u00e0 costituirono un'Armata Rossa per combattere i freikorps. Nel 1938 la sinagoga locale venne distrutta. Nel corso dell'Aktion T4, i pazienti disabili dell'ospedale cittadino vennero trasferiti alla clinica \"Hadamar\", all'interno della quale venivano perpetrate pratiche di eugenetica. Con lo scoppio della seconda guerra mondiale Dortmund, per via delle sue industrie e delle sue raffinerie inizi\u00f2 ad essere colpita da una serie di pesanti bombardamenti aerei. Particolarmente devastante fu quello del 13 marzo 1945, quando 1.108 bombardieri distrussero il 98% degli edifici del centro storico. Alla fine del conflitto il 66% di tutti gli edifici della citt\u00e0 risulter\u00e0 distrutto. La citt\u00e0 venne conquistata dalla novantacinquesima divisione dell'esercito statunitense il 12 aprile 1945.\nNel dopoguerra furono ricostruiti alcuni tra i suoi monumenti pi\u00f9 importanti, furono aperti parchi pubblici e giardini mentre l'industria locale si specializz\u00f2 nel settore dell'hi-tech.\nCultura.\nLa citt\u00e0 ospita l'importante Universit\u00e0 tecnica di Dortmund e l'Universit\u00e0 delle Scienze applicate e delle Arti.\nDi rilievo \u00e8 la presenza della \"Konzerthaus\" (il palazzo dei concerti).\nGeografia antropica.\nSuddivisioni amministrative.\nLa citt\u00e0 di Dortmund \u00e8 divisa in 12 distretti urbani (\"Stadtbezirk\"):\nEconomia.\nStoricamente centro dell'industria pesante, Dortmund \u00e8 diventata anche sede di medie imprese di information technology, spesso legate ai programmi della citt\u00e0 e dell'universit\u00e0 locale Technologie-Zentrum Dortmund. Esiste una stretta collaborazione tra la citt\u00e0, gli istituti di ricerca pubblici e privati e le aziende, allo scopo di proporre varie innovazioni sul mercato.\nNel 2009 Dortmund \u00e8 stata annoverata tra i maggiori centri per l'innovazione tecnologica in Europa, tanto \u00e8 vero che \u00e8 sede dell'Archivio microfilmato della stampa di lingua tedesca.\nInfrastrutture e trasporti.\nFerrovie.\nLa stazione di Dortmund Hauptbahnhof \u00e8 il terzo snodo ferroviario della Germania. Regolari collegamenti con le altre citt\u00e0 tedesche sono operati dai convogli della Deutsche Bahn e dai treni InterCity sempre di quest'ultima compagnia. La stazione di Dortmund \u00e8 raggiunta anche dai treni ad alta velocit\u00e0 Thalys che la collegano ad Amsterdam, Bruxelles e Parigi.\nIl trasporto suburbano \u00e8 effettuato dalle linee S1, S2, S4 ed S5 del sistema S-Bahn Reno-Ruhr.\nMobilit\u00e0 urbana.\nLa citt\u00e0 \u00e8 servita da una rete di Stadtbahn, costituita di 8 linee provenienti dalla trasformazione delle vecchie linee tranviarie.\nTrasporti aerei.\nLa citt\u00e0 \u00e8 servita dall'Aeroporto di Dortmund situato ad 13 chilometri ad est, presso la cittadina di Holzwickede.\nTrasporti fluviali.\nDortmund \u00e8 dotata di un porto fluviale costruito sul canale Dortumnd-Ems, la via d'acqua che unisce la cittadina tedesca al mare del Nord.\nSport.\nLa squadra di calcio locale \u00e8 il . Gioca le sue partite interne al Signal Iduna Park che, con la sua capacit\u00e0 di 81.359 spettatori, \u00e8 il pi\u00f9 grande stadio della Germania.\nNel 2006 \u00e8 stato scelto dalla Federazione calcistica tedesca per ospitare alcune partite dei Mondiali di calcio, tra cui la semifinale Germania-Italia (0-2) del 4 luglio."}
{"id": "55387", "revid": "834", "url": "https://it.wikipedia.org/wiki?curid=55387", "title": "Ego", "text": ""}
{"id": "55395", "revid": "1652635", "url": "https://it.wikipedia.org/wiki?curid=55395", "title": "Razzo", "text": "Un razzo (detto anche genericamente endoreattore) \u00e8 un tipo di motore usato per conferire una spinta propulsiva a un veicolo quale generalmente un missile o pi\u00f9 raramente un velivolo.\nStoria.\nStoricamente, i primi tentativi di sviluppare un razzo si fanno risalire ai cinesi circa nel 300 a.C., utilizzando polvere nera. Questi razzi erano pensati come mezzo di intrattenimento, i precursori degli odierni fuochi d'artificio, ma in seguito vennero utilizzati come arma da guerra (XI secolo). Poich\u00e9 le pressioni sulle pareti del razzo sono pi\u00f9 basse, l'uso dei razzi nella guerra ha preceduto l'uso della pistola, che ha richiesto un livello elevato di tecnologia siderurgica. Fu in questo ruolo che i razzi vennero conosciuti dagli Europei, dove per secoli rimasero poco pi\u00f9 di una curiosit\u00e0. Nel 1706 l'ingegnere francese Am\u00e9d\u00e9e Fr\u00e9zier scrisse un lavoro intitolato \"Trattato sui fuochi d'artificio\", che fu il primo studio scientifico sulla propulsione dei razzi.\nAlla fine del XVIII secolo, i razzi vennero utilizzati militarmente in India contro i colonialisti inglesi. Gli inglesi poi iniziarono a provarli e li svilupparono ulteriormente durante il XIX secolo. La maggior figura a quel tempo era William Congreve. Da allora, l'uso dei razzi militari \u00e8 dilagato attraverso l'Europa. I razzi \"red glare\" hanno aiutato ad ispirare l'inno nazionale degli Stati Uniti.\nI primi razzi erano molto imprecisi. Senza alcuna rotazione del razzo, n\u00e9 l'inserimento di alcun giunto cardanico di spinta, essi avevano la tendenza a virare in maniera acuta dalla traiettoria. I primi razzi britannici di Congreve ridussero in qualche modo questa tendenza attaccando un lungo stecco alla fine del razzo (simile agli odierni razzi bottiglia) per rendere pi\u00f9 difficile per il razzo cambiare la propria corsa. Il pi\u00f9 grande dei razzi Congreve, Carcass, pesava 14,5\u00a0kg ed aveva uno stecco di 4,6 metri. Originariamente gli stecchi erano montati di fianco, ma questa abitudine fu pi\u00f9 tardi cambiata montandoli al centro del razzo, riducendo la resistenza e rendendo possibile lanciare pi\u00f9 precisamente il razzo da un segmento di tubo.\nIl problema dell'accuratezza fu principalmente risolto nel 1844 quando William Hale modific\u00f2 il disegno stesso del razzo cos\u00ec che la spinta fosse leggermente vettorizzata per causare una rotazione del razzo attorno alla direzione del moto, analogamente ai proiettili. Con il razzo Hale si rese superfluo lo stecco posto alla base, si ottenne una maggior gittata grazie a una minore resistenza opposta dall'aria e anche un'accuratezza molto migliore. La gittata dei razzi venne ulteriormente aumentata con l'aggiunta di un secondo stadio, che avvenne nel 1865 ad opera del colonnello inglese Edward Boxer, il quale ebbe l'idea di mettere due razzi uno dietro l'altro nello stesso tubo.\nI primi razzi erano anche decisamente inefficienti, per cui il loro uso per scopi militari venne accantonato nella seconda met\u00e0 dell'Ottocento in seguito al miglioramento delle artiglierie. L'uso dei razzi venne ripreso durante la Prima guerra mondiale, quando il tenente francese Yves Le Prieur invent\u00f2 un razzo incendiario da montare sugli aerei per abbattere palloni aerostatici e dirigibili nemici. I razzi di Le Prieur furono usati dalle Forze Armate francesi e inglesi, ma erano piuttosto imprecisi e il loro uso venne abbandonato in favore di un nuovo tipo di pallottole esplosive.\nI razzi moderni nacquero quando, dopo aver ricevuto un finanziamento nel 1917 dallo Smithsonian Institution, Robert Goddard colleg\u00f2 un ugello di de Laval alla camera di combustione di un motore di un razzo, raddoppiando la spinta e aumentandone enormemente l'efficienza, conferendoci la reale possibilit\u00e0 di effettuare viaggi spaziali.\nNegli anni venti in Germania un gruppo di scienziati sotto la guida di Hermann Oberth cominci\u00f2 ad effettuare studi sui razzi a propellente liquido. Le tecniche sviluppate da Goddard e Oberth furono applicate negli anni quaranta ai razzi V2, disegnati da Wernher Von Braun che divenne uno dei principali attori nello sviluppo moderno di missili. I V2 furono usati estesamente da Adolf Hitler negli ultimi periodi della Seconda guerra mondiale come arma per generare terrore nella popolazione della Gran Bretagna, mentre nel dopoguerra ogni lancio ben riuscito saliva alto nel vuoto dello spazio ed era di buon augurio all'inizio dell'era spaziale.\nI razzi rimangono un'arma militare assai diffusa. L'uso di razzi da vasto campo di battaglia del tipo dei V2 ha aperto la strada ai missili guidati, ma i razzi sono spesso usati da elicotteri e aerei leggeri per attacchi a terra, essendo pi\u00f9 potenti della mitragliatrice, e allo stesso tempo privi del rinculo del cannone pesante; per questo motivo sono usati anche da lanciarazzi montati su autocarri, come i famosi lanciarazzi Katjusha. Negli anni cinquanta ci fu la fugace moda dei razzi aria-aria, fra cui il formidabile razzo a testata nucleare AIR-2 Genie, ma gi\u00e0 agli inizi degli anni sessanta tutti questi erano gi\u00e0 stati abbandonati in favore dei missili aria-aria.\nCaratteristiche.\nLa spinta, per la terza legge della dinamica o principio di azione e reazione, \u00e8 generata dallo scarico di propellente che si trova immagazzinato all'interno del razzo. A seconda del tipo di razzo, la massa propellente pu\u00f2 essere espulsa a una pressione pi\u00f9 o meno alta e in seguito a una combustione che le conferisce una maggiore energia (energia chimica che si trasforma in energia termica, cio\u00e8 entalpia) da sfruttare per la spinta propulsiva. Comunemente, ma erroneamente, il termine razzo \u00e8 utilizzato anche per indicare l'intero veicolo missile.\nLa maggior parte dei razzi attuali sono razzi chimici. Un razzo a motore chimico pu\u00f2 usare il propellente solido, come ad esempio lo \"Space Shuttle Solid Rocket Booster\", il propellente liquido, come per i motori principali dello Space Shuttle, o un ibrido. La reazione chimica inizia tra il combustibile e l'ossidante nella camera di combustione. I gas caldi generati vengono accelerati da uno o pi\u00f9 ugelli posti nell'estremit\u00e0 inferiore del razzo. L'accelerazione di questi gas tramite il motore produce una forza ('spinta') sulla camera di combustione e sugli ugelli, che sposta in avanti il razzo (in conformit\u00e0 con la terza legge di Newton).\nPer questo motivo \u00e8 necessario che il razzo trasporti tutto il propellente al suo interno. Sono particolarmente utili quando le velocit\u00e0 in gioco sono molto alte (Mach 25 circa). La velocit\u00e0 di un razzo si ricava della equazione dei razzi, dovuta a Tsiolkovsky, che pone la differenza di velocit\u00e0 in rapporto alla velocit\u00e0 dello scarico, e al rapporto tra massa iniziale e finale. Questo rapporto \u00e8 di 20/1 per i propellenti densi come l'ossigeno liquido con il kerosene, 25/1 per i monopropellenti densi come il perossido d'idrogeno e 10/1 per l'ossigeno e l'idrogeno liquidi. Tuttavia il rapporto totale dipende da molti altri fattori quale il tipo di motore che il veicolo utilizza e i margini di sicurezza strutturali.\nLa gamma dei razzi \u00e8 molto ampia: si va da modellini quasi amatoriali a razzi usati come propulsori di missili enormi come il Saturn V, utilizzato nel Programma Apollo o l'Ariane 5.\nUtilizzo.\nEsplorazione dello spazio.\nQuando un razzo viene usato per inviare in orbita un satellite viene chiamato razzo vettore, detto convenzionalmente \"lanciatore\".\nNell'esplorazione spaziale i razzi sono anche usati per la decelerazione, il trasferimento ad un'orbita meno energetica (ad esempio entrare in una orbita circolare provenendo dall'esterno), per l'atterraggio in ambienti privi di atmosfera (come per il modulo lunare Apollo), ed a volte per ammorbidire un atterraggio con paracadute.\nI razzi basati sui propellenti chimici non sono adatti ai lunghi viaggi spaziali, per cui si \u00e8 pensato di ricorrere all'energia nucleare. Razzi termici nucleari sono stati sviluppati, e anche se mai finora utilizzati promettono particolarmente bene per l'uso interplanetario. Sono allo studio anche razzi a fusione nucleare, pi\u00f9 potenti dei razzi termici nucleari basati sulla fissione.\nI razzi a propulsione nucleare di impulso possono dare una spinta molto forte e velocit\u00e0 di espulsione.\nUn'altra classe di propulsori simili a razzo in uso sempre pi\u00f9 comune sono i propulsori ionici, che usano energia elettrica piuttosto che chimica per accelerare la loro massa di reazione.\nI razzi a fotoni, che permetterebbero di raggiungere velocit\u00e0 molto vicine alla velocit\u00e0 della luce, sono al momento soltanto teorici e molto al di l\u00e0 delle attuali possibilit\u00e0 tecnologiche.\nScopi scientifici.\nI razzi vengono usati a scopi scientifici per effettuare studi dell'alta atmosfera; in tal caso effettuano voli suborbitali e vengono chiamati razzi-sonda.\nUso militare.\nI razzi sono usati per scopi militari, per operazioni di salvataggio (es. razzi di segnalazione), per la ricerca scientifica, per trasporto di satelliti artificiali o sonde spaziali in orbita nello spazio (razzo vettore), per hobby (\"razzimodellismo\") e per divertimenti (fuochi d'artificio).\nNella terminologia militare, generalmente un razzo usa propellente solido ed \u00e8 senza guida. Questi possono essere lanciati da aerei contro obiettivi fissi come i palazzi, oppure da terra contro altri obiettivi terrestri.\nSempre nella terminologia militare, la differenza tra razzo e missile sta nel fatto che il missile ha un sistema di guida, e usa propellente anche liquido."}
{"id": "55396", "revid": "767487", "url": "https://it.wikipedia.org/wiki?curid=55396", "title": "Louis de Beaufront", "text": "Fu il primo esperantista francese e in seguito l'autore della grammatica completa della lingua ausiliaria internazionale Ido.\nLa sua vita rimane piena di misteri: si seppe dopo la sua morte che non era marchese, che era di padre sconosciuto, e che il suo vero nome era in realt\u00e0 Louis Chevreux. Scopr\u00ec l'esperanto sin dal 1888, cio\u00e8 un anno dopo la pubblicazione della lingua. Precettore privato al servizio di ricche famiglie, celibe, consacr\u00f2 tutto il suo tempo libero alla diffusione della lingua, cre\u00f2 le basi del movimento esperantista, in particolare nel 1898 la \"Soci\u00e9t\u00e9 Pour la Propagation de l'Esp\u00e9ranto\" (SPPE, \"Societ\u00e0 per la propagazione dell'esperanto\"), nel 1900 scrisse il libro \"Commentaire sur la grammaire esp\u00e9ranto\" (\"Commento sulla grammatica esperanto\"); il suo contributo gioc\u00f2 un ruolo fondamentale nella diffusione iniziale dell'esperanto.\nPoco a poco, alcune divergenze lo opposero all'iniziatore della lingua, Ludwik Lejzer Zamenhof, e alla maggioranza degli esperantisti francesi: per Zamenhof, l'utilizzo di una lingua comune non era che l'espressione di un umanismo quasi religioso; per Louis de Beaufront l'esperanto era invece soltanto uno strumento \"lingvo kaj religio estas du (lingua e religione sono due)\"; questa divergenza va ricollegata al contesto storico dell'epoca in cui si discuteva in Francia la legge di separazione della Chiesa dallo Stato. Inoltre, d'opinione conservatrice, apprezzava poco coloro che legavano l'esperanto alle lotte politiche.\nIn seguito andarono ad aggiungersi altre dispute, soprattutto quando degli esperantisti fecero annullare un contratto che aveva negoziato con l'editore Hachette. Non partecip\u00f2 al primo congresso esperantista di Boulogne-sur-Mer dove fu adottato il \"Fundamento de Esperanto\", cio\u00e8 le norme intangibili che garantiscono la stabilit\u00e0 della lingua.\nVenne tuttavia scelto da Zamenhof per rappresentare l'esperanto alla delegazione per l'adozione di una lingua ausiliaria internazionale, ma mentre si presumeva difendesse l'esperanto, peror\u00f2 un progetto derivato, l'ido, che aveva creato egli stesso insieme a Louis Couturat, fondatore della delegazione. Abbandon\u00f2 dunque la comunit\u00e0 esperantista, e rest\u00f2 idista fino alla fine della sua vita: il suo impegno non fu per\u00f2 premiato dallo stesso successo avuto con l'esperanto, e l'ido si esaur\u00ec in progetti di riforma.\nMor\u00ec nel 1935, nel dipartimento della Somme in cui si era ritirato."}
{"id": "55397", "revid": "1748167", "url": "https://it.wikipedia.org/wiki?curid=55397", "title": "2009", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "55401", "revid": "1008732", "url": "https://it.wikipedia.org/wiki?curid=55401", "title": "Periodo di rotazione", "text": "Il periodo di rotazione \u00e8 il tempo impiegato da un corpo celeste (stella, pianeta, satellite naturale o asteroide) per compiere una rotazione completa sul proprio asse detto asse di rotazione. Per esempio la Terra ha un periodo rotatorio di 24 ore, che corrisponde alla durata del giorno. Per tutto ci\u00f2 che ruota nell'orbita del Sole, si distinguono:\nPer esempio, il periodo di rotazione siderale della Terra \u00e8 di 23 h 56 min 4 s e il suo giorno solare \u00e8 in media di 24 ore, quindi circa 4 minuti (o meglio 3 min e 56 s) pi\u00f9 lungo. Nel sistema solare, Venere e Urano costituiscono due eccezioni perch\u00e9 hanno una rotazione retrograda, cio\u00e8 ruotano nel senso inverso alla loro rivoluzione. Per questo Venere ha un giorno solare di 117 giorni terrestri, pi\u00f9 corto del giorno siderale che \u00e8 di 243 giorni terrestri. Perci\u00f2 su questi pianeti il Sole sorge e tramonta al contrario della Terra, rispettivamente a ovest ed a est.\nNel sistema solare, con periodo siderale si indica il periodo di rivoluzione siderale, che non va confuso col periodo di rotazione siderale sopra descritto. La conseguenza del moto di rotazione \u00e8 la rotazione apparente della volta celeste.\nEvoluzione e sviluppo del periodo di rotazione.\nLe forze di marea esercitate su un pianeta dal Sole o dai suoi satelliti mutano la velocit\u00e0 di rotazione del pianeta. Si tratta generalmente di un rallentamento, salvo quando il satellite ha una rivoluzione pi\u00f9 veloce della rotazione del pianeta e l'effettua nello stesso senso. \nIn particolare, il periodo di rotazione siderale della Terra aumenta a causa delle forze di marea del Sole e della Luna.\nAnche il cambiamento di ripartizione della materia sul pianeta (sollevamento di massicci montuosi, fusione dei ghiacciai continentali), pu\u00f2 modificare la velocit\u00e0 di rotazione.\nLa variazione del periodo di rotazione della Terra influisce sulla durata del giorno che attualmente supera le 24 ore medie di alcune frazioni di secondo. \u00c8 cos\u00ec necessario aggiungere periodicamente un secondo, detto secondo intercalare, affinch\u00e9 il tempo universale resti sincronizzato.\nIl moto.\nIl moto di rotazione che la Terra compie attorno al proprio asse, da ovest verso est, ha la durata di 23h 56m 04s e viene definito giorno sidereo. Tale intervallo di tempo non deve essere confuso con quello che \u00e8 il giorno solare, la cui durata media \u00e8 di 24h.\nIl giorno \"solare\" dura mediamente circa quattro minuti in pi\u00f9 rispetto al giorno sidereo a causa del moto di rivoluzione della Terra intorno al Sole. Dopo aver compiuto una rotazione di 360\u00b0 intorno al proprio asse (in 23h 56m 04s), la Terra deve ruotare di un altro piccolo angolo per ritornare nella stessa direzione rispetto al Sole, perch\u00e9 nel frattempo si \u00e8 spostata lungo l'orbita che percorre intorno ad esso, e impiega circa quattro minuti per ruotare di tale piccolo angolo.\nMentre la durata del giorno sidereo \u00e8 costante, quella del giorno solare varia leggermente durante il corso dell'anno, perci\u00f2 non si dice che il giorno solare dura 24h, ma che il giorno solare dura \"mediamente\" 24h. Tale variazione durante l'anno si verifica a causa del fatto che l'orbita della Terra intorno al Sole non \u00e8 una circonferenza ma un'ellisse, per cui esistono dei punti dell'orbita in cui la Terra \u00e8 pi\u00f9 vicina al Sole (il punto di vicinanza massima \u00e8 detto perielio) e punti dell'orbita in cui la Terra \u00e8 pi\u00f9 lontana dal Sole (il punto di lontananza massima \u00e8 detto afelio). In accordo con la seconda legge di Keplero nei punti dell'orbita in cui la Terra \u00e8 pi\u00f9 vicina al Sole, essa si muover\u00e0 (moto di rivoluzione) pi\u00f9 velocemente lungo tale orbita.. Viceversa nei punti dell'orbita in cui la Terra \u00e8 pi\u00f9 lontana dal Sole, essa si muover\u00e0 pi\u00f9 lentamente lungo tale orbita. Quando la Terra si muove pi\u00f9 velocemente, l'angolo che la Terra deve percorrere per ritornare nella stessa direzione rispetto al Sole (quel piccolo angolo di cui abbiamo appena parlato) aumenta leggermente con conseguente piccolo aumento della durata del giorno solare. Viceversa quando la Terra si muove pi\u00f9 lentamente, tale angolo diminuisce leggermente con conseguente piccola diminuzione della durata del giorno solare. Un altro elemento che contribuisce a variare la durata del giorno solare \u00e8 l'inclinazione dell'asse terrestre sul piano dell'eclittica (66\u00b0 33'). Ai solstizi il moto annuo apparente del sole \u00e8 pi\u00f9 veloce, di conseguenza il giorno solare \u00e8 pi\u00f9 lungo, mentre \u00e8 pi\u00f9 corto agli equinozi.\nPoich\u00e9 ogni punto della Terra compie in un giorno lo stesso giro (di 360\u00b0), la velocit\u00e0 angolare \u00e8 identica a tutte le latitudini. La velocit\u00e0 lineare (distanza percorsa da un punto nell'unit\u00e0 di tempo), invece, varia con la latitudine e con l'altitudine: \u00e8 massima all'equatore (465,11 m/s) e nulla ai poli, e decresce al crescere della latitudine. Con il diminuire della velocit\u00e0 lineare diminuisce anche la forza centrifuga.\nIl movimento di rotazione subisce piccole variazioni, per cui la sua durata si allunga di 2 millesimi di secondo ogni secolo. Ci\u00f2 sarebbe dovuto all'attrito delle maree: la Luna, infatti, esercita un'azione frenante sulla Terra, perch\u00e9 questa ruota su se stessa pi\u00f9 velocemente di quanto non faccia la Luna nel suo moto di rivoluzione intorno alla Terra. Nella sua rotazione, la Terra tende a trascinarsi dietro i rigonfiamenti delle maree, mentre il nostro satellite esercita la sua attrazione proprio su di essi, rallentando la rotazione terrestre: come ulteriore conseguenza si ha anche un'accelerazione della Luna sulla sua orbita ed un aumento della forza centrifuga che tende ad allontanare la Luna dalla Terra. Questo fenomeno, per\u00f2, dovrebbe durare solo fino a quando i due moti non saranno parificati: la Terra allora presenter\u00e0 alla Luna sempre la stessa faccia e le onde di marea dovute alla Luna saranno sempre nelle stesse zone. Tuttavia il fenomeno delle maree non scomparir\u00e0 totalmente, visto che queste sono originate anche dal Sole.\nAltre variazioni del periodo di rotazione sono dovute a modificazioni nella struttura interna della Terra."}
{"id": "55403", "revid": "1305772", "url": "https://it.wikipedia.org/wiki?curid=55403", "title": "Grande Slam", "text": "Sport.\nQuesto termine \u00e8 usato negli sport, per indicare una serie di vittorie in importanti tornei di una certa competizione:"}
{"id": "55404", "revid": "287204", "url": "https://it.wikipedia.org/wiki?curid=55404", "title": "US Open", "text": "Il termine US Open si applica a qualsiasi campionato open (in cui tutti possono competere, anche gli stranieri) statunitense in determinati sport.\nI principali sono:"}
{"id": "55405", "revid": "119719942", "url": "https://it.wikipedia.org/wiki?curid=55405", "title": "Wimbledon", "text": ""}
{"id": "55406", "revid": "729019", "url": "https://it.wikipedia.org/wiki?curid=55406", "title": "Roland Garros (aviatore)", "text": "Biografia.\nFin da ragazzo si appassion\u00f2 alla nascente aviazione e vi si dedic\u00f2 completamente dopo aver interrotto prematuramente gli studi. Dotato di carattere particolarmente avventuroso, nel 1911 tent\u00f2 con successo il record mondiale di altezza raggiungendo con un aeroplano i 3910 metri. Nel 1912 ripet\u00e9 l'impresa raggiungendo in due voli consecutivi i 5000 e poi i 5610 metri; nel medesimo anno vinse la gara aerea Tunisi - Marsala - Roma.\nNel 1913, il 23 settembre, divenne famoso per aver compiuto il primo volo senza scalo attraverso il mar Mediterraneo, da Fr\u00e9jus, in Francia, a Biserta, in Tunisia. L'anno successivo, prima di entrare nell'esercito francese allo scoppio della Grande guerra, fu primo nel \"rallye\" aereo di Monaco.\nDopo diverse missioni constat\u00f2 come sparare e pilotare contemporaneamente fosse troppo difficile, cos\u00ec posizion\u00f2 una mitragliatrice nella parte anteriore del proprio aeroplano in modo che i due compiti diventassero uno. Per proteggere le pale dell'elica dai proiettili vi inser\u00ec due coni di metallo in corrispondenza della bocca della mitragliatrice. A partire dal 1\u00ba aprile 1915, abbatt\u00e9 rapidamente tre aerei tedeschi guadagnandosi cos\u00ec un'eccellente reputazione.\nIl 18 aprile 1915 fu colpito e plan\u00f2 fino ad atterrare dietro le linee tedesche. Garros fu fatto prigioniero, mentre il suo aereo fu esaminato dai tedeschi, portando Anthony Fokker e il suo gruppo a progettare un sistema migliore, che sincronizzava il meccanismo di sparo all'albero motore, di modo che il mitragliatore sparasse solo quando le pale dell\u2019elica non erano davanti alle canne delle mitragliatrici. Ben presto le sorti si rovesciarono e gli aerei di Fokker abbattevano tutti gli avversari che incontravano, portando a quello che divenne noto come il Flagello Fokker.\nGarros riusc\u00ec a scappare dal campo di concentramento in Germania nel febbraio del 1918 e si riun\u00ec all'esercito francese. Il 5 ottobre dello stesso anno venne nuovamente abbattuto e rimase ucciso nei pressi di Vouziers (Ardenne).\nGarros viene erroneamente chiamato il primo asso della caccia del mondo. Avendo abbattuto solo tre aerei (per divenire \"asso\" ce ne vogliono cinque) l'onore di essere il primo asso and\u00f2 ad un altro aviatore francese, Adolphe P\u00e9goud. Nonostante ci\u00f2, Garros fu un aviatore eccezionale e probabilmente il primo vero pilota di caccia del mondo.\nNegli anni venti gli venne dedicato un centro per il tennis, lo stadio Roland Garros. Lo stadio ospit\u00f2 da subito gli Internazionali di Francia, uno dei quattro tornei del Grande Slam. Di conseguenza il torneo viene popolarmente e ufficialmente chiamato semplicemente \"Roland Garros\".\nPorta il suo nome anche l'aeroporto internazionale dell'isola di Riunione."}
{"id": "55407", "revid": "484362", "url": "https://it.wikipedia.org/wiki?curid=55407", "title": "2008", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "55411", "revid": "729019", "url": "https://it.wikipedia.org/wiki?curid=55411", "title": "Missile", "text": "Un missile \u00e8, in generale, un sinonimo di proiettile, cio\u00e8 qualcosa che \u00e8 lanciato (o spinto) allo scopo di percorrere un determinato spazio seguendo una traiettoria balistica. Il termine viene utilizzato principalmente per definire un oggetto dotato di propulsione a razzo e munito di un sistema di guida.\nStoria.\nIl termine \u201cmissile\u201d deriva dal latino \"miss\u012dlis\", derivazione di \"missus\" participio passato di \"mitt\u0115re\" cio\u00e8 \"mandare, scagliare\"; significa quindi \"mandato, scagliato\".\nQuesto in riferimento alle \"glandes missilis\" ossia \u201cghiande-missili\u201d scagliate dagli antichi frombolieri romani contro i nemici.\nDescrizione.\nIn generale, si usa il termine \"razzo\" per un sistema non guidato e \"missile\" per un sistema guidato: in entrambi i casi sono dotati di motori a reazione per la loro propulsione, siano essi esoreattori (soprattutto per i missili da crociera) o endoreattori.\nI missili sono utilizzati soprattutto nella guerra come mezzi di trasporto di una forza distruttiva (solitamente una testata esplosiva) su un obiettivo. Oltre all'esplosivo, altre forme di carichi distruttivi presenti sui missili possono essere testate chimiche, biologiche o nucleari. A volte sono stati utilizzati per trasportare carichi destinati a sabotare tecnologicamente le infrastrutture senza nuocere alle persone. Ad esempio, nella guerra del Golfo, dei missili Cruise (missili da crociera) furono usati per disabilitare delle centrali elettriche grazie a dei cortocircuiti causati da striscioline di materiale conduttore disperse nell'area delle interconnessioni della centrale alla rete elettrica.\nI missili che coprono gran parte della loro traiettoria in volo senza spinta, e che non usano la variazione dell'aerodinamica per cambiare repentinamente direzione o per inseguire un bersaglio, vengono chiamati \"missili balistici\" (perch\u00e9 sono in gran parte governati solamente dalle leggi della balistica).\nLa gamma dei missili \u00e8 molto vasta: pu\u00f2 essere considerato missile anche una pietra lanciata da una fionda o una catapulta, fino ad arrivare ad un Minuteman III, un missile balistico intercontinentale (ICBM) con testate nucleari multiple. I moderni ICBM, i pi\u00f9 grandi missili finora sviluppati, rappresentano la pi\u00f9 distruttiva arma mai creata dall'uomo.\nElementi fondamentali.\nI missili che hanno la capacit\u00e0 di manovra in aria possono essere guidati e sono conosciuti come \"missili guidati\". Questi, fanno capo a \"sistemi d'arma\" che hanno tre componenti chiave:\nUn sistema di inseguimento individua l'obiettivo del missile. Ci\u00f2 pu\u00f2 essere dato da una persona che mira a vista sull'obiettivo (distante dal missile) o un sistema (inseguitore) automatico. Questi ultimi usano la radiazione che emette l'obiettivo. I sistemi automatici passivi usano la radiazione inerente emessa direttamente dall'obiettivo, solitamente calore o luce, ma i missili destinati ad attaccare obiettivi particolari, possono usare le onde radio. Gli inseguitori automatici attivi puntano sull'obiettivo che \u00e8 illuminato dalla radiazione. L'obiettivo pu\u00f2 essere individuato tramite una rappresentazione con la luce (a volte infrarossi) o con onde radio (radar) che possono essere rilevate dal missile. La radiazione che serve ad individuare l'obbiettivo pu\u00f2 provenire dal missile stesso o da una stazione a distanza (per esempio, una stazione su un colle pu\u00f2 individuare un obiettivo con un dispositivo laser e questo pu\u00f2 essere usato per dirigere un missile guidato aereo).\nUn sistema di guida prende i dati dai sistemi di inseguimento e di volo del missile e sviluppa un percorso di volo destinato a intercettare l'obiettivo. Produce i comandi per il sistema di volo.\nIl sistema di volo consente le manovre del missile. Ci sono due sistemi principali: spinta vettoriale (per i missili che sono alimentati durante la fase di guida del loro volo) e manovramento aerodinamico (ali, alettoni, ecc).\nCi sono alcune somiglianze fra i missili guidati e le bombe guidate. Una bomba guidata, fatta cadere da un velivolo, non \u00e8 alimentata da un motore ed usa le alette aerodinamiche per il manovramento orizzontale mentre cade verticalmente."}
{"id": "55412", "revid": "1543377", "url": "https://it.wikipedia.org/wiki?curid=55412", "title": "Andrej Andreevi\u010d Markov (1856-1922)", "text": "\u00c8 noto per i suoi contributi alla teoria dei numeri, all'analisi matematica, al calcolo infinitesimale, alla teoria della probabilit\u00e0 e alla statistica.\nIde\u00f2 un particolare processo stocastico senza memoria, detto processo markoviano o catena di Markov o processo di Markov.\nAnche suo figlio, Andrej Andreevic Markov (1903-1979), che portava il suo stesso nome, fu un matematico di valore.\nBiografia.\nAndrej Markov era figlio di Andrej Grigorevi\u010d Markov, segretario dell'ufficio forestale di Rjazan', e della sua prima moglie, Nade\u017eda Petrovna Markova.\nAll'inizio degli anni 1860 Andrej Grigorevi\u010d si trasfer\u00ec a San Pietroburgo come amministratore finanziario della principessa Ekaterina Aleksandrovna Valvat'eva.\nNei primi anni della sua vita Andrej Andreevi\u010d fu cagionevole di salute e il suo curriculum scolastico inizi\u00f2 solo nel 1866, quando fu allievo della quinta classe del ginnasio di San Pietroburgo. Gi\u00e0 in questo periodo Andrej manifest\u00f2 un grande interesse per la matematica.\nA 17 anni, ancora semplice studente di ginnasio, egli scrisse il suo primo articolo di matematica sopra un metodo di risoluzione per equazioni differenziali che comunic\u00f2 a Bunjakovskij, a Korkin e a Zolotar\u00ebv. L'articolo non riportava risultati nuovi, ma fu apprezzato e Andrej Markov fu invitato a frequentare i \"sabati di Korkin\", riunioni in cui si incontravano regolarmente gli studenti di Korkin.\nNel 1874 complet\u00f2 la scuola secondaria ed inizi\u00f2 gli studi universitari presso la facolt\u00e0 fisico-matematica dell'Universit\u00e0 di Stato di San Pietroburgo.\nTra i suoi insegnanti figurano Julian Sochockij (calcolo differenziale, algebra superiore), Konstantin Posse (geometria analitica), Egor Zolotar\u00ebv (calcolo integrale), \u010ceby\u0161\u00ebv (teoria dei numeri, teoria della probabilit\u00e0), Aleksandr Korkin (equazioni differenziali ordinarie e alle derivate parziali), Okatov (teoria meccanica), Somov (meccanica) e Budaev (geometria descrittiva e geometria superiore).\nNel 1877 fu premiato con una medaglia d'oro per la risoluzione del problema dell'integrazione di equazioni differenziali mediante frazioni continue, con l'applicazione all'equazione: formula_1.\nFece parte della scuola matematica di Pietroburgo fondata da \u010ceby\u0161\u00ebv e ne divenne poi con Aleksandr Ljapunov il principale allievo nell'ambito degli studi di probabilit\u00e0.\nPer diventare professore universitario continu\u00f2 i suoi studi presso l'universit\u00e0 nei due anni successivi e nell'aprile 1880 discusse la sua tesi di laurea dal titolo \"Forme quadratiche binarie con determinante positivo\", incoraggiato da Aleksandr Korkin e da Egor Zolotar\u00ebv. Questa dissertazione \u00e8 ritenuta uno dei migliori risultati della scuola di San Pietroburgo.\nInizi\u00f2 la professione accademica subito dopo la laurea nell'autunno 1880, come docente di calcolo differenziale ed integrale. Successivamente tenne corsi di introduzione all'analisi, teoria delle probabilit\u00e0, (succedendo a \u010ceby\u0161\u00ebv, che aveva lasciato l'universit\u00e0 nel 1882) e calcolo differenziale.\nDal 1895 fino al 1905 fu ancora lettore di calcolo differenziale.\nNel gennaio 1885, complet\u00f2 anche la tesi di dottorato dal titolo \"Applicazioni di frazioni continue algebriche\". Un anno dopo fu nominato professore straordinario (1886) e durante lo stesso anno fu eletto membro aggiunto dell'Accademia delle Scienze di San Pietroburgo.\nNel 1890, dopo la morte di Viktor Bunjakovskij, Markov divent\u00f2 membro straordinario dell'Accademia. La sua promozione a professore ordinario dell'Universit\u00e0 di San Pietroburgo segu\u00ec nell'autunno del 1894.\nNel 1896 fu eletto membro ordinario dell'Accademia come successore di \u010ceby\u0161\u00ebv.\nInfine nel 1905 fu nominato professore emerito ed ottenne la pensione; continu\u00f2 tuttavia a lavorare in universit\u00e0 tenendo corsi di calcolo differenziale.\nDurante i tumulti studenteschi del 1908, fu ordinato ai professori ed ai lettori dell'universit\u00e0 di San Pietroburgo di controllare i loro allievi. Markov non accett\u00f2 questo decreto e scrisse come spiegazione del suo rifiuto di non voler essere \u201cun agente del governo\". Per questo non gli fu pi\u00f9 concesso di effettuare ulteriori attivit\u00e0 di insegnamento nell'ateneo di San Pietroburgo e nel 1910 decise di lasciare l'istituto.\nNel 1913 il consiglio di San Pietroburgo elesse nove scienziati come membri onorari dell'universit\u00e0. Markov era fra di essi, ma la sua elezione non fu confermata dal ministro dell'istruzione. La nomina fu sospesa per quattro anni, e fu confermata solo dopo la Rivoluzione di febbraio del 1917. \nMarkov riprese allora le sue attivit\u00e0 di insegnamento ed i corsi di teoria delle probabilit\u00e0 e di calcolo differenziale fino alla morte, nel 1922."}
{"id": "55413", "revid": "767487", "url": "https://it.wikipedia.org/wiki?curid=55413", "title": "Andrej Andreevi\u010d Markov (1903-1979)", "text": "Era figlio dell'omonimo Andrej Andreevi\u010d Markov, anch'egli matematico."}
{"id": "55415", "revid": "1318658", "url": "https://it.wikipedia.org/wiki?curid=55415", "title": "Giorgio Cavazzano", "text": "Biografia.\nGli esordi.\nEsordisce presto nel mondo del disegno, a 12 anni, frequentando lo studio del cugino Luciano Capitanio, disegnatore umoristico, aiutandolo nell'inchiostrazione esordendo realizzando le chine di \"Fiordipesco e lo studio\", storia a fumetti apparsa sul mensile \"Voci d'Oltremare\". Due anni pi\u00f9 tardi, da un incontro casuale su un vaporetto, a causa del forte vento che gli fa volare i disegni del cugino, conosce una ragazza fidanzata e futura moglie di Romano Scarpa alla quale mente dicendole che i disegni sono i suoi. Da questo incontro incomincia una collaborazione che durer\u00e0 molti anni. La prima storia di questo sodalizio \u00e8 \"Paperino e la gloria nazionale\", disegnata da Scarpa e inchiostrata da Cavazzano, pubblicata nel 1962 sul n\u00ba370 di \"Topolino.\" La prima storia Disney disegnata interamente da lui \u00e8 \"Paperino e il singhiozzo a martello\", su testi di Abramo e Giampaolo Barosso, pubblicata sempre su \"Topolino\" il 13 agosto 1967.\nLavori Disney.\nLa carriera dell'autore si sviluppa principalmente sui personaggi Disney disegnando storie scritte da autori come Chendi, Barosso e dal 1970, con la storia \"Zio Paperone e la rapina del secolo,\" inizia una lunga collaborazione con lo sceneggiatore Rodolfo Cimino. Inoltre crea anche nuovi personaggi dell'universo disneyano come Reginella, ideata insieme a Cimino e Ok Quack e Umperio Bogarto, insieme a Chendi. Contemporaneamente lavora per il mercato estero collaborando con Jerry Siegel e realizzando alcune storie per il Walt Disney Program (storie realizzate partendo da un soggetto dello Studio Disney mentre nel 1973 disegna la sua prima storia di Paperinik, che su testi di Guido Martina, vede l'esordio di Paperinika, l\"alter ego\" di Paperina, che si avvale, in \"Paperinika e il filo di Arianna\", dell'aiuto di Genialina Edy Son, la controparte femminile di Archimede. Ritorner\u00e0, poi, su Paperinik nel corso degli anni ottanta con una serie di storie classificate come \"del periodo leggero\".\nNegli anni ottanta, insieme a Chendi, crea nel 1981 l'alieno un po' bislacco Ok Quack (al quale, nel 1995, affiancher\u00e0 un cugino altrettanto bislacco, KO Uack, insieme a Fabio Michelini), e nel 1982 lo strampalato Umperio Bogarto, un \"detective\" che, soprattutto negli ultimi anni, ha unito la sua strada con quella di Paper Bat (l'identit\u00e0 segreta di Paperoga), creando una miscela dagli esiti esilaranti.\nCon Concina inizia la serie delle storie a bivi con \"Topolino e il segreto del castello\" (1985). La collaborazione con Marconi produce nel 1986 \"Topolino in... Pista!\", una storia a fumetti per il lancio della trasmissione della Rai, \"Pista!\" presentato da Maurizio Nichetti, pubblicata su \"Topolino\" n\u00ba1595 del 22 giugno, dove Nichetti compare come personaggio a fumetti. A questa seguir\u00e0 nel 1987, \"Pista! a Topolinia (quasi una telenovela)\" (\"Topolino n\u00ba1637\"), dove Paperone e famiglia sfidano la Banda Bassotti. Su testi di Massimo Marconi realizza diverse storie promozionali o educative, come \"Il segreto di Sport Goofy\" del 1988 e in generale altre storie di argomento sportivo come quelle incentrate sulla scherma di ambientazione \"fantasy\", inizia con \"Topolino e la spada invincibile\" e \"Topomouche, storia di amori e di spada\" su testi di Bruno Concina del 1989 e proseguita con \"Topolino e la spada del tempo\" (1990). \nNegli anni novanta sempre su testi di Cimino disegna alcune storie della serie de \"I racconti attorno al fuoco\", un ciclo di storie su leggende raccontate da Nonna Papera alla famiglia dei paperi riunita attorno al fuoco per rivivere al meglio l'atmosfera del racconto stesso.\nNel 1991 la coppia Cavazzano-Marconi realizza , storia che racconta la parodia del celebre film di Federico Fellini all'interno di due eventi vissuti dal regista riminese.\nCon Silvano Mezzavilla realizza nel 1993 \"Topolino e la fabbrica dei sogni\", sentito omaggio al cinema. Sul solco della Settima arte, far\u00e0 risorgere il personaggio di Vincenzo Paperica, versione fumettistica del giornalista RAI inventata da Andrea Pazienza.\nSul settimanale Topolino, in occasione di eventi promozionali con associazioni ambientaliste come il WWF o la LIPU, vedono la luce una serie di storie su testi di vari autori e disegnate da Cavazzano come Zio Paperone e l'operazione foglia, su testi di Michelini, o Bambi e l'adozione da sogno, di Marconi, o Zio Paperone e la fabbrica dell'aria, su testi di Alessandro Sisti, con cui fa il suo esordio la papera ecologista Pandy Pap. Seguono sempre di Sisti Topolino e il caso Traffic ma anche un gruppo di storie dedicate alla promozione del lavoro di Telefono Azzurro, associazione contro gli abusi sui minori, come Topolino e il segreto di un bambino e Tip e Tap e la solitudine di Jack.\nI lavori per il mercato francese.\nContemporaneamente al suo impegno in Italia, Cavazzano ha spesso realizzato storie Disney anche per il mercato estero, in particolare quello francese. Innanzitutto le copertine per \"Super Picsou Geant\", \"Mickey Parade\" (su tutte la serie di 18 copertine per il 2000 nel quale ritrasse, 18 diversi personaggi Disney, iniziando da Topolino e passando per Paperino, Paperina, Indiana Pipps, Paperinik, Gancio il Dritto), \"Le Journal de Mickey\" e \"Picsou Magazine\", realizza anche alcune storie (la prima, \"SuperPippo salvatore dell'Apollo\", del 1982, prima edizione italiana nel 2000 su \"I Maestri Disney\" n\u00ba20), quindi alcune serie che non allontanarono troppo Cavazzano dalle atmosfere investigative: \"Gli anni muggenti di Clarabella\", ambientata nella Topolinia degli anni venti e iniziata nel 1988 su testi di Philippe Gasc e Jacques Lelievre (storie edite in Italia sul mensile \"Minni&amp;Company\"; nel 1986 realizza, su testi di Corteggiani, la riduzione a fumetti del lungometraggio animato \"Basil l'investigatopo\", cui fa seguito, sempre con Corteggiani, una serie di quattro brevi avventure. Nel 1999, sempre con Corteggiani, realizza un omaggio a Claude Marin, considerato uno dei pi\u00f9 grandi artisti Disney a livello mondiale, nella storia \"Topolino in Il ritorno di Babbo Natale\".\nNel 2008, assieme ad Alessandro Baricco e a Tito Faraci realizza \"La vera storia di Novecento\", che ottiene un successo enorme e, secondo un sondaggio, \u00e8 la miglior storia mai pubblicata su Topolino.\nNel 2016, uno dei suoi capolavori, \"Topolino e Minni in \"Casablanca\", viene ristampata nel primo volume della prestigiosa edizione \"Super De Luxe Edition\". Diverse altre sue storie, come \"La vera storia di Novecento\" e \"La Ballata di Topo Maltese\", verranno ristampate nella stessa edizione.\nAltri lavori.\nOltre a storie per la Disney ha realizzato altre serie sia in Italia che all'estero. In Italia nel 1974 su testi di Giorgio Pezzin ha realizzato la serie Oscar e Tango pubblicata sul \"Messaggero dei Ragazzi\", la serie Walkie&amp;Talkie pubblicata sul \"Corriere dei Piccoli e, n\"el 1977 la serie Smalto e Johnny per la rivista \"Il Mago\".\nSu testi di Tiziano Sclavi nel 1975 realizza la serie noir di Altai &amp; Jonson pubblicata sul \"Corriere dei Ragazzi\" incentrata su due sgangherati \"detective\". Sclavi, in una prefazione alla ristampa della serie, ricorda che: \u00ab\"le due prime storie ( [...] ) erano una cosa e le successive furono un'altra, perch\u00e9 dopo le scrivevo \"sul disegno\" di Giorgio.\"\u00bb Sempre con Sclavi realizza nel 1979 per la rivista tedesca \"Zack\", il personaggio di Silas Finn, giovane avventuriero del vecchio west. e prima collaborazione oltre i confini italiani, che lo porter\u00e0 anche sulla rivista transalpina \"Pif Gadget\", per la quale realizza una nuova versione dei personaggi creati da Jos\u00e9 Cabrero Arnal. Insieme a lui un folto gruppo di italiani: Clod, Bonfatti e Sandro Zemolin, che sar\u00e0 per molti anni il suo inchiostratore di fiducia.\nNel 1980, sempre sui testi di Pezzin, realizza la serie di Capitan Rogers, un cacciatore di castori dell'America del XVIII secolo pubblicato su \"Il Giornalino\" per 47 episodi scritti in parte anche da Fran\u00e7ois Corteggiani. Sempre nel 1980 ha il suo primo incarico nella pubblicit\u00e0 per la campagna della Gibbs Dental Division. \nNel 1989 realizza alcune vignette di Eldo Leo, personaggio ideato da Silver per i gelati della Eldorado. Tre anni pi\u00f9 tardi \u00e8 la volta di Jungle Bungle, su testi di Sergio Aragon\u00e9s, pubblicato da Comic Art e di Mentamela, creato per la pubblicit\u00e0 del dentifricio Mentadent.\nCon Corteggiani crea nel 1987 per il settimanale \"Le Journal de Mickey\" il personaggio di Timoty Titan, simpatico ragazzino che vive avventure in stile \"steampunk\" in un mondo fantastico nel quale l'artista veneziano inserisce moltissimi omaggi all'arte di Jacovitti. Anche questo personaggio approda in Italia, nel 1991, sulle pagine de \"Il Giornalino\".\nNel corso degli anni novanta, disegna prima un episodio umoristico di \"Martin Myst\u00e8re\", su testi di Alfredo Castelli (\"That's All Folks\", omaggio ai fumetti Warner e a quelli Disney, edito sul mensile delle Ferrovie dello Stato), quindi molte illustrazioni per il Ken Parker di Berardi e Milazzo. Illustra inoltre alcune storie ideate da Bonvi, progettate per la collana Zona X ma poi pubblicate in volumi autonomi della collana I Grandi Comici del Fumetto, \"La citt\u00e0\" e \"Maledetta Galassia\", realizzate sempre per Sergio Bonelli Editore. Sul finire degli anni novanta realizza una storia di Lupo Alberto su testi di Francesco Artibani e Tito Faraci, \"Il tesoro dei McKenzie.\" \nInfine, nel 2003, realizza un'illustrazione di Rorschach per \"Ritratto di uno straordinario Gentleman\", omaggio ai cinquant'anni dello sceneggiatore inglese Alan Moore.\nStile.\nil suo stile d'esordio \u00e8 pi\u00f9 influenzato dal tratto di Scarpa (che ne corresse le tavole), che non da quello di Barks, che pu\u00f2 comunque essere considerato un punto di riferimento per Cavazzano. Per il mondo dei topi, invece, il riferimento principale \u00e8 pi\u00f9 il Paul Murry dei \"comic books\", che non il Floyd Gottfredson \"quotidiano\". Con il trascorrere degli anni, inizi\u00f2 a guardare molto agli artisti che in quel periodo (fine anni sessanta, inizio dei settanta) aveva intorno: autori come Toppi, Battaglia, Pazienza in Italia, Giraud, Hermann, Uderzo per la Francia, ma anche gli artisti della statunitense MAD, e anche Milton Caniff, Alex Toth, Milt Kahl.\nCollaborazioni con altri autori.\nOltre a quelle con Scarpa e con Cimino, col quale ha continuato a collaborare fino alla morte di quest'ultimo, nel corso della sua carriera Cavazzano ha collaborato anche a progetti particolari, come lo sfortunato \"Topolino Pi\u00f9\", con la storia di Rudy Salvagnini \"Zio Paperone in un caso davvero imprevedibile\", che ha anche avuto un'edizione in latino, alla realizzazione di un omaggio a Carl Barks con la storia del 1992 \"Zio Paperone e l'Uomo dei Paperi\", sempre su testi di Salvagnini.\nMolte sono state le collaborazioni con sceneggiatori come Giancarlo Berardi, Giorgio Pezzin, Tito Faraci, Casty, Rudy Salvagnini e Roberto Gagnor.\nIn particolare con Giorgio Pezzin, dopo i lavori realizzati con Chendi e Bottaro, dal 1973 realizzare storie a fumetti sia Disney che non-Disney. La collavorazione inizia con \"\"Paperino e la visita distruttiva\" e prosegue realizzando tra le altre delle storie dove hanno\" interpretato il personaggio di Paperoga in maniera creativa e molto fedele al modello di Dick Kinney, personaggio particolare e generalmente difficile da interpretare. Poco utilizzato nel mercato statunitense, ha trovato terreno fertile in Brasile ed in Europa, in particolare in Italia, sia con alcune incursioni di Chendi e Bottaro, che ne riprende fedelmente il \"model-sheet\" di Hubbard, sia, soprattutto, con Pezzin e Cavazzano. La loro prima incursione con il personaggio \u00e8 \"Paperino e il croccante al diamante\" che, insieme a \"Paperoga e l'isola a motore\", avr\u00e0 l'onore di approdare oltreoceano e riportare per un breve periodo il personaggio sulle riviste Disney americane. Divertente susseguirsi di \"gag\" e situazioni difficili, spesso risolte dalle assurde e incredibili trovate di Paperoga, sono probabilmente il gruppo di storie in cui l'arte della coppia di autori raggiunge l'apice della qualit\u00e0. Da non dimenticarsi anche storie come \"Topolino e gli incontri falsificati (dal solito tipo)\" o \"Topolino e il mistero del Paseidon\".\nCavazzano ha realizzato parodie di capolavori del cinema come \"Casablanca\" nella storia \"\"Topolino - Minni in \"Casablanca\"\"\" (1987)o \"La strada\" di Fellini in \"\" (1991).\nNel 1987, poi, rende ancora omaggio a Floyd Gottfredson con la storia \"Paperino e l'insolito remake\", in cui i personaggi disneyani reinterpretano per il cinema la storia a fumetti degli anni trenta \"Topolino giornalista\": in questa occasione, per\u00f2, vediamo la tormentata lavorazione del film, disturbata dalle continue bizze della \"star\" Paperino che cerca sempre di essere presente in primo piano. Con Silvano Mezzavilla realizzano nel 1993 un sentito omaggio al cinema con \"Topolino e la fabbrica dei sogni\" oltre a storie d'investigazione come a es.: \"Gambadilegno e il ritorno a Legcity\", \"Topolino e l'enigma del faro\", \"Topolino e il mistero della voce spezzata\".\nLa collaborazione con Tito Faraci, iniziata in Disney con \"La lunga notte del commissario Manetta\", nella quale i due creano il personaggio del poliziotto texano Rock Sassi (uderziano anche nel carattere), e la realizzazione del numero 0 della miniserie \"Mickey Mouse Mystery Magazine\". I due saranno uniti anche nella realizzazione di una storia dall'atmosfera supereroistica con l'Uomo Ragno, \"Il segreto del vetro,\" ambientata a Venezia. Nello stesso anno realizza la copertina dello speciale \"Devil&amp;Hulk\" dedicato ai dieci anni di vita editoriale del marchio Marvel Italia.\nLe collaborazioni con i autori stranieri, oltre a Jerry Siegel e a Dick Kinney, riprende in occasione della storia per i 60 anni di Paperino intitolato \"Buon compleanno, Paperino!\", su testi di Bob Foster e con Byron Erickson, sceneggiatore svedese della Egmont con il quale realizza \"Zio Paperone e il segreto degli Incas\" e, soprattutto, la lunga avventura in dodici puntate dei \"Dragon Lords\", \"fantasy\" serializzato sulle pagine di \"Zio Paperone\" in cui Cavazzano, coadiuvato dall\u00ecinchiostratore Sandro Zemolin, \nFra le ultime collaborazioni c'\u00e8 quella con Casty iniziata nel 2003, creando l'archeologa Eurasia Tost in una storia avventurosa di Topolino \"Topolino e la spedizione perduta\". La collaborazione prosegue con altre storie dal filone avventuroso, alcune delle quali riprendono lo stesso personaggio di Eurasia Tost la quale, nell'ultima sua avventura pubblicata (\"Topolino e il colosso di Rodi\", 2005), sembra essere destinata a ritrovare l'Atlantide in una saga ancora a venire. Da ricordare anche la lunga storia del 2006 \"Topolino e il dominatore delle nuvole\", che vede un ritorno in grande stile di Macchia Nera e un Cavazzano probabilmente al suo massimo livello grafico.\nVita privata.\nHa fondato, nel 1965, un gruppo musicale, \"I Randagi\", in cui suonava la batteria. \u00c8 sposato."}
{"id": "55418", "revid": "767487", "url": "https://it.wikipedia.org/wiki?curid=55418", "title": "X-Men (film)", "text": "X-Men \u00e8 un film del 2000 diretto da Bryan Singer. La pellicola prende ispirazione dall'omonima serie a fumetti edita dalla Marvel Comics, creata nel 1963 dallo scrittore Stan Lee e dal disegnatore Jack Kirby.\nFra gli attori principali, Patrick Stewart nel ruolo dell'idealista Professor X, Ian McKellen in quello del suo migliore amico ma rivale Magneto ed i due all'epoca poco conosciuti Hugh Jackman e Halle Berry, nei ruoli rispettivamente di Wolverine e di Tempesta, portati al successo proprio da questa pellicola. Per gli altri ruoli furono ingaggiati James Marsden, Famke Janssen, il premio Oscar Anna Paquin, Rebecca Romijn, Tyler Mane e Ray Park; quest'ultimo omaggia il personaggio di Darth Maul, interpretato da lui in \"\", durante il combattimento contro Tempesta dove inscena un breve balletto le cui movenze ricordano quelle del personaggio.\nA differenza del fumetto originale, i personaggi non vestono i loro tipici costumi colorati per scelta del regista Bryan Singer. A proposito di questa scelta, nel film c'\u00e8 una piccola citazione: quando i protagonisti stanno per partire verso Liberty Island, Wolverine indossa la tuta nera del gruppo e chiede se veramente gli X-Men siano soliti indossare tute simili; Ciclope gli risponde \u00abPreferiresti una calzamaglia gialla?\u00bb, riferendosi ovviamente al tipico costume di Wolverine nei fumetti.\nIl film \u00e8 stato presentato in anteprima a Ellis Island il 12 luglio 2000 ed \u00e8 stato rilasciato negli Stati Uniti due giorni dopo. \u00c8 stato un successo al botteghino, incassando oltre $ 296 milioni in tutto il mondo e ha ricevuto recensioni positive dalla critica, citando le sue interpretazioni, la storia e la profondit\u00e0 tematica.\nSebbene fosse un prodotto di ispirazione Marvel, \"X-Men\", insieme a \"Blade\" e \"Blade II\", sono gli unici film a non riportarne il logo della casa editrice all'inizio della pellicola; il logo della Marvel fu introdotto a partire da \"Spider-Man\" e nella saga da \"X-Men 2\".\nTrama.\nPolonia, 1944. In un campo di concentramento, durante la seconda guerra mondiale, un ragazzo di origini ebraiche di nome Erik Lehnsherr viene separato violentemente dai suoi familiari. Si tratta di un mutante, e la sua collera arriver\u00e0 a contorcere il cancello di metallo che lo separa dalla madre, trascinata all'interno del campo. Erik, disperato, \u00e8 trattenuto dai soldati nazisti. Circa sessanta anni dopo, una ragazza di nome Marie conduce una vita serena e, nell'intimit\u00e0 della sua stanza, scambia il suo primo bacio con il suo ragazzo. Si scopre che \u00e8 anch'essa una mutante, quando il ragazzo rimane quasi ucciso dopo aver toccato le sue labbra. Spaventata per l'accaduto, decide di fuggire.\nA Washington, durante un congresso, il senatore Robert Kelly cerca di far passare la legge sulla \"Registrazione dei mutanti\", facendo notare quanto questi siano pericolosi per la civilt\u00e0 potendo rimanere nascosti. Nonostante il parere contrario della dottoressa Jean Grey, la popolazione sembra supportarlo. A tale confronto presenzia anche un ormai anziano Erik Lehnsherr, il quale viene avvicinato dal professor Charles Xavier, che scopriamo essere suo vecchio amico e che tenta di scoraggiarlo dall'iniziare una guerra tra mutanti e umani, ma Lehnsherr, memore delle persecuzioni da lui subite dai nazisti verso gli ebrei, teme il ripetersi di una situazione analoga verso i mutanti, ragion per cui rimane fermo nelle sue convinzioni sull'innescare un conflitto. Intanto Marie arriva in Canada dove incontra in un bar l'ambiguo e solitario Logan, un mutante con capacit\u00e0 rigenerative e di far emergere degli artigli dalle proprie mani che negli incontri di lotta clandestini a cui partecipa viene soprannominato Wolverine (termine inglese per il ghiottone, grosso parente della martora e della faina tipico delle foreste del nord). I due fanno amicizia, ma vengono fermati da un energumeno di nome Sabretooth, che attacca Logan con cui sembra condividere alcuni poteri. L'arrivo di altri due mutanti, Tempesta e Ciclope, mette in fuga il bestione e questi salvano sia Marie che Logan.\nLogan si risveglia alla X-Mansion, una scuola privata per giovani mutanti, dove incontra il Professor Xavier; questi gli spiega di essere anch'egli un mutante, un potente telepate, e che ha costruito una scuola per \"giovani dotati\" allo scopo di insegnare ai ragazzi ad usare al meglio i propri poteri (anche dal punto di vista etico). Wolverine fa la conoscenza del gruppo degli X-Men, mutanti odiati da quegli esseri umani che loro stessi difendono: Scott Summers alias Ciclope, il leader del gruppo, che pu\u00f2 emettere potenti raggi dagli occhi; Ororo Munroe alias Tempesta, che pu\u00f2 comandare gli agenti atmosferici; Jean Grey, fidanzata di Scott, telepate e dotata di enormi poteri telecinetici di cui lei stessa ignora le potenzialit\u00e0. Charles spiega quali sono i poteri di Marie, soprannominata Rogue: ella pu\u00f2 assorbire i poteri degli altri mutanti, ma i suoi poteri sugli umani hanno invece l'effetto di assorbire la forza vitale e la memoria. Xavier spiega a Logan che c'\u00e8 anche un gruppo di mutanti malvagi, conosciuto come la Confraternita, e di cui fanno parte Erik Lehnsherr alias Magneto, suo ex amico, che pu\u00f2 manipolare i metalli; Victor Creed alias Sabretooth, potente bestione primordiale; Mortimer Toynbee alias Toad, un ranocchio umano; Raven Darkholme alias Mystica, una mutaforma.\nSecondo Xavier, Magneto vuole qualcosa da Wolverine e chiede al mutante di combattere al fianco degli X-Men promettendogli di rivelargli tutto sul suo passato, di cui Wolverine non ha pi\u00f9 memoria. Rogue intanto inizia a frequentare anche lei le lezioni alla X-Mansion e qui conosce John Allerdyce, un giovane mutante con poteri pirocinetici e Bobby Drake, in grado di manipolare il ghiaccio, dal quale rimane attratta.\nIl senatore Kelly nel frattempo viene rapito e portato nel covo di Magneto sull'isola di Genosha, dove questi gli mostra un macchinario, da lui ideato, che \u00e8 in grado di trasformare gli umani in mutanti. Kelly viene usato per testare la macchina che gli conferisce la capacit\u00e0 di rendersi liquido; con i suoi nuovi poteri Kelly riesce a fuggire. Quella notte Rogue sveglia Wolverine mentre sta avendo un incubo sul suo passato, e in quel momento Logan si sveglia, trafiggendola con i suoi artigli; Rogue per\u00f2 riesce ad assorbire per un breve momento i poteri rigenerativi di Logan salvandosi la vita. Poco dopo Mystica, assumendo le sembianze di Bobby le rivela che Xavier \u00e8 arrabbiato con lei e che dovrebbe lasciare la scuola. Charles, venuto a sapere della fuga di Marie, la rintraccia usando Cerebro (un apparecchio che estende i suoi poteri telepatici), e gli X-Men si dirigono alla stazione del treno per recuperarla; nel mentre per\u00f2 Raven accede a Cerebro e sabota il macchinario in quanto \u00e8 stato costruito sia da Charles che da Erik.\nLogan riesce a trovare Marie e a convincerla a tornare ma in quel momento giungono Magneto con la sua Confraternita e nonostante l'intervento di Xavier, che prova a controllare a distanza la mente di Sabertooth, Wolverine \u00e8 costretto a lasciare la ragazza alla merc\u00e9 della Confraternita, quando Magneto minaccia la vita delle autorit\u00e0 giunte sul posto. Charles prova allora a usare Cerebro per individuare Erik, ma il virus posto nella macchina da Mystica lo fa cadere in coma. Successivamente Kelly giunge al Maniero in cerca di aiuto e, sotto gli occhi inorriditi di Ororo la sua mutazione accelera esponenzialmente fino ad ucciderlo. Gli X-Men scoprono cos\u00ec che la macchina di Magneto pu\u00f2 trasformare gli umani non in grado di reggere il gene mutante in invertebrati che muoiono nel giro di poche ore. Wolverine capisce quindi che in realt\u00e0 Magneto vuole Rogue per sfruttare il suo potere: usare la macchina lo ha quasi ucciso, pertanto Erik vuole passare i suoi poteri a Rogue e usarla per dare energia alla macchina.\nJean allora aggiusta Cerebro e con un immenso sforzo usa i suoi limitati poteri telepatici per localizzare Magneto: egli si trova sulla Statua della Libert\u00e0 dalla quale potr\u00e0 attivare il suo macchinario e \"mutare\" milioni di persone nel centro di New York, tra cui tutti i potenti della Terra riuniti ad un Summit per l'approvazione della legge sulla Registrazione dei mutanti. Wolverine si unisce cos\u00ec agli X-Men e il gruppo parte alla volta di Liberty Island dove ad attenderli ci sono i mutanti della Confraternita. Nella battaglia seguente, Toad viene folgorato da Tempesta, mentre Wolverine riesce a sconfiggere Mystica per poi affrontare Sabertooth in un violento corpo a corpo dal quale ne esce vincitore con l'aiuto di Jean e Ciclope. Successivamente Scott riesce a colpire Magneto e Logan trasferisce i suoi poteri a Rogue per rinvigorirla. Ripresosi dal coma in contemporanea con Charles, Wolverine parte per Alkali Lake, luogo dove crede di poter trovare indizi sul suo passato, Mystica finge di essere il Senatore Kelly, mentre il Professor Xavier va a far visita a Magneto nella sua prigione di plastica.\nProduzione.\nNel 1990 i Marvel Studios vendettero i diritti degli X-Men alla Carolco Pictures e a James Cameron per farne una versione cinematografica; successivamente i diritti tornarono alla Marvel. Nei primi anni novanta la 20th Century Fox espresse interesse nel fumetto e ne acquis\u00ec i diritti con Lauren Shuler Donner in veste di produttrice.\nNel 1994 Andrew Kevin Walker fu ingaggiato per scrivere la sceneggiatura; successivamente fu rettificata da John Logan, James Schamus e Joss Whedon. Nel 1996 Michael Chabon riscrisse nuovamente la pellicola. La Fox approcci\u00f2 Robert Rodr\u00edguez per la regia ma questo rifiut\u00f2; Tom De Santo contatt\u00f2 Bryan Singer, ma questi rifiut\u00f2 la regia per due volte considerando i fumetti \"robaccia\". Solo dopo aver letto il fumetto, Singer accett\u00f2 l'incarico. Nel 1997, Ed Solomon scrisse nuovamente il film e la Fox propose l'estate del 1998 come data di uscita. Successivamente, Christopher McQuarrie fu ingaggiato per rettificare la sceneggiatura insieme a David Hayter.. Le riprese sono iniziate il 4 gennaio 1999 e si sono concluse il 28 maggio dello stesso anno.\nCast.\nPersonaggi minori.\nNel film appaiono per alcuni istanti diversi mutanti e personaggi dell'universo Marvel:\nAltre versioni.\nPrima di arrivare alla versione definitiva, furono scritte molte sceneggiature del film. Ognuna di queste sceneggiature presentava una storia e dei personaggi differenti:\nPersonaggi non utilizzati.\nDurante la pre-produzione del film furono inoltre fatti dei tagli ed alcuni personaggi e luoghi non furono infine utilizzati:\n\"X-Men Original Motion Picture Score\".\nLo score del film \u00e8 stato composto da Michael Kamen.\nDistribuzione.\nIl film usc\u00ec nelle sale statunitensi il 14 luglio 2000, mentre nelle sale italiane il 27 ottobre dello stesso anno.\nDivieti.\nIl film \u00e8 stato vietato ai minori di 13 anni per \"violenza, linguaggio volgare, riferimenti sessuali e azione shi-fi\".\nEdizioni home video.\nIl film fu distribuito in DVD a partire dal 21 novembre 2000 con i seguenti contenuti speciali:\nAltre versioni.\nSuccessivamente la 20th Century Fox ha distribuito una versione speciale del film dal titolo \"X-Men 1.5\". In questa edizione, oltre alla versione cinematografica del film, \u00e8 presente anche una extended cut con una manciata di scene inedite integrate alla pellicola. Inoltre sono presenti i seguenti contenuti speciali:\nAccoglienza.\nIncassi.\n\"X-Men\" ha ottenuto un incasso pari a $157,299,717 in Nord America e $139,039,810 nel resto del mondo, di cui $4,188,346 in Italia, per un incasso totale di $296,339,527.\nCritica.\nIl film ha ricevuto generalmente recensioni positive dalla critica. L'aggregatore di recensioni Rotten Tomatoes riporta una percentuale di gradimento dell'81% con un voto medio di 7.1 su 10, basandosi su 166 recensioni, mentre il sito Metacritic attribuisce al film un punteggio di 64 su 100 in base a 33 recensioni.\nSequel, prequel e altre opere derivate.\nIl film ha avuto tre sequel, \"X-Men 2\" (2003), \"X-Men - Conflitto finale\" (2006) e \"X-Men - Giorni di un futuro passato\" (2014) e quattro prequel, \"X-Men le origini - Wolverine\" (2009), \"X-Men - L'inizio\" (2011), \"X-Men - Apocalisse\" (2016) e \"X-Men - Dark Phoenix\" (2019). Successivamente, la saga viene ripresa attraverso lo \"spin-off\" \"Wolverine - L'immortale\" (2013) nel quale viene anticipato il terzo sequel della serie principale, \"X-Men - Giorni di un futuro passato\". Quest'ultimo film \u00e8 concepito come un sequel sia di \"X-Men - Conflitto finale\" che di \"X-Men - L'inizio\" dato che la trama si svolge con Wolverine e i suoi amici che vivono in un futuro distopico in cui loro sono gli unici sopravvissuti sulla faccia della Terra dato che le Sentinelle hanno ucciso ogni forma di vita esistente persino tutti gli esseri umani, quindi Wolverine viene mandato indietro nel tempo da Charles Xavier e Magneto attraverso i poteri di Kitty Pryde per impedire che il futuro distopico avvenga collaborando infatti con un giovane Charles, un giovane Quicksilver, un giovane Bestia e un giovane ma infido Magneto. Nel marzo 2017 \u00e8 uscito \"Logan - The Wolverine\" secondo e attualmente l'ultimo della saga dedicata a Wolverine, la trama di questo film si svolge in un universo alternativo, precisamente in un alternativo 2029 in cui gli umani hanno sterminato met\u00e0 dei mutanti."}
{"id": "55420", "revid": "1504506", "url": "https://it.wikipedia.org/wiki?curid=55420", "title": "Marengo", "text": ""}
{"id": "55421", "revid": "709565", "url": "https://it.wikipedia.org/wiki?curid=55421", "title": "Doom Patrol", "text": "Doom Patrol \u00e8 un gruppo di supereroi dei fumetti creato da Bob Haney e Arnold Drake nel 1963, pubblicato negli Stati Uniti d'America dalla DC Comics ed esordito sulla collana \"My Greatest Adventure\". Il gruppo \u00e8 costituito da metaumani che vengono emarginati non tanto per i loro poteri, potenzialmente pericolosi - idea simile a quella degli X-Men di Stan Lee e Jack Kirby - quanto per il loro aspetto, secondo un'intervista, Stan Lee e Bob Haney crearono entrambi i gruppi assieme. Dal 1963 le storie del gruppo sono state pubblicate su sei serie a fumetti omonime edite sempre dalla DC Comics.\nStoria editoriale.\nIl gruppo esordisce nel n. 80 della serie \"My Greatest Adventure\" (vol. 1) nel giugno 1963 e, grazie al successo riscosso, dal n. 86 la testata cambia in \"Doom Patrol\", diventando la prima serie dedicata interamente al gruppo.\nDopo la conclusione della prima serie le storie del gruppo continuano per un paio di numeri sulla rivista antologica \"Showcase\" e poco altro, almeno fino a che, nel 1987, la DC non prova il rilancio con una seconda serie in stile Vertigo, \"Doom Patrol\" (vol. 2). In questa nuova serie esordisce, nel 1989, il nuovo arco narrativo scritto da Grant Morrison che, insieme al disegnatore Richard Case, modific\u00f2 la composizione del gruppo; dopo Morrison la serie venne ripresa dalla sceneggiatrice Rachel Pollack fino alla chiusura della serie nel 1995. La serie venne ripresa una terza volta dal 2001 al 2003 da John Arcudi che ne realizz\u00f2 un altro ciclo, \"Doom Patrol\" (vol. 3). L'anno successivo, nel 2004, esord\u00ec la quarta serie, \"Doom Patrol\" (vol. 4), scritta e disegnata da John Byrne. Nel 2009 esord\u00ec la quinta serie, \"Doom Patrol\" (vol. 5), scritta da Keith Ian Giffen e disegnata da Matthew Clark e Ron Randall. L'ultima serie esordisce nel 2016, \"Doom Patrol\" (vol. 6), scritta da Gerard Way e disegnata da Nick Derington e Michael Allred.\nTrama.\nGenesi del gruppo.\nTre giovani, Cliff Steele/Robotman, Rita Farr/Elasti-Girl e Larry Trainor/Negative Man, hanno subito ciascuno un diverso incidente che gli ha donato dei poteri e delle particolarit\u00e0 superiori alla norma. I tre sarebbero certamente stati allontanati dalla societ\u00e0, se non fosse stato per il professor Niles Caulder, un ingegnere ridotto su una sedia a rotelle a causa di un incidente.\nPrima di occuparsi dei suoi giovani protetti, Caulder aveva iniziato una serie di studi sulla possibilit\u00e0 di produrre un siero dell'immortalit\u00e0 per conto di un supercriminale. Liberatosi in qualche modo da questo oscuro controllo, porta comunque avanti gli studi, sperimentando il suo risultato finale sulla moglie Arani: le ricerche per\u00f2 vennero interrotte da un incidente che tolse a Caulder l'uso delle gambe e lo convinse a studiare le reazioni della gente al dolore, per poter realizzare macchinari in grado di migliorarne la vita. Proprio questo intento lo avvicina ai tre di cui prima, e in particolare a Cliff Steele, un ricco spericolato che, a causa di un incidente automobilistico, \u00e8 ridotto in fin di vita. Solo l'intervento di Caulder, che gli impianter\u00e0 il cervello in un corpo robotico, sar\u00e0 in grado di salvarlo, generando alla fine uno dei suoi personali supereroi. A Steele si aggiungono Elastigirl, un'ex-attrice in grado di alterare a piacere le sue dimensioni, e Negative Man, un uomo sfigurato e coperto di bende in grado di proiettare per pochi minuti fuori dal corpo una sua proiezione fatta di energia negativa. Nasce cos\u00ec la Doom Patrol, alla quale si uniranno, in un secondo momento, Steve Dayton/Mento e Garfield Logan/Beast Boy. Questa prima versione del gruppo dopo essersi anche incontrata con la JLA, era destinata alla distruzione in un drammatico scontro con il Generale Immortus: la sfida fin\u00ec con una terribile esplosione in cui parte della Doom Patrol, capo incluso, rimase uccisa; si salvarono solo Mento e Beast Boy. Successivamente Mento divenne un supercriminale, mentre Beast Boy si aggreg\u00f2 ai Giovani Titani.\nFase di transizione - secondo gruppo.\nInizia, cos\u00ec, un periodo di transizione: recuperato Robotman dalle macerie del disastro, Beast Boy e Mento lo affidano alle cure di Will Magnus, che ne ricostruisce il corpo. A questo punto Cliff si unisce a Josh Clay/Tempest e a Valentina Vostok/Negative Woman, che eredita le capacit\u00e0 di Larry Trainor e, sotto la guida di Arani, danno vita ad una seconda Doom Patrol.\nArani, convinta che il marito non fosse morto, porta il gruppo a cercare dove questi si trovi: l'incontro con Caulder, per\u00f2, sar\u00e0 piuttosto negativo e Arani sar\u00e0 destinata a perire durante la saga \"Invasione\". Quindi Niles Caulder si riunir\u00e0 a Cliff Steele e a Larry Trainor, che in realt\u00e0 in tutti questi anni era rimasto in coma. Dopo varie avventure il gruppo sembra per l'ennesima volta vicino a un punto di rottura, con Cliff che \u00e8 preda di una profonda depressione, ma questo \u00e8 solo l'inizio di un ultimo ciclo.\nIl gruppo acquista un nuovo \"Negative Man\", Rebis, che nasce dalla fusione di Larry Trainor con la psichiatra Eleanor Poole e due nuovi membri: la schizofrenica Kay Challis (Crazy Jane), che soffre tra l'altro di personalit\u00e0 multiple (ben 64), ognuna con un superpotere differente, e la piccola Dorothy Spinner, in grado di materializzare la sua stessa immaginazione. Dopo una lunga serie di avventure, i fili narrativi vengono chiusi: prima Niles Caulder rivela a Cliff Steele di essere stato lui la causa degli incidenti che hanno generato la Doom Patrol originale, quindi di non aver mai perso di vista le vicende del gruppo nel periodo in cui era creduto morto e anzi di averle in parte manipolate. Nel suo delirio di guidare il mondo attraverso i suoi macchinari, Caulder viene fermato dall'improvvisa decapitazione, con la testa che per\u00f2 viene sottratta da Will Magnus, che la tiene in vita roboticamente, consentedogli di aiutare ancora la Doom Patrol. Il gruppo, per\u00f2, sembra che sia stato distrutto in missione.\nUna delle varie peculiarit\u00e0 dell'approccio di Morrison alla serie \u00e8 l'apparizione di avversari estremamente insoliti e stravaganti, anche per gli standard eccentrici della Doom Patrol.\nAlcuni esempi:\nIl terzo gruppo.\nGrazie alla gestione di Morrison, La DC Comics scopre che il pubblico ha ancora voglia di leggere avventure della \"Doom Patrol\" e propone una saga dal retrogusto ironico, grazie ai testi di Arcudi, e soprattutto disegnata con estrema cura grazie al tratto di Huat, che si ispira all'altrettanto talentuoso Travis Charest.\nLa nuova serie inizia con un Robot Man che lavora per una raffineria, svolgendo quelle mansioni che un normale essere umano non sarebbe in grado di compiere. Passerebbe inosservato, per quanto possa passare inosservato un robot gigantesco e potente (e, in effetti, resta sospesa in aria la domanda: come ha fatto a costruirsi un corpo cos\u00ec grande), se non fosse per il salvataggio di una bambina.\nQuesta eroica azione attira le attenzioni di Thayer Jost che, cerca in tutti i modi di costruire il suo gruppo personale, intorno al quale provare a guadagnare pi\u00f9 dollari possibile. D'altra parte se l'impresa di creare un supergruppo era riuscita a Maxwell Lord con la JLI, perch\u00e9 non sarebbe dovuta riuscire a Jost.\nIl problema, per\u00f2, che Jost cerca di risolvere con la consulenza di Steele, \u00e8 il gruppo di giovani che ha riunito: Ted Bruder (Fast Forward), in grado di guardare pochi minuti nel futuro e soprannominato \"Negative Man\" per la sua scarsa tendenza all'ottimismo; Vic Darge (Kid Slick), in grado di annullare l'attrito; Shayleen Lao (Fever), in grado di alterare la temperatura del suo corpo; Ava (Freak), che sembra vivere in simbiosi con una strana e potente creatura.\nSuccessivamente si scopre che il Cliff Steele con cui ha concluso accordi di affari Jost, \u00e8 un impostore: in particolare \u00e8 generato dalla mente di Dorothy Spinner, che \u00e8 riuscita a sopravvivere alla terribile esplosione che ha distrutto, la volta precedente, il gruppo. Si scopre, tra l'altro, che tale esplosione \u00e8 stata causata, in un accesso di rabbia, dalla stessa Dorothy. Comunque, ritrovato quel che resta di Robot Man grazie all'aiuto di Garfield Logan, che per questo si riunisce al gruppo, i nostri eroi ricominciano con le loro avventure scanzonate ed assurde fino a che la DC Comics non decide di lanciare una nuova serie sulla Doom Patrol.\nIl quarto gruppo.\nDopo la chiusura della serie scritta da Arcudi, la Doom Patrol fa la sua ricomparsa in un ciclo di storie realizzato da Chris Claremont e John Byrne. Nella saga, pubblicata sui nn. 94-99 della \"Justice League\", e dal titolo \"Il decimo cerchio\", la JLA \u00e8 costretta ad affrontare la minaccia di una potente razza di vampiri che, attraverso l'azione di uno di loro, tal Crucifer, cerca di ritornare sulla Terra dalla dimensione nella quale vennero scacciati secoli prima dal popolo della amazzoni, capeggiate dalla regina Ippolita, madre di Wonder Woman. La JLA, per\u00f2, per sconfiggere la minaccia, dovr\u00e0 allearsi con un nuovo gruppo di superesseri, composto da persone ritenute morte: Cliff Steele, Rita Farr, Larry Trainor ed il Capo Niles Caulder, ovvero la Doom Patrol originale.\nQuindi, secondo la saga di Claremont-Byrne, alla cui fine si aggregheranno al gruppo anche Faith, ex-\"leaguer\", Nudge e Vortex, ex accoliti di Crucifer, ed il gorilla a quattro braccia Grunt, amico di Nudge, questa nuova Doom Patrol non solo \u00e8 composta dalla formazione originale ideata da Haney e Drake, ma \u00e8 anche alla sua prima apparizione nel \"DC Universe\", cancellando cos\u00ec oltre quarant'anni di \"continuity\".\nA questa nuova formazione viene dedicata una serie nuova di zecca, partita nel 2004 ed affidata allo stesso Byrne, che per\u00f2 ha poca fortuna. Chiude, infatti, dopo 18 numeri, nel novembre 2005. \u00c8 ancora inedita in Italia.\nLa \"Doom Patrol\" di Gerard Way.\nUna nuova serie, scritta da Gerard Way e disegnata da Nick Derington \u00e8 stata creata come parte della serie \"Young Animal\". Il primo numero \u00e8 stato pubblicato il 14 settembre 2016. In questa serie vengono creati molti caratteri originali e ne vengono ripresi molti altri dai precedenti archi narrativi.\nEdizioni italiane.\nDoom Patrol \u00e8 stata parzialmente pubblicata in Italia dalla Play Press sia su \"American Heroes\" (prima parte della versione Morrison), sia su una serie di omonimi volumi per fumetteria (la versione di Arcudi). Per il ciclo di Morrison \u00e8 disponibile anche l'edizione in volume, edita dalla Magic Press, che ristampa il materiale pubblicato a puntate su \"American Heroes\". Planeta DeAgostini ha iniziato senza portare a termine la ristampa in volumi. RW Edizioni dal 2012 nuovo licenziatario ha in corso di pubblicazione una nuova ristampa in volumi.\nVolumi italiani (gestione Morrison)\nAltri volumi, non ancora tradotti ma gi\u00e0 esistenti in lingua inglese:\nVolumi italiani (gestione Arcudi)"}
{"id": "55423", "revid": "767487", "url": "https://it.wikipedia.org/wiki?curid=55423", "title": "Stagioni (album)", "text": "Stagioni (2000) \u00e8 il diciannovesimo album di Francesco Guccini, pubblicato nel 2000 dalla EMI.\nIl disco.\n Tra le quattro stagioni manca per\u00f2 l'estate. Guccini in un'intervista dice di aver tentato di scriverne una, ma non ne veniva fuori niente e allora ha lasciato perdere. Come ha detto nella stessa intervista: \u00ab\"L'estate \u00e8 il tempo della spensieratezza, della dimenticanza.\" [...] \"\"Stagioni\" \u00e8 un disco poco spensierato. Tristezza? C'\u00e8 sempre stata, in ogni mio disco. Per\u00f2,\" [...] \"non \u00e8 mai resa. Pu\u00f2 essere amarezza, delusione, sdegno ma non rinuncia. Il crepuscolarismo c'\u00e8 in \"Autunno\", ma non c'\u00e8 assolutamente in \"Addio\", che \u00e8 una risposta a secco, decisa, chiara, anche violenta\"\u00bb. Nel testo di \"Addio\" sono presenti vari riferimenti letterari impliciti o espliciti (ad esempio Fran\u00e7ois Villon, il \"Don Chisciotte\" di Cervantes - oggetto anche dell'omonima canzone - , Dante, Baudelaire, T.S. Eliot, Socrate...).\nSingoli.\nDa quest'album furono tratti due singoli: \"Stagioni/Inverno '60\" (EMI Music, 020 1799042) e \"Addio/E un giorno...\" (EMI Music, 020 1799152), pubblicati su CD.\nI brani.\nStagioni.\nLa canzone parla di Ernesto \"Che\" Guevara e ha avuto una genesi singolare. Guccini dice di aver scritto una strofa nel 1968, e di non essere riuscito a continuare il testo. A un suo concerto, vedendo dei ragazzi con la maglietta del Che decide di dedicare loro quella strofa, e vedendo la reazione entusiastica del pubblico decise di terminare la canzone.\nLa canzone viene anche cantata nel film indiano \"Un'altra volta nella foresta\" (Abar Aranye, 2003) del regista Goutam Ghose.\nE un giorno....\n\u00c8 una sorta di lettera per la figlia Teresa a cui, bambina, aveva dedicato la canzone \"Culodritto\" pubblicata in \"Signora Bovary\". , che parla della crescita della figlia, che oggi vede il mondo con gli occhi di un adulto, che vede il padre invecchiare...sino a quando, crescendo anche lei capir\u00e0 che i sogni dei bambini, il loro modo di vedere il mondo, sono destinati ad essere travolti \"dal molto d'amaro\", e che il padre \u00e8 sempre lo stesso, un po' folle ed un po' saggio, sconsideratamente ottimista."}
{"id": "55428", "revid": "2225", "url": "https://it.wikipedia.org/wiki?curid=55428", "title": "Cioccolata", "text": ""}
{"id": "55432", "revid": "773636", "url": "https://it.wikipedia.org/wiki?curid=55432", "title": "Space Shuttle", "text": "Lo Space Transportation System (STS), comunemente noto come Space Shuttle Navetta Spaziale o Shuttle, \u00e8 stato un sistema di lancio spaziale riutilizzabile della NASA, l'ente governativo statunitense responsabile dei programmi spaziali, adibito a missioni spaziali in orbita intorno alla Terra. Lanciato in orbita per la prima volta il 12 aprile 1981, ha portato a termine la sua ultima missione il 21 luglio 2011.\nStoria.\nLa guerra fredda e i lanci.\nLa storia dello Space Shuttle ha inizio e si inserisce sul finire del contesto della guerra fredda con la celebre corsa allo spazio in decisa contrapposizione con l'altra grande superpotenza dell'epoca: l'Unione Sovietica.\nIn particolare con lo sviluppo, avvenuto a partire dai primi anni settanta, di un veicolo spaziale riutilizzabile, la NASA sperava di continuare i suoi progetti e programmi spaziali con una notevole riduzione dei costi di accesso allo spazio, ma la complessit\u00e0 del progetto, i problemi relativi alla sicurezza e i costi operativi di funzionamento (500 milioni di dollari per lancio) hanno progressivamente disatteso queste aspettative fino alla sua definitiva dismissione nel 2011.\nL'intero sistema \u00e8 stato ritirato dal servizio il 21 luglio 2011, dopo 135 lanci. Le missioni pi\u00f9 importanti realizzate hanno permesso il lancio di satelliti (tra cui il telescopio \"Hubble\") e tre sonde interplanetarie, di condurre esperimenti scientifici nello spazio e la manutenzione e la costruzione di stazioni spaziali. Nel corso del Programma Space Shuttle sono stati costruiti cinque \"orbiter\", due sono andati distrutti in incidenti e tre sono stati ritirati.\nNella sua storia \u00e8 stato utilizzato per le missioni spaziali orbitali dalla NASA, dal Dipartimento della Difesa statunitense, dall'Agenzia Spaziale Europea, dal Giappone e dalla Germania. Gli Stati Uniti hanno finanziato lo sviluppo dell'STS e le operazioni di gestione fatta eccezione degli Spacelab D1 e D2, finanziati rispettivamente dalla Germania Ovest e dalla Germania riunificata. Inoltre, la SL-J \u00e8 stata parzialmente finanziata dal Giappone.\nPrimi studi.\nDal \"Silbervogel\" all'X-15.\nLa prima menzione di un razzo dotato di ala capace di lasciare la bassa atmosfera fu in un progetto tedesco-austriaco dell'ingegnere Eugen S\u00e4nger risalente al 1933. Il concetto venne successivamente sviluppato verso la fine della seconda guerra mondiale con il disegno del \"Silbervogel\", un velivolo che avrebbe dovuto permettere di bombardare gli Stati Uniti dopo aver realizzato un volo suborbitale. Al termine della guerra, l'aeronautica militare statunitense studi\u00f2 con la \"North American Aviation\" un missile alato, chiamato \"Navaho\", per il trasporto di armi nucleari. Dopo alcuni voli di prova effettuati nel 1957, il progetto fu abbandonato in favore di missili balistici di tipo Atlas, Titan e Thor.\nIn questo periodo, il centro di ricerca aeronautica statunitense, la NACA, poi divenuta NASA, fu fortemente coinvolta nella ricerca sugli aerei a razzo tanto da realizzare il Bell X-1 che super\u00f2 la barriera del suono nel 1947. Questi studi portarono velocemente a identificare i due grandi problemi di progettazione: l'instabilit\u00e0 nel volo atmosferico e la dissipazione del calore durante il rientro nell'atmosfera. Quest'ultimo port\u00f2 allo studio di nuovi materiali per la realizzazione di un adeguato scudo termico. La costruzione del razzo X-15, avvenuta nel 1954, consent\u00ec la sperimentazione di diverse soluzioni. Le nuove scoperte consentirono di raggiungere, nel 1960, una velocit\u00e0 di 6,8\u00a0Mach e un'altitudine di 108\u00a0km. L'X-15 pot\u00e9 sperimentare gran parte delle fasi di volo che incontrer\u00e0 decenni pi\u00f9 avanti lo Space Shuttle durante il rientro sulla Terra.\nCorpo portante (1957-1970).\nPer ridurre le sollecitazioni termiche e meccaniche subite da un aereo che vola ad alta velocit\u00e0, una soluzione \u00e8 quella di rimuovere l'ala e generare portanza con la forma del corpo che viene allargato. Aerei di questo tipo, chiamati a corpo portante, furono studiati dalla NASA a partire dal 1957. Parecchi prototipi dimostrarono la loro capacit\u00e0 di eseguire rientri e deviazioni del percorso con buona facilit\u00e0. Di questo concetto fu il progetto del Boeing X-20 Dyna-Soar, voluto dall'aeronautica militare statunitense nel 1957. Esso era costituito da un corpo portante e da un'ala a delta, veniva lanciato come un razzo per poi atterrare come un aereo. Il progetto progred\u00ec fino al 1963, quando fu chiuso per motivi di bilancio, poich\u00e9 non era giustificato da uno scenario di missione chiaramente identificato.\nIl progetto di navetta in fase sperimentale (1968-1970).\nMentre la NASA era impegnata nelle ultime fasi dello sviluppo del Programma Apollo, l'agenzia spaziale lanci\u00f2, il 30 ottobre 1968, una consultazione per lo sviluppo di un sistema di lancio riutilizzabile in grado di mettere in orbita bassa un carico utile compreso tra le 2,3 e le 23 tonnellate e di riportare sulla Terra almeno 1 tonnellata di carico e con un vano di almeno 85\u00a0m\u00b3. Nel febbraio dell'anno successivo, quattro aziende: North American Rockwell, Lockheed, General Dynamics e McDonnell Douglas vennero selezionate per partecipare a questo studio preliminare.\nI vari centri di ricerca della NASA avevano opinioni divergenti sul progetto della navetta. Maxime Faget, in rappresentanza del Marshall Space Flight Center era favorevole a una piccola navetta dotata di piccole ali dritte con scarse possibilit\u00e0 di compensare, ma pi\u00f9 leggera e meglio aliante a velocit\u00e0 subsoniche: il DC-Shuttle 3, un aereo modello in scala 1 a 10 sar\u00e0 realizzato nel maggio 1970 per studiare l'aerodinamica a bassa velocit\u00e0. I centri di Langley e Dryden sostenevano invece la soluzione del corpo portante e soprattutto hanno contribuito a sviluppare l'H-10. Una soluzione di questo tipo ha una capacit\u00e0 di compensare intermedia tra l'ala dritta e l'ala a delta, anche se teoricamente meno ingombrante rispetto all'ultima. L'Air Force e il Laboratorio Draper erano in favore di un'ala a delta che offre una capacit\u00e0 massima di offset. La NASA successivamente decise di eliminare il concetto di corpo portante la cui forma non \u00e8 compatibile con i carri di trasporto e attrezzature scartando anche l'ipotesi dell'uso di un'ala a geometria variabile per l'eccessivo peso che avrebbe portato alla navicella.\nL'avvio del progetto (1969-1972).\nUn seguito al programma Apollo (1969).\nAll'inizio del 1969 la NASA studi\u00f2 il seguito del programma Apollo. Nell'euforia dei successi del programma lunare furono sviluppate diverse proposte: la realizzazione di una stazione spaziale, di una base lunare, una spedizione su Marte e la progettazione di una navetta. Un comitato, denominato \"Space Task Group\", fu creato su richiesta del Presidente degli Stati Uniti Richard Nixon per preparare i successivi voli con equipaggio della NASA.\nIl lavoro di questo gruppo port\u00f2 alla formulazione di tre scenari possibili con un bilancio annuale che variava dai 5 ai 10 miliardi di dollari, un importo pari o superiore al bilancio annuale del programma Apollo al massimo del suo sviluppo. La proposta meno ambiziosa prevedeva lo sviluppo simultaneo di una navetta e di una stazione spaziale. Il presidente Nixon non accett\u00f2 nessuno di questi scenari perch\u00e9 li giudic\u00f2 troppo dispendiosi.\nLa NASA decise cos\u00ec di concentrare i finanziamenti sullo sviluppo della navetta spaziale, ritenendo che la disponibilit\u00e0 di quest'ultima fosse un requisito necessario per la costruzione successiva della stazione. I dirigenti della NASA ritennero inoltre che la navetta potesse essere utilizzata per sostituire altri 10 lanciatori disponibili a quel tempo, compresi quelli utilizzati dall'esercito, per il lancio di satelliti in orbita.\nLa fine della guerra fredda e il crollo del programma spaziale sovietico tolsero al programma statunitense una gran parte della sua giustificazione. Il presidente Nixon, che dovette affrontare una situazione di budget molto limitato, non volle fare scelte di alto profilo per l'esplorazione spaziale non ritenendo che ci fossero sufficienti ricadute politiche. Nixon mise il progetto della NASA sotto il controllo dei supervisori del bilancio federale (l'OMB - \"Office of Management and Budget\") a partire dal 1970 che richiese una giustificazione per ogni spesa dell'ente spaziale. L'organismo di controllo pose molti limiti e vincoli al procedere dello sviluppo della navetta, tanto che il direttore della NASA James C. Fletcher ritenne che non solo l'OMB si occupasse di gestire il budget, ma pretendesse anche di fare delle scelte sulla progettazione.\nPer combattere lo scetticismo dell'OMB, la NASA dette incarico a una societ\u00e0 di consulenza esterna, Mathematica, di realizzare uno studio sugli oneri economici del progetto. I risultati furono molto favorevoli, in quanto venne ipotizzato una drastica diminuzione dei costi di messa in orbita da parte della navetta riutilizzabile in confronto ai razzi convenzionali. Questa relazione venne quindi utilizzata dalla NASA per difendere la redditivit\u00e0 del progetto, in particolare nei confronti del Senato.\nFase B: Design (1970-1971).\nAl termine della fase A, nel giugno 1970, la NASA impone nuove specifiche in una fase di progettazione pi\u00f9 dettagliata, chiamata fase B. Si specifica che la navetta dovr\u00e0 decollare verticalmente e atterrare orizzontalmente. Il complesso dovr\u00e0 essere collocato a un'orbita di 500\u00a0km con una inclinazione di 55\u00b0 e trasportare un carico utile di 6,8 tonnellate. La specifica richiesta per il carico utile aumenta pochi mesi dopo per venire incontro all'esercito, finanziatore del progetto, che richiedeva 30 tonnellate in orbita bassa.\nLe aziende concorrenti vengono invitate a progettare due versioni, una pi\u00f9 simile alle esigenze dell'ente spaziale e l'altra invece alle aspettative dell'esercito. Inoltre viene richiesto che la navetta possa compiere un secondo tentativo di atterraggio, qualora il primo non fosse riuscito, impiegando quindi dei motori a reazione. Si prevedeva che la navetta fosse disponibile a tornare a volare dopo due settimane dal termine di una missione per una frequenza compresa tra i 25 e i 40 voli all'anno. Ogni navetta doveva trasportare un equipaggio di due astronauti.\nDue aziende furono selezionate per la fase B: McDonnell Douglas, associata a Martin Marietta, e North American Rockwell con General Dynamics. Gi\u00e0 nel marzo 1971 i due costruttori avevano preparato una bozza di progetto. Entrambe risultarono essere molto simili per quanto riguarda l\"'orbiter\", anche perch\u00e9 la NASA aveva fornito a loro delle specifiche molto restrittive. Molto diversi, invece, apparvero le proposte per il vettore. Un fattore comune fu l'utilizzo dell'alluminio per la struttura al posto del pi\u00f9 efficiente titanio, escluso dall'aeronautica militare perch\u00e9 considerato non sufficientemente testato.\nL'abbandono del progetto di navetta completamente riutilizzabile (1971).\nJames C. Fletcher divenne amministratore della NASA nell'aprile del 1971 e, fin dall'inizio del suo mandato, si occup\u00f2 di promuovere presso il Senato degli Stati Uniti il progetto della navetta spaziale, che in quel momento era bloccato. Si accorse ben presto che l'unico modo per raggiungere un accordo sui finanziamenti fosse quello di integrare nelle specifiche della navetta le esigenze dei militari per ottenere il loro supporto. Avvi\u00f2 anche dei tentativi di cooperazione internazionale, seppur con modesti risultati: l'Europa (e in particolare la Germania) si impegn\u00f2 a costruire lo Spacelab destinato a volare nella stiva dell\"'Orbiter\" e il Canada a realizzare un braccio meccanico per la navetta, chiamato \"Canadarm\" e utilizzato per sollevare carichi in orbita.\nNel maggio del 1971, l'Ufficio del Bilancio (OMB) annunci\u00f2 che la NASA avrebbe dovuto accontentarsi per gli anni seguenti di un budget ridotto a 3,2 miliardi di dollari annui, con un miliardo da dedicare allo sviluppo della navetta. Con questo vincolo finanziario, la NASA fu costretta ad abbandonare il progetto di un sistema completamente riutilizzabile, il cui costo di sviluppo avrebbe richiesto oltre i due miliardi annui. La configurazione dell'ala a delta venne per\u00f2 mantenuta per rispettare le esigenze dei militari. Sempre per rispettare i vincoli di budget, la NASA opt\u00f2, nel giugno 1971, per un serbatoio esterno non riutilizzabile.\nPer ridurre ulteriormente i costi, la NASA richiese uno studio relativo al primo stadio di propulsione a cui contribuirono Grumman, Boeing, Lockheed, McDonnell-Douglas, Martin Marietta e North American Rockwell. I produttori dovevano prendere in considerazione tre alternative: l'uso di uno stadio Saturno IC, l'uso di uno stadio alimentato da nuovo motore a propellente liquido o utilizzare un razzo a propellente solido. In seguito a questo studio, la NASA scelse di usare quest'ultima opzione che portava a risparmiare 500 milioni di dollari di costi di sviluppo rispetto ai propulsori a propellente liquido, ma aument\u00f2 il costo delle operazioni di lancio di quasi il doppio (500 $ per ogni chilogrammo di carico utile contro i 275 dollari al chilogrammo).\nLa decisione di cominciare (1972).\nIl Presidente Richard Nixon non voleva essere considerato colui che aveva fermato le missioni umane spaziali degli Stati Uniti, che ancora erano considerate un elemento di prestigio per la nazione. Inoltre, se l'opinione pubblica e la comunit\u00e0 scientifica avevano convenuto sulla necessit\u00e0 di ridurre il bilancio dedicato ai voli umani, il presidente non era immune alle pressioni dell'industria aerospaziale e alle considerazioni elettorali. Il ritiro degli Stati Uniti dal Vietnam aveva portato al crollo degli ordini militari, la crisi dell'industria e il declino del programma Apollo provocarono una recessione che l'industria aerospaziale statunitense non aveva mai conosciuto: la met\u00e0 degli ingegneri e dipendenti che lavorano nel settore erano ridondanti. Questo problema era certamente rilevante per le imminenti elezioni presidenziali.\nLA NASA continu\u00f2 a difendere il suo progetto di navetta spaziale evidenziando la riduzione di costo per la messa in orbita di carichi in confronto con i tradizionali lanciatori non riutilizzabili. L'agenzia, inoltre, propose una versione pi\u00f9 potente del sistema in grado di trasportare un carico maggiore, questo sia per venire incontro all'esigenza dell'aeronautica militare sia per permettere il montaggio di una stazione spaziale. Il presidente Nixon dette finalmente il suo benestare per il progetto pi\u00f9 ambizioso della navetta il 5 gennaio 1972. Ma il suo sviluppo si scontr\u00f2 con il calo costante del bilancio: i finanziamenti alla NASA passarono, infatti, dall'1,7% del bilancio totale dello stato federale del 1970 allo 0,7% del 1986. Per poter finanziare adeguatamente lo sviluppo della navetta la NASA dovette abbandonare il lancio della seconda stazione Skylab. Le missioni spaziali umane statunitensi vennero cos\u00ec sospese fino al primo volo dello Shuttle che avvenne soltanto nel 1981.\nLa selezione dei produttori.\nLa gara di appalto per la progettazione e la costruzione dell\"'Orbiter\" fu lanciata nel marzo 1972 dalla NASA. Fin dall'inizio si evidenziarono le proposte della North American Rockwell, gi\u00e0 costruttrice del modulo di comando e di servizio Apollo, con sede in California e quella della Grumman produttrice del Modulo Lunare Apollo e situata nello Stato di New York. Per il comitato di selezione della NASA, la prima proposta si distinse per il suo basso costo, per il ridotto peso dell'Orbiter e per il solido sistema di gestione dei progetti, mentre quello della Grumman era ritenuto pi\u00f9 interessante dal punto di vista tecnico. Il progetto della North American Rockwell venne scelto in via definitiva il 26 luglio 1972 per 2,6 miliardi di dollari: a questo prezzo l'azienda si impegnava a costruire due \"Orbiter\" e un modello per i test operativi. Due \"Orbiter\" supplementari erano previsti in un momento successivo.\nL\"'Orbiter\" scelto poteva mettere in orbita bassa e aveva una dimensione di \u00d7 4,57\u00a0m. Esso veniva prodotto a Palmdale in California. Nel 1973 l'azienda Thiokol aveva ottenuto il mandato per la costruzione dei due \"razzi booster\" e Martin Marietta quello per il serbatoio esterno, prodotto presso il \"Michoud Assembly Facility\" di propriet\u00e0 della NASA. La Rocketdyne fu invece selezionata, a fine marzo 1972, per la produzione dei motori principali (\"Space Shuttle main engine\" - SSME) dell'Orbiter.\nLo sviluppo (1972-1981).\nDurante i primi due anni successivi alla firma del contratto, molte modifiche vennero apportate alle specifiche della navetta, principalmente per ridurre i costi di sviluppo. L'ala a doppia delta fu introdotta in questa fase allo scopo di migliorare la capacit\u00e0 di volo a bassa velocit\u00e0 e in pi\u00f9 permetteva, con interventi limitati nel design della parte anteriore, di compensare i problemi di posizione del centro di gravit\u00e0 che avrebbero potuto verificarsi in una fase pi\u00f9 avanzata di sviluppo. Una delle novit\u00e0 pi\u00f9 importanti fu l'abbandono di motori a reazione da utilizzarsi nelle fasi di atterraggio.\nPer spostare la navetta, ora non motorizzata, tra i vari siti, la NASA acquist\u00f2 nel 1974 un Boeing 747 usato, che venne attrezzato per il suo trasporto sul dorso della fusoliera (l'aereo fu chiamato \"Shuttle Carrier Aircraft\"). Il primo test del motore SSME dell'Orbiter si svolse il 17 ottobre 1975. Il serbatoio esterno fu progressivamente ridotto per consentire un risparmio di peso di 4,5 tonnellate. La costruzione della prima navetta Enterprise termin\u00f2 nel marzo 1976, ma essa non venne poi utilizzata nella fase operativa, in quanto troppo pesante.\nIl 12 agosto 1977 si tenne il primo volo senza motore della navetta, portato in quota e poi sganciata dal 747, nell'ambito del programma \"Approach and Landing Tests\". La consegna dei primi SSME operativi fu rinviata di due anni a causa di alcuni inconvenienti nella fase di test che comportarono una rivisitazione del progetto. Nel febbraio 1980 fu completata la settima e ultima prova di qualificazione del \"booster\".\nIl primo volo spaziale dello Space Shuttle avvenne il 12 aprile 1981 con la missione STS-1. Lo Space Shuttle Columbia, con al comando l'esperto astronauta John W. Young e con Robert Crippen come pilota, realizz\u00f2 17 orbite in poco pi\u00f9 di due giorni, rientrando in sicurezza presso la \"Edwards Air Force Base\". Prima dell'impiego operativo furono compiute altre tre missioni (STS-2, STS-3, STS-4) per testare tutto il sistema, avvenute tra il 1981 e il 1982.\nDescrizione.\nLo Shuttle si compone essenzialmente di tre sottoinsiemi:\nI progetti iniziali prevedevano serbatoi supplementari sull'Orbiter e altre attrezzature che per\u00f2 non furono mai realizzate.\nIl veicolo viene assemblato nel Vehicle Assembly Building presso il Kennedy Space Center, in Florida, e quindi trasportato, per mezzo di una piattaforma mobile, presso il complesso di lancio 39. Il lancio della navetta avviene in posizione verticale come un razzo convenzionale grazie alla spinta fornita dai suoi tre motori principali e dai due \"booster\" (SRB) laterali. Dopo circa due minuti dal lancio i due SRB vengono espulsi e la navetta continua il suo volo fino all'orbita prevista utilizzando i suoi motori, alimentati dal propellente contenuto nel serbatoio esterno. Una volta raggiunta l'orbita, i motori principali vengono spenti e il serbatoio abbandonato a bruciare nell'atmosfera terrestre.\nLa navetta \u00e8 progettata per raggiungere orbite comprese tra i 185 e i di quota con un equipaggio composto da due a sette astronauti (dieci in caso di una missione di recupero di emergenza). Nelle prime missioni di prova l'equipaggio era formato soltanto dal comandante e dal pilota. Una missione orbitale dura in media due settimane. La manovra di rientro prevede che la navetta riduca la propria velocit\u00e0 attraverso i motori di manovra fino a trovarsi su una traiettoria di discesa che le permetta di attraversare i vari strati dell'atmosfera e fare ritorno sulla Terra. L'atterraggio avviene senza propulsione, un po' come un aliante, in una lunga pista in vari possibili siti.\nOrbiter.\nSovrastruttura.\nL'Orbiter \u00e8 stato progettato con gli stessi principi con cui si progetta un aeroplano costruito di lega di alluminio. La fusoliera si divide in quattro sottoinsiemi: la fusoliera anteriore, il vano di carico, le ali e la fusoliera di poppa. Nella fusoliera anteriore si trovano il carrello d'atterraggio anteriore, i motori di controllo di assetto (RCS) utilizzati in orbita e gli strumenti di guida e navigazione. La zona dedicata all'equipaggio \u00e8 una struttura indipendente pressurizzata e collegata al resto della struttura della navetta in soli 4 punti di aggancio per ridurre lo scambio termico.\nLa sezione intermedia dello Shuttle contiene principalmente il vano carico e offre l'aggancio per le ali. Essa \u00e8 una struttura a forma di U, aperta a ogni estremit\u00e0, di 18 metri di lunghezza, 5,2 metri di larghezza, 4 di altezza e di 13,5 tonnellate di peso. Inferiormente e ai suoi lati si trovano gli ingranaggi del carrello di atterraggio principale. Due porte in un materiale pi\u00f9 leggero dell'alluminio sono utilizzate per chiudere il vano carico e per svolgere la funzione di radiatori per la dissipazione del calore in eccesso quando la navetta \u00e8 in orbita. La loro chiusura durante il rientro risulta fondamentale per la rigidit\u00e0 dell'intera navetta.\nPropulsione.\nL'Orbiter dispone di tre sistemi di propulsione separati. Il sistema di propulsione principale si compone di tre motori a razzo criogenici (chiamati SSME) che vengono utilizzati solo per il posizionamento della navetta in orbita e traggono il loro propellente dal serbatoio esterno. Entrambi i motori del sistema di manovra orbitale (OMS) sono utilizzati per integrare l'azione degli SSME dopo il loro spegnimento e per modificare l'orbita durante la missione. I piccoli motori di controllo di assetto (\"Reaction control system\") vengono invece utilizzati per modificare l'assetto della navetta in orbita e per piccole correzioni orbitali.\nLa propulsione principale: gli SSME.\nI tre motori a razzo, chiamati SSME (\"Space Shuttle main engine\"), si trovano dietro l'Orbiter e sono utilizzati insieme con i \"booster\" laterali a propellente solido per produrre la spinta necessaria a mettere la navetta in orbita. Questi motori a razzo a propellente liquido, una volta spenti, non possono pi\u00f9 essere riaccesi, ma hanno prestazioni che superano tutte le produzioni equivalenti passate e presenti. Ogni motore pu\u00f2 generare circa di spinta al decollo e i tre motori possono generare un impulso specifico (\"I\"sp) di 453 secondi nel vuoto o 363 secondi a livello del mare, con velocit\u00e0 di scarico rispettivamente di e 3\u00a0560\u00a0m/s.\nIn tutto un motore pesa circa . Dopo ogni missione i motori sono rimossi e trasportati allo \"Space Shuttle Main Engine Processing Facility\" per le ispezioni e le eventuali sostituzioni di componenti. Gli SSME sono progettati per accumulare 27\u00a0000 secondi di funzionamento (per un totale di 55 lanci con 8 minuti di funzionamento continuo), ma si stima che la sua vita operativa \u00e8 di pi\u00f9 di 15\u00a0000 secondi di funzionamento e 30 lanci. Questi motori traggono il loro carburante nel serbatoio esterno e non rivestono nessun'altra funzione nella durata della missione dopo che il serbatoio viene sganciato al termine della fase di ascesa. Se la spinta cumulativa risulta essere insufficiente per mettere l'orbiter nell'orbita corretta, pu\u00f2 essere aggiunta anche la spinta dei due motori di manovra orbitale.\nI motori principali dello Shuttle sono stati oggetto di molti perfezionamenti per migliorare la affidabilit\u00e0 e aumentare la potenza. Ci\u00f2 spiega come mai durante la procedura di lancio si possono sentire comandi curiosi, come \"Porta la potenza al 106%\"; questo non significa che i motori vengano portati oltre il limite: il valore del 100% \u00e8 il livello di potenza dei motori principali originali. Attualmente, il contratto per la fornitura dei motori prevede un valore del 109%. I motori originali potevano arrivare al 102%; il 109% fu ottenuto nel 2001 con la fornitura \"Block II\".\nIl sistema di manovra orbitale (OMS).\nEntrambi i motori del sistema di manovra orbitale (\"Orbital Maneuvering System\" o OMS) sono utilizzati sia per posizionare la navetta nell'orbita voluta al termine della fase di lancio sia, alla fine della missione, per ridurre la velocit\u00e0 della navetta e permettere il rientro. Durante la permanenza nello spazio, possono anche fare minori correzioni dell'orbita. Ogni motore \u00e8 posto in un involucro estraibile, situati sul retro dell\"'Orbiter\" su entrambi i lati dell'impennaggio e sopra gli SSME. Ogni motore funziona a idrazina e tetrossido di diazoto, propellenti di facile stoccaggio e di tipo ipergolico.\nCon un impulso specifico nel vuoto di 313 secondi sono molto meno efficienti degli SSME, ma permettono la riaccensione di svariate volte, caratteristica essenziale per la loro funzione. La spinta \u00e8 di 2,7 tonnellate, possono essere orientati a \u00b18\u00b0 in beccheggio e \u00b17\u00b0 in imbardata. Entrambi i motori, che possiedono circa 10,4 tonnellate di propellente in ogni serbatoio, possono fornire un delta-v di circa 300 ms\u22121, di cui circa la met\u00e0 \u00e8 utilizzata per inserire la navetta in orbita.\nI propulsori di controllo di assetto (RCS).\nI motori di controllo di assetto (\"Reaction control system\" - RCS) vengono utilizzati per modificare l'assetto dello Shuttle quando l'atmosfera \u00e8 troppo rarefatta perch\u00e9 le superfici mobili dell\"'Orbiter\" siano efficaci. Essi vengono utilizzati anche in orbita quando la velocit\u00e0 dell'Orbiter deve essere corretta di un valore inferiore a 2 m/s. I motori sono distribuiti sulle due piattaforme degli OMS e sulla parte anteriore della navetta. Ci sono due tipi di motori. I pi\u00f9 potenti hanno una spinta di 395\u00a0kg con un impulso specifico di 289 secondi. I motori Vernier, con un impulso specifico di 228 secondi, vengono utilizzati per regolazioni molto fini: con una spinta di 11\u00a0kg, possono fornire un impulso di una durata compresa tra 0,08 e 125 secondi. Sulla parte anteriore dell'Orbiter ci sono motori pi\u00f9 potenti, mentre in ogni alloggiamento dei motori OMS ci sono 12 motori di 395\u00a0kg di spinta. Tutti questi motori usano lo stesso propellente dei motori di manovra orbitale, ma con i propri serbatoi distribuiti tra i tre siti.\nLa protezione termica.\nIl sistema di protezione termica dello Space Shuttle \u00e8 lo scudo termico che protegge l'Orbiter nella fase del rientro atmosferico durante una missione, quando si raggiungono temperature di 1 650 \u00b0C. Inoltre, costituisce anche una barriera dal freddo dello spazio mentre lo Shuttle \u00e8 in orbita. Esso ricopre completamente la superficie dello Shuttle ed \u00e8 costituito da sette diversi materiali a seconda della protezione termica richiesta in una particolare parte del velivolo.\nL'Orbiter ha cambiato il suo sistema di protezione termico diverse volte per ridurre il peso e il carico di lavoro. Le piastrelle di ceramica devono essere controllate dopo ogni volo per trovare eventuali rotture; inoltre assorbono umidit\u00e0 e quindi devono essere protette dalla pioggia. Questo inconveniente \u00e8 stato dapprima risolto spruzzando sulle tegole il prodotto \"Scotchgard\"; in seguito \u00e8 stata sviluppata una soluzione ad hoc. In un secondo tempo molte tegole della sezione dello Shuttle, che da un controllo accurato, risultarono meno calde, furono sostituite da grandi pannelli di un materiale isolante avente la consistenza del feltro; ci\u00f2 ha comportato il vantaggio di non dover ispezionare in modo particolarmente accurato zone molto grandi del rivestimento (in particolare la zona del carico).\nGli alloggi dell'equipaggio.\nLa navetta \u00e8 in grado di ospitare fino a 8 astronauti su due ponti: uno di volo (\"Flight deck\") e uno intermedio (\"Mid deck\"). In questi due livelli, pi\u00f9 uno scompartimento inferiore, portano a un totale di 72\u00a0m2 disponibili, a fronte di soli 8,5\u00a0m2 della navicella spaziale russa Sojuz che trasporta tre cosmonauti.\nPonte di volo.\nL'abitacolo pu\u00f2 ospitare 4 persone. Nella configurazione di lancio, il comandante e il pilota sono posti anteriormente, davanti alla strumentazione, rispettivamente a sinistra e a destra. Dietro al pilota siedono i due specialisti di missione. Una volta raggiunta l'orbita, i sedili, tranne quello del comandante, vengono rimossi. Nella parte posteriore sono presenti pannelli di controllo del braccio robotico e gli ancoraggi che permettono agli astronauti di mantenere una posizione fissa durante il lavoro. L'operatore del braccio dispone di due finestre che si affacciano sulla zona carico e due sul soffitto dell'Orbiter. A lato, due posti laterali sono dedicati a varie strumentazioni di controllo.\nNella parte anteriore, si trovano i comandi per la selezione dei diversi sistemi di propulsione e per la selezione dei computer GPC (General Purpose Computer). A sinistra, il comandante ha accesso ai sistemi di controllo termico, di pressurizzazione e climatizzazione e di antincendio. Di fronte al pilota e al comandante sono collocati due indicatori: ADI (\"Attitude Direction Indicator\") e l'HSI (\"Horizontal Situation Indicator\") che forniscono informazioni sulla velocit\u00e0, sull'accelerazione e sulla posizione nello spazio. Alla sua destra, il comandante, ha i controlli per la potenza idraulica ed elettrica.\nAl centro, si trovano cinque MFD (\"Multi-function Display\") che riportano le informazioni necessarie per le varie fasi della missione. Tra i due sedili si trovano una tastiera, un timer, selezionatori di antenne e ponti radio, nonch\u00e9 indicatori di controllo di assetto. Frontalmente i piloti dispongono di un joystick utilizzato per far ruotare la navetta sui tre assi.\nPer minimizzare lo spazio necessario per il cockpit, un ampio pannello di interruttori \u00e8 stato posizionato sul soffitto dell'abitacolo. Sul pavimento, una pedaliera permette di ruotare il timone di coda della navetta come un aereo, durante l'ultima fase dell'atterraggio.\nPonte intermedio e dotazioni.\nIl ponte centrale \u00e8 il luogo dove si svolge gran parte della vita dell'equipaggio. Fino a tre sedili (quattro per il Columbia tuttavia mai sfruttati completamente) potevano essere installati durante il lancio e al rientro per gli specialisti del carico utile.\nSulla destra \u00e8 presente un bagno per gli astronauti mentre un angolo cottura permette all'equipaggio di preparare i pasti. Frontalmente sono installati orizzontalmente dei singoli compartimenti per il riposo che possono essere chiusi come armadi. L'equipaggio qui dispone anche di un tapis roulant che utilizzano per mantenere la loro forma fisica in assenza di peso.\nGli astronauti dispongono anche di presidi medici (SOMS, \"Shuttle Orbiter Medical System\") che permettono la cura di malattie o lesioni lievi. Si compongono di una scatola blu (MBK, \"Medications and Bandage Kit\") contenenti farmaci e materiali per fasciature e immobilizzazione di arti e una scatola blu con strisce rosse (EMK, \"Emergency Medical Kit\") contenente un kit di pronto soccorso e dispositivi medici. Gli strumenti diagnostici di bordo e le informazioni fornite dall'equipaggio della navetta permettono il trattamento di lievi ferite o malesseri sotto la supervisione di medici che operano presso il centro di controllo missione di Houston.\nLa camera di equilibrio.\nLa navetta dispone di una camera di equilibrio (o \"airlock\") che permette all'equipaggio di effettuare passeggiate spaziali. Quando gli Stati Uniti decisero di partecipare al programma della stazione spaziale russa Mir, la camera venne modificata per permettere l'aggancio tra i due complessi. Questo sistema di aggancio \u00e8 stato poi modificato per permettere l'aggancio con la Stazione Spaziale Internazionale.\nIl sistema di calcolo.\nIl sistema di calcolo della navetta consiste in 200 computer assegnati a ciascun sistema. I sistemi originali erano dei computer IBM modello 360 basati su processori Intel 8086, con sottosistemi di controllo video basati su microcontrollori RCA 1802, collegati a monitor analogici posti nella cabina di pilotaggio, similmente agli attuali aerei di linea modello DC-10. Nelle ultime versioni la cabina di pilotaggio \u00e8 basata su cinque computer APA-101S ridondanti basati su processori 80386 ed \u00e8 dotata di sistemi a \"tutto display\". I cinque calcolatori di bordo usano complessivamente circa di memoria RAM a nuclei magnetici che, diversamente dalla normale RAM integrata a transistor, \u00e8 completamente immune alle radiazioni. I computer impiegano il linguaggio di programmazione \"HAL/S\". Come nella tradizione del Progetto Apollo-Sojuz, anche delle calcolatrici programmabili vengono portate a bordo (originariamente si usava il modello Hewlett-Packard 41C).\nDurante le fasi \"critiche\" (lancio e atterraggio) i 5 computer che lavorano in parallelo eseguono gli stessi calcoli: ricevono le stesse informazioni e sono sincronizzati 440 volte al secondo. Per superare gli errori del software, le decisioni sono prese a maggioranza quando c'\u00e8 discrepanza tra i risultati.\nSistemi energetici.\nLe navette spaziali sono alimentate a energia elettrica per mezzo di tre celle a combustibile. 2\u00a0832\u00a0kg di ossigeno sono distribuiti in otto serbatoi di 95,3\u00a0cm di diametro e 1\u00a0584\u00a0kg di idrogeno in quattro serbatoi di 115,6\u00a0cm di diametro. Queste 3 batterie garantiscono una tensione di per una intensit\u00e0 compresa tra 61 e . Le celle a combustibile producono acqua che dopo una filtrazione pu\u00f2 essere utilizzata dagli astronauti. Le celle a combustibile sono un elemento critico dell'Orbiter. In diverse occasioni la durata della missione \u00e8 stata accorciata a causa di loro guasti o malfunzionamenti.\nIdraulica.\nIl sistema idraulico dello Shuttle viene utilizzato per indirizzare gli ugelli del motore SSME e per estrarre il carrello di atterraggio. L'alimentazione \u00e8 fornita da tre unit\u00e0 di potenza ausiliaria (APU, Auxiliary Power Unit), installate nella parte posteriore della navetta. Ognuna pesa circa 39\u00a0kg ed \u00e8 in grado di fornire una potenza di 138 hp attraverso una turbina azionata dai gas emessi durante la decomposizione catalitica di idrazina a 930\u00a0\u00b0C, la turbina aziona poi una pompa con una portata di 4 litri al secondo. Il loro serbatoio di alimentazione contiene 134\u00a0kg di idrazina messa in pressione a 27 bar per mezzo di elio.\nIl serbatoio esterno.\nIl serbatoio esterno (chiamato anche \"external tank\") contiene idrogeno e ossigeno liquidi.\nDurante il decollo e l'ascesa dello Shuttle, esso fornisce il carburante e l'ossidante sotto pressione ai tre propulsori principali situati sull'Orbiter e viene espulso dopo 10 secondi dallo spegnimento dei propulsori principali (\"Main Engine Cut Off\", in sigla MECO).\nIl serbatoio \u00e8 l'elemento pi\u00f9 grande dello Space Shuttle e, quando viene riempito, anche il pi\u00f9 pesante. \u00c8 costituito da tre componenti principali: il serbatoio di prua dell'ossigeno, un serbatoio intermedio non pressurizzato che contiene la maggior parte dei componenti elettrici, il serbatoio di poppa dell'idrogeno.\nOltre alle funzioni di fornitura di carburante, il serbatoio costituisce anche la struttura portante dello Shuttle. Esso infatti fornisce il supporto strutturale per l'aggancio dei Solid Rocket Boosters e dell'Orbiter. I due punti di ancoraggio per gli SRB sono posizionati a poppa e a prua, mentre sono presenti un punto di aggancio a prua e due a poppa per l'Orbiter. Nell'area di poppa sono anche presenti dei collegamenti che trasportano fluidi, gas, segnali elettrici ed energia elettrica tra il serbatoio e l'orbiter. Anche i segnali e i controlli tra l'orbiter e i due SRB transitano tramite queste connessioni.\nA differenza dei \"Solid Rocket Boosters\", il Serbatoio Esterno non \u00e8 riutilizzabile, si distrugge infatti durante il rientro nell'atmosfera terrestre prima dell'impatto con l'Oceano Indiano o l'Oceano Pacifico, lontano dalle rotte marittime.\nDurante le missioni STS-1 e STS-2 il serbatoio esterno era verniciato di bianco per proteggere l'isolamento che riveste la maggior parte del serbatoio stesso. Miglioramenti di progetto e misure successive permisero di provare che la verniciatura non era necessaria, permettendo di risparmiare una frazione di peso apprezzabile, aumentando quindi il carico utile che \u00e8 possibile portare in orbita.\nAltre riduzioni di peso sono state ottenute eliminando alcune parti interne nel serbatoio dell'idrogeno che si sono mostrate non necessarie. Ne \u00e8 risultato un modello di \"serbatoio esterno leggero\" che \u00e8 stato poi adottato nella gran parte delle missioni dello Shuttle. Con il volo STS-91 si \u00e8 visto l'impiego per la prima volta di un \"serbatoio esterno superleggero\", realizzato con la lega alluminio-litio 2195, pi\u00f9 leggero di 3,4 tonnellate rispetto all'ultima generazione di serbatoi leggeri. Poich\u00e9 lo Shuttle non pu\u00f2 volare senza equipaggio, tutti questi miglioramenti sono stati provati durante voli operativi.\nI razzi a propellente solido (booster).\nI due razzi laterali (SRB - \"Solid Rocket Booster\") riutilizzabili forniscono la spinta principale allo Shuttle al decollo e fino a un'altezza di 45,7\u00a0km. Inoltre essi portano l'intero peso del serbatoio esterno e dell'Orbiter e trasmettono il peso del carico attraverso la loro struttura alla Mobile Launcher Platform. Ogni SRB ha una spinta al decollo (a livello del mare) di circa e poco dopo il lancio la spinta aumenta fino a - . Ogni SRB \u00e8 lungo 45,5\u00a0m e ha un diametro di 3,7\u00a0m con un peso al lancio di 570 tonnellate, pari al 60% della massa totale al decollo. Il peso del carburante per ogni SRB \u00e8 di 499\u00a0t e il peso a vuoto \u00e8 di circa 87 t. Settantacinque secondi dopo la separazione dallo Shuttle gli SRB raggiungono l'apogeo a un'altezza di circa 67\u00a0km e tornano a terra rallentati da tre paracadute. Essi impattano nell'oceano a circa 226\u00a0km di distanza e vengono in seguito recuperati.\nGli elementi principali che costituiscono questo razzo sono il propulsore (involucro, carburante, sistema di accensione, ugello), la struttura, il sistema di separazione, gli strumenti di operazioni per il volo, l'avionica, le cariche pirotecniche, il sistema di decelerazione, il sistema di controllo vettoriale della spinta e il sistema di distruzione di sicurezza.\nOgni razzo \u00e8 collegato al serbatoio esterno all'altezza della struttura di poppa tramite due supporti laterali e un collegamento diagonale. Sulla piattaforma di lancio ogni razzo \u00e8 anche connesso alla \"mobile launcher platform\" al bordo esterno anteriore con quattro agganci esplosivi che vengono staccati al decollo.\nUn SRB \u00e8 costituito di sette segmenti di acciaio prodotti individualmente, assemblati a coppie dal costruttore e inviati al \"Kennedy Space Center\" tramite un treno per l'assemblaggio finale. I segmenti sono collegati assieme tramite un supporto circolare chiuso con tre guarnizioni O-ring (ne erano utilizzati due prima dell'incidente al Challenger) e uno speciale mastice termoresistente.\nMolti miglioramenti agli SRB erano stati pianificati per migliorare le prestazioni e la sicurezza, ma non sono mai stati messi in pratica; erano culminati nel progetto \"Advanced SRB\", che avrebbe dovuto essere prodotto nella met\u00e0 degli anni novanta e che sarebbe stato notevolmente pi\u00f9 semplice, economico e probabilmente pi\u00f9 sicuro a fronte di prestazioni superiori, ma che \u00e8 stato in seguito cancellato per tagliare i costi dopo che erano gi\u00e0 stati investiti 2,2 miliardi di dollari. La cancellazione del progetto \"Advanced SRB\" ha portato allo sviluppo del \"serbatoio esterno superleggero\", che d\u00e0 una parte dell'aumento di carico utile senza miglioramenti dal punto di vista della sicurezza. Inoltre l'aeronautica ha sviluppato un proprio progetto di booster molto pi\u00f9 leggero e in un singolo pezzo, ma anche questo \u00e8 stato cancellato.\nFlotta.\nLa NASA ha costruito cinque Orbiter, quattro operativi in orbita (ognuno dei quali con caratteristiche diverse): Challenger, Columbia, Discovery, Atlantis; dopo la distruzione del Challenger, venne costruito un sesto Orbiter, il quinto operativo in orbita: l'Endeavour.\nAltre due navette sono state costruite per lo sviluppo del progetto:\nStatistiche di volo.\nLa missione pi\u00f9 lunga \u00e8 stata la STS-80, effettuata dal Columbia nel novembre 1996, della durata complessiva di 17 giorni, 15 ore, 53 minuti e 18 secondi.\nSvolgimento di una missione.\nPreparazione.\nDopo che l'O\"rbiter\" ha passato una revisione in uno dei tre edifici dedicati alla sua manutenzione (Orbiter Processing Facility, o OPF), situati al Kennedy Space Center in Florida, riceve una parte del carico utile della missione successiva e vengono caricati i materiali di consumo. L'Orbiter viene poi pesato al fine di determinare con precisione il suo centro di gravit\u00e0, dato fondamentale per la corretta gestione dei parametri di volo da parte dei computer di bordo. Quindi la navetta viene trasferita al Vehicle Assembly Building (VAB), l'enorme edificio di assemblaggio costruito per i razzi Saturn V durante il programma Apollo. Qui viene messo in posizione verticale e vengono installati i due booster laterali e il serbatoio esterno. Per eseguire tali procedure, si utilizzano due carroponte di 200 tonnellate in grado di alzare la navetta a circa 100 metri. L'intero complesso viene posizionato sulla \"Mobile Launcher Platform\" che verr\u00e0 utilizzata per spostarlo verso il luogo di lancio e come base per il decollo. Vengono poi testati i collegamenti meccanici ed elettrici tra i tre componenti e gli impianti di terra. Tutte queste verifiche richiedono, teoricamente, almeno sei giorni.\nSotto la piattaforma di lancio mobile, viene inserito un veicolo cingolato (il \"Crawler-transporter\") che permetter\u00e0 di spostare l'intero complesso dal VAB fino alla rampa di lancio, muovendosi a una velocit\u00e0 inferiore a . Il veicolo, anch'esso un retaggio del programma Apollo, raggiunge la destinazione in circa 6 ore. Ogni rampa di lancio (39A e 39B) \u00e8 dotata di strutture che permettono il completamento dei preparativi della navetta e cio\u00e8 una torre metallica fissa (\"Fixed service structure\" o FSS) e una parte mobile (\"Rotaring service structure\") che pu\u00f2 ruotare per ricoprire l'intera stiva dell'Orbiter. La parte fissa contiene le linee di alimentazione dei propellenti e altre strumentazioni, nonch\u00e9 una passerella che permette all'equipaggio di entrare nella navetta. La parte mobile \u00e8 costituita da 5 livelli di piattaforme che consentono di lavorare sul vano di carico in un ambiente controllato. Essa fornisce, inoltre, l'accesso alla zona del motore.\nIl carico utile trasportato dalla navetta spesso include molti componenti. Alcuni di questi sono destinati a rimanere in orbita, come i componenti della Stazione Spaziale Internazionale, altri di fare ritorno sulla Terra come contenitori di esperimenti o strutture destinati al trasporto di materiali. Tutti gli elementi del carico vengono controllati, imballati e installati presso il Kennedy Space Center. Una parte \u00e8 installata quando l'Orbiter \u00e8 in orizzontale e il resto direttamente sulla rampa di lancio. Altre procedure svolte prima del lancio sono il caricamento del combustibile e la chiusura delle porte della stiva. L'ultima attivit\u00e0 svolta prima del lancio \u00e8 una simulazione dello stesso che viene effettuata con l'equipaggio a bordo. Il conto alla rovescia incomincia 47 ore prima del decollo e comprende una revisione generale dei sistemi e del software di volo installato. A T -11 ore (T = ora di partenza) la struttura mobile (RSS) viene rimossa e il caricamento di idrogeno e ossigeno liquido nel serbatoio esterno ha inizio.\nLancio.\nTutte le missioni Shuttle sono lanciate dal Kennedy Space Center (KSC). Lo \"Shuttle Launch Weather Officer\", il responsabile al monitoraggio delle condizioni meteorologiche, controlla la situazione per determinare se il lancio \u00e8 possibile. In particolare, le condizioni devono essere accettabili anche in almeno un sito per l'atterraggio di emergenza, che viene chiamato \"Transatlantic Abort Landing site\". Sono disponibili diversi siti per l'atterraggio dello Shuttle. Le condizioni meteorologiche accettabili escludono la presenza di fulmini poich\u00e9, nonostante lo Shuttle sia schermato elettricamente dalla sua superficie conduttrice (come avviene negli aerei di linea), durante il lancio la scia dei propulsori potrebbe fornire un percorso conduttivo del fulmine verso terra. Inoltre non pu\u00f2 essere effettuato il lancio se sono presenti dei cumulonembi a incudine (\"cumulonimbus incus\") entro .\nIl giorno del lancio, dopo l'ultima pausa nel conteggio alla rovescia a T - 9 minuti, lo Shuttle incomincia i preparativi finali. In questo periodo il conteggio viene controllato automaticamente tramite computer del centro di controllo lancio, da un software chiamato \"Ground Launch Sequencer\". Esso arresta automaticamente il lancio se rileva un problema critico a un qualunque sistema di bordo del velivolo.\nA 16 secondi dal lancio, si attiva il sistema di soppressione del suono chiamato \"Sound Suppression System\". Esso consiste nel riempimento della Mobile Launcher Platform con 1\u00a0100\u00a0m\u00b3 di acqua in modo da proteggere l'Orbiter dall'energia acustica riflessa generata dallo scarico dei propulsori.\nA 10 secondi dal lancio vengono attivati i sistemi di accensione dell'idrogeno sotto ognuno dei tre ugelli dei propulsori dello Shuttle, in modo da eliminare eventuali gas stagnanti all'interno degli ugelli prima della partenza vera e propria. L'accumulo di questi gas potrebbe infatti provocare un'esplosione al momento dell'accensione. Viene incominciato, tramite le turbo pompe dei propulsori principali, il caricamento della camera di combustione con idrogeno e ossigeno liquidi.\nA 6,6 secondi dal lancio vengono accesi i tre propulsori sull'orbiter, in modo sequenziale a un intervallo di . I computer dello Shuttle (\"GPC\") controllano che i propulsori raggiungano il 90% della spinta nominale prima di incominciare l'orientamento finale degli ugelli nella configurazione di lancio. Quando i tre propulsori si accendono, l'enorme calore dello scarico trasforma una grande quantit\u00e0 d'acqua del sistema di soppressione in vapore che si sprigiona dalla piattaforma di lancio. I tre propulsori devono raggiungere il 100% della spinta entro 3 secondi dall'accensione; se tutto procede come previsto, al momento del lancio vengono attivati i razzi a combustibile solido. Una volta accesi, essi non possono essere spenti. Dopo l'avvio dei propulsori dell'Orbiter, ma mentre i booster sono ancora connessi alla piattaforma di lancio, la differenza di spinta dei tre propulsori provoca lo spostamento dell'intero gruppo di componenti (booster, serbatoio e orbiter) di 2 metri. Quando anche gli SRB raggiungono una spinta stabile, 8 cariche pirotecniche \"NASA standard detonator\" (NSD) vengono fatte detonare in successione da un computer di bordo chiamato \"Master Events Controller\" per sganciare il velivolo dalla piattaforma di lancio.\nPoco dopo aver superato la torre della piattaforma di lancio, lo Shuttle incomincia una manovra di rotazione per impostare l'inclinazione orbitale. Il veicolo sale nell'atmosfera compiendo un arco, accelerando man mano che il peso dei booster e del serbatoio diminuiscono. Quando si trova in orbita a un'altezza di circa la velocit\u00e0 \u00e8 di ().\nIl punto, chiamato \"Max q\", \u00e8 quello in cui lo Shuttle subisce la massima pressione aerodinamica e per questo motivo la spinta dei tre propulsori \u00e8 temporaneamente diminuita per evitare stress alla struttura, particolarmente vulnerabile in alcune zone come le ali. In questo punto avviene un fenomeno noto come singolarit\u00e0 di Prandtl-Glauert: il velivolo effettua la transizione a velocit\u00e0 supersonica e si formano delle nubi di condensazione attorno a esso.\nDopo 126 secondi dal lancio i booster sono esauriti e vengono distaccati dal velivolo attraverso l'attivazione di cariche esplosive e dei piccoli razzi di separazione che li allontanano dal resto del velivolo. Essi rientrano nell'atmosfera e sono rallentati da un sistema di paracadute fino all'ammaraggio nell'oceano. Lo Shuttle continua ad accelerare verso l'orbita con i tre propulsori principali. Al momento del distacco dei booster, il velivolo ha un rapporto spinta-peso inferiore a 1 \u2014 ovvero i propulsori hanno spinta insufficiente per contrastare la forza di gravit\u00e0 e la velocit\u00e0 verticale diminuisce temporaneamente. Tuttavia, il peso del propellente diminuisce man mano che viene bruciato dai propulsori, e, dopo poco, il rapporto spinta-peso torna a essere maggiore di 1, aumentando l'accelerazione dello Shuttle (sempre pi\u00f9 leggero) verso l'orbita.\nLa traiettoria a questo punto \u00e8 molto piatta e quasi orizzontale. A circa 5 minuti e 45 secondi dopo la partenza, l'Orbiter ruota per orientare le antenne di comunicazione verso i satelliti.\nNelle ultime decine di secondi di spinta dei propulsori, la massa del velivolo \u00e8 sufficientemente bassa da richiedere la diminuzione della potenza di questi ultimi per limitare l'accelerazione a 3 g, per evitare un eccessivo stress fisico all'equipaggio.\nI tre propulsori vengono spenti prima dell'esaurimento completo del carburante, poich\u00e9 se fossero attivi in assenza di carburante si danneggerebbero gravemente. La quantit\u00e0 di ossigeno si esaurisce prima dell'idrogeno, poich\u00e9 l'ossigeno liquido tende a reagire violentemente. Il serbatoio esterno viene sganciato attraverso cariche esplosive. Esso precipita nell'atmosfera disintegrandosi prima di toccare la superficie terrestre, generalmente sopra l'Oceano Indiano. La distruzione \u00e8 agevolata dalla presenza di idrogeno al suo interno, che lo fa letteralmente esplodere, in modo da limitare la grandezza dei frammenti in caduta.\nL'Orbiter attiva i propulsori Orbital maneuvering system (OMS) per allontanarsi dal serbatoio. Nelle missioni verso la stazione spaziale i propulsori di manovra vengono attivati quando i propulsori principali sono ancora in funzione. In questo modo l'Orbiter \u00e8 in un percorso che, nel caso di malfunzionamento dei propulsori, lo riporterebbe in un sentiero di discesa verso la Terra.\nProcedure per il lancio.\nIl lancio di una missione dello Space Shuttle \u00e8 controllato da un conto alla rovescia. Due orologi vengono utilizzati per il suo calcolo. Uno non ufficiale, chiamato L (\"launch\"), indica il tempo reale rimanente al lancio e uno ufficiale, pi\u00f9 spesso menzionato e chiamato T, che include diverse sospensioni (\"hold\") in concomitanza con lo svolgimento di alcune verifiche preliminari. Le sospensioni previste potranno essere allungate, qualora i parametri della missione lo permettano, nel caso si presentasse la necessit\u00e0 di ulteriori verifiche o il dover correggere alcuni problemi. I lanci verso la Stazione Spaziale Internazionale non consentono di estendere le sospensioni per lungo tempo a causa della limitata finestra di lancio a disposizione (della durata di non pi\u00f9 di 10 minuti).\nCancellazione del lancio.\nNel caso di problemi durante il lancio, l'operazione dei razzi SRB non pu\u00f2 essere fermata. Dopo l'accensione degli SRB, le modalit\u00e0 di cancellazione della missione possono essere applicate solo dopo che sono esauriti e sono stati sganciati. Sono previste le seguenti modalit\u00e0 di cancellazione:\nLa modalit\u00e0 di cancellazione dipende da quando, nella fase di ascesa, la cancellazione stessa si rende necessaria. Se l'idrogeno e l'ossigeno non sono necessari, vengono consumati deliberatamente in modo da poter abbandonare il serbatoio esterno in modo sicuro.\nUna cancellazione con atterraggio transoceanico deve essere dichiarata in un intervallo di tempo che va approssimativamente da T+2min,30s (decollo pi\u00f9 due minuti e trenta secondi) e lo spegnimento dei motori principali, a circa T+8min,30s L'atterraggio potrebbe avvenire nella Base Aerea di Ben Guerir, in Marocco; all'Aeroporto internazionale di Banjul, Gambia; nella Base Aerea di Saragozza o nella Base Aerea di Mor\u00f3n de la Frontera in Spagna.\nSe l'Orbiter non riuscisse a raggiungere una pista, sarebbe costretto ad atterrare sul terreno o ad ammarare; \u00e8 improbabile che l'equipaggio che si trovasse ancora a bordo possa sopravvivere.\nComunque, nel caso in cui lo Shuttle sia in volo planato controllato, il sistema di fuga per l'equipaggio permette l'evacuazione per mezzo di lancio con paracadute. Una particolare pertica permette ai membri dell'equipaggio di accedere a una via di fuga che conduce sotto l'ala sinistra dell'Orbiter.\nNei due incidenti che si sono verificati avvenne tutto cos\u00ec in fretta che si pot\u00e9 fare ben poco; l'unica contromisura ebbe luogo durante il volo STS-51: poich\u00e9 i razzi SRB erano ancora accesi dopo che si erano separati dal resto del veicolo, furono fatti esplodere da un comando inviato dalla NASA che ha innescato delle cariche esplosive che sono installate a questo scopo.\nRientro e atterraggio.\nQuasi tutte le procedure di rientro atmosferico dello Shuttle sono controllate dai computer, anche se \u00e8 sempre possibile accedere ai controlli manuali in caso di emergenza. L'avvicinamento e l'atterraggio possono essere controllate dal pilota automatico, ma normalmente sono effettuate dai piloti.\nIl veicolo incomincia il rientro attivando i propulsori OMS di manovra, mentre vola \"sottosopra\" e con la coda dell'orbiter in direzione del movimento. I motori restano accesi per 3 minuti, riducendo la velocit\u00e0 dello Shuttle di circa 90\u00a0m/s e abbassando il suo perigeo verso l'atmosfera superiore. Successivamente ruota su s\u00e9 stesso, ponendo la prua verso l'alto.\nLa densit\u00e0 dell'aria incomincia a manifestare i suoi effetti quando il velivolo si trova a di altezza a una velocit\u00e0 di 8,2\u00a0km/s (Mach 25). Il veicolo in quel momento \u00e8 controllato dai propulsori del \"Reaction Control System\" e dalle superfici di volo, in modo da mantenere un assetto cabrato di 40\u00b0. Questa posizione produce un notevole attrito che non solo rallenta l'Orbiter fino a raggiungere una velocit\u00e0 di atterraggio, ma diminuisce anche il riscaldamento esterno. Inoltre, il veicolo effettua un percorso con curve a \"S\" con angolo di virata di 70\u00b0.\nIl rapporto massimo di planata (\"rapporto resistenza-portanza\") muta considerevolmente con la velocit\u00e0, passando da 1:1 a velocit\u00e0 ipersoniche, 2:1 a velocit\u00e0 supersoniche fino a raggiungere 4,5:1 in volo subsonico durante l'avvicinamento e l'atterraggio.\nNell'atmosfera inferiore l'Orbiter si sposta come un \"aliante\", tranne per la velocit\u00e0 di discesa considerevolmente pi\u00f9 elevata (50\u00a0m/s).\nQuando ha rallentato a circa Mach 3, vengono attivate due sonde sulla parte destra e sinistra della fusoliera inferiore dell'Orbiter, per misurare la pressione atmosferica in relazione al movimento del veicolo.\nQuando incomincia la fase di avvicinamento e atterraggio, l'Orbiter si trova a 3\u00a0000\u00a0m di altezza e a una distanza di 12\u00a0km dalla pista. I piloti applicano i freni aerodinamici per rallentare il velivolo da 682\u00a0km/h a circa 346\u00a0km/h (velocit\u00e0 finale di atterraggio). Il carrello di atterraggio viene fatto scendere quando l'Orbiter si muove a 430\u00a0km/h.\nQuando le ruote toccano la pista, per aiutare i freni, viene dispiegato un paracadute che si sgancia quando ha rallentato l'Orbiter a circa 110\u00a0km/h.\nDopo l'atterraggio, il veicolo si arresta sulla pista per diversi minuti in modo da disperdere i velenosi vapori di idrazina, utilizzata come carburante sia nel \"reaction control system\" sia nelle tre \"auxiliary power unit\". Inoltre \u00e8 necessario attendere un certo periodo di tempo per far raffreddare la fusoliera esterna prima di poter far scendere gli astronauti.\nProcedure per l'atterraggio.\nPer incominciare l'atterraggio, l'Orbiter ruota in modo da tenere la coda nella direzione dell'orbita ed effettua un'accensione dei propulsori detta \"Deorbit Burn\", per uscire dall'orbita. Questa accensione infatti rallenta la navetta ed essa incomincia la discesa verso l'atmosfera terrestre. L'accensione dura dai tre ai quattro minuti e l'atterraggio avviene circa un'ora dopo. Il momento dell'accensione viene chiamato \"Time of Ignition\" - \"TIG\".\nSiti di atterraggio.\nCondizioni permettendo, lo Shuttle atterra sempre al Kennedy Space Center; tuttavia, se la situazione meteorologica non rende possibile l'atterraggio, \u00e8 possibile utilizzare la base di Edwards in California o altre piste di atterraggio. Lo Space Shuttle Columbia, durante la missione STS-3 atterr\u00f2 anche alla White Sands Missile Range nel Nuovo Messico, anche se questo sito \u00e8 considerato come ultima scelta poich\u00e9 gli ingegneri temono che la sabbia possa danneggiare la parte esterna dell'Orbiter.\nLe operazioni di manutenzione.\nAl termine della missione, l'Orbiter viene spostato in uno dei tre edifici dedicati (\"Orbiter Processing Facility\" OPF) che si trovano al Kennedy Space Center, in cui vengono eseguite le operazioni di manutenzione ordinaria. L'Orbiter viene sollevato da diverse piattaforme mobili che permettono l'accesso alle diverse parti della navetta. Per prima cosa vengono aperte le porte del vano carico ed estratto il carico utile della missione precedente. Molte altre componenti vengono poi rimosse per essere analizzate con pi\u00f9 cura, tra cui i tre motori principali (SSME) che vengono revisionati in un edificio dedicato (\"Main Engine Processing Facility\").\nLo scudo termico viene analizzato mattonella per mattonella e quelle che risultano danneggiate o mostrano segni di cedimento vengono sostituite. Vengono analizzati e corretti i malfunzionamenti che si sono verificati nell'ultima missione. Il carrello di atterraggio e altre componenti strutturali vengono accuratamente ispezionati. La manutenzione e la configurazione dell'Orbiter per la missione successiva ha mediamente la durata di meno di 100 giorni.\nAggiornamenti.\nLe operazioni di manutenzione e aggiornamento vengono eseguite periodicamente con due obiettivi principali: limitare il rischio e ridurre i costi di manutenzione. Alcuni aggiornamenti apportati nel 2000 hanno avuto lo scopo di ridurre il rischio di perdita della navetta durante la fase di ascesa e di migliorare le informazioni a disposizione delle squadre di emergenza. Queste migliorie hanno ridotto il rischio di perdita della navetta da 1/248 a 1/483. Questo rischio, stimato a 1/78 nel 1988 per la missione STS-26, fu ridotto a 1/248 agendo soprattutto sull'affidabilit\u00e0 degli SSME.\nTra i pi\u00f9 importanti aggiornamenti effettuati sulla navetta si possono citare:\nTipologie di missioni.\nLo Space Shuttle \u00e8 stato progettato come un veicolo dotato di grande versatilit\u00e0. Durante la sua vita operativa \u00e8 stato impiegato per il trasporto di grandi carichi verso diverse orbite, per il trasferimento dell'equipaggio della Stazione Spaziale Internazionale e per effettuare missioni di manutenzione come quelle sul telescopio spaziale Hubble.\nLancio e manutenzione di satelliti.\nAll'inizio della fase operativa dello Space Shuttle, il suo principale compito era quello di inserire in orbita satelliti. La NASA sperava di abbassare i costi di lancio grazie alla riusabilit\u00e0 della navetta. Durante la prima missione operativa, STS-5, che seguiva i primi voli di test, il Columbia ha messo in orbita bassa i satelliti di comunicazione Anik C-3 e SBS-C che poi raggiunsero l'orbita geostazionaria utilizzando il proprio motore. Anche le tre missioni successive furono dedicate al lancio di satelliti.\nLo Shuttle \u00e8 l'unico veicolo spaziale capace di riportare i satelliti sulla Terra. La prima missione di questo tipo \u00e8 stata la STS-51-A. La navetta \u00e8 anche in grado di raggiungere satelliti e agganciarli in modo da permettere all'equipaggio di effettuare delle riparazioni. Il caso pi\u00f9 noto \u00e8 quello del telescopio spaziale Hubble: cinque missioni dello Space Shuttle sono state dedicate ai lavori di manutenzione al fine di estenderne la vita operativa. La prima missione ha potuto salvare il telescopio spaziale che inizialmente non era in grado di funzionare a seguito di un errore di progettazione. L'ultima missione per questo scopo, la STS-125, ha avuto luogo nel 2009.\nDopo il disastro del Challenger nel 1986, venne deciso che la navetta non avrebbe pi\u00f9 portato satelliti commerciali in orbita ma solo satelliti militari, scientifici e governativi. Il lancio di questi risult\u00f2, al contrario delle aspettative, molto costoso e a poco a poco si \u00e8 tornati a utilizzare lanciatori convenzionali. L'ultima missione dello Shuttle per lanciare un satellite \u00e8 stata la STS-93 che mise in orbita il Chandra durante l'estate 1999.\nLancio di sonde spaziali.\nLo Shuttle era stato concepito anche per il lancio di sonde spaziali e a tal fine, nell'ambito del progetto \"Shuttle-Centaur\", era stata sviluppata una versione del razzo Centaur adatta a essere trasportata dalla navetta spaziale. Dopo il disastro del Challenger del 1986, il trasporto del Centaur venne ritenuto pericoloso e al suo posto si prefer\u00ec utilizzare l'Inertial Upper Stage. La navetta spaziale ha lanciato alcune importanti sonde interplanetarie, come: la Sonda Magellano, la Sonda Galileo e la Sonda Ulisse; in seguito, per il lancio delle sonde si \u00e8 tornati ai lanciatori convenzionali.\nLaboratorio spaziale.\nLa ricerca nel campo della microgravit\u00e0 \u00e8 stato un altro importante obbiettivo delle missioni Shuttle. La navetta offre una piattaforma flessibile che consente di eseguire esperimenti di qualsiasi tipo. Il vano carico pu\u00f2 ospitare esperimenti esposti in vuoto o in un modulo pressurizzato in cui l'equipaggio pu\u00f2 svolgere attivit\u00e0 di ricerca, in ambiente vivibile. Il primo laboratorio di questo tipo \u00e8 stato lo Spacelab sviluppato dalla Agenzia spaziale europea, il cui volo inaugurale ha avuto luogo durante la missione STS-9 nel novembre 1983. Spacelab ha partecipato a 22 missioni Shuttle, l'ultimo volo si \u00e8 avuto nel 1998 con la STS-90.\nLo Spacehab fu il successore di Spacelab. Molto pi\u00f9 flessibile, lo spazio laboratorio poteva essere utilizzato anche per trasporto materiale verso la Stazione Spaziale Internazionale. L'ultima missione dedicata esclusivamente alla ricerca \u00e8 stata la STS-107 dello Space Shuttle Columbia, esploso poi nella fase di rientro.\nAnche le missioni Shuttle che non sono principalmente finalizzate alla ricerca scientifica portano con s\u00e9 esperimenti. Spesso nel vano di carico vengono inseriti esperimenti scientifici che vengono eseguiti automaticamente. L'equipaggio spesso svolge anche esperimenti sul ponte della navetta, durante la permanenza in orbita.\nA servizio delle stazioni spaziali.\nGrazie alla sua flessibilit\u00e0, lo Shuttle si \u00e8 rivelato il mezzo ideale per l'assemblaggio di una stazione spaziale e per il suo rifornimento. La Stazione Spaziale Internazionale dipende molto dai voli della navetta. Molti componenti della stazione sono di una dimensione che non consente loro la messa in orbita da parte di altri razzi. D'altra parte, il braccio Canadarm della navetta \u00e8 stato utilizzato per assemblare i moduli direttamente sulla stazione. La navetta ha inoltre consentito la rotazione dell'equipaggio permanente sulla stazione.\nA causa dell'importante ruolo svolto dalla navetta nell'assemblaggio della stazione, la messa a terra della flotta degli Shuttle dopo il disastro del Columbia, avvenuto nel febbraio 2003, ha portato al rinvio di alcune tappe fondamentali di diversi anni. Diversi esperimenti scientifici che dovevano essere installati nella stazione stessa sono stati cancellati.\nNegli anni novanta la navetta ha compiuto diversi voli per la stazione russa Mir. Tra il 1995 e il 1998 lo Shuttle ha attraccato nove volte alla stazione, in relazione al programma Shuttle-Mir, la prima collaborazione tra le due potenze dopo il programma Apollo-Soyuz del 1975.\nLa fase operativa dello Shuttle.\nLo Shuttle per conquistare il mercato dei lanci commerciali (1982-1985).\nL'11 novembre 1982 lo Shuttle Columbia incomincia la fase operativa del programma con la missione STS-5 in cui mette in orbita due satelliti per telecomunicazioni privati. In questo momento la navetta possiede il monopolio del mercato statunitense per i lanci di satelliti, sia pubblici sia privati, militari o civili. La NASA sperava di raggiungere una frequenza di un lancio a settimana. Allo scopo di attirare clienti internazionali, il costo del lancio \u00e8 sottovalutato e vengono praticati sconti anche per i lanci di satelliti militari. Grazie a questi incentivi gi\u00e0 nove operatori di telecomunicazione internazionali si rivolsero alla NASA per il lancio dei propri satelliti, questo port\u00f2 al lancio di 24 satelliti commerciali nei primi tre anni di attivit\u00e0 della navetta. Il numero teorico di satelliti trasportabili in una sola missione \u00e8 di cinque, ma non potendo prevedere le conseguenze di un atterraggio di emergenza con tale peso, la NASA, prudentemente prefer\u00ec fissare a tre il numero massimo. La navetta mise anche in orbita i satelliti TDRS della NASA. Il 4 aprile 1983 allo \"Shuttle Columbia\" si affianc\u00f2 una nuova navetta: il \"Challenger\". In questi primi incominciarono anche le missioni con a bordo lo \"Spacelab\" che fu portato in orbita per quattro volte.\nIl pubblico segu\u00ec con vivo interesse i primi voli della navetta che vantava caratteristiche uniche, ma la grande richiesta di lanci, da parte di clienti internazionali, mascherava le prime difficolt\u00e0 finanziarie del programma. Nel 1985 apparve chiaro che la NASA aveva dei problemi a lanciare pi\u00f9 di uno \"Shuttle\" al mese, una frequenza di cinque volte inferiore a quella preventivata e su cui si basavano i calcoli di budget. La manutenzione, infatti, apparve estremamente pi\u00f9 complessa del previsto e questi costi non poterono essere caricati sul budget dell'ente, poich\u00e9 era bloccato fino al 1988.\nIntanto vennero prodotti altri due \"Orbiter\": il \"Discovery\" nel novembre del 1983 e l\"'Atlantis\" nell'aprile del 1985..\nIl disastro del \"Challenger\" e le sue conseguenze (1986).\nIl 28 gennaio 1986 la navetta \"Challenger\" and\u00f2 distrutta dopo 73 secondi dal lancio, uccidendo l'intero equipaggio della missione STS-51-L. La causa fu un guasto a una guarnizione, detta O-ring, nel segmento inferiore del razzo a propellente solido (SRB) destro. Questa era la venticinquesima missione del programma e il decimo volo del \"Challenger\". L'indagine della Commissione Rogers evidenzi\u00f2 la cattiva gestione del programma da parte della NASA: Il problema che ha causato l'incidente era gi\u00e0 stato identificato ma sottovalutato a causa di un miope approccio e di una mancanza di dialogo tra i vari responsabili. Il rapporto rivel\u00f2 inoltre che i rischi delle missioni erano superiori a quanto stimato.\nQuesto rapporto modific\u00f2 pesantemente l'operativit\u00e0 della navetta. Venne infatti stabilito che il lancio di satelliti e qualunque altra operazione spaziale che non avesse dovuto disporre di un equipaggio per il suo raggiungimento, si sarebbe realizzata mediante lanciatori convenzionali, in modo da non rischiare inutilmente vite umane, cosa ritenuta moralmente inaccettabile per una missione spaziale. Questa scelta comport\u00f2 la fine della carriera commerciale dello Space Shuttle. Poich\u00e9 lo sviluppo di lanciatori convenzionali era rimasto fermo per l'utilizzo della navetta, questo contribu\u00ec al successo del lanciatore europeo Ariane.\nIl \"Challenger\" venne sostituito dall\"'Endeavour\", costruito con parti di ricambio delle altre navette, nel maggio del 1991.\nL'operativit\u00e0 della navetta dopo il \"Challenger\" (1988-2003).\nDopo una pausa durata trentadue mesi, la prima missione dopo l'incidente, STS-26, fu lanciata il 29 settembre 1988. Dopo l'incidente del Challenger il Dipartimento della Difesa rinunci\u00f2 all'uso della navetta spaziale. Una navetta e una base di lancio dedicata esclusivamente alle necessit\u00e0 militare era stata costruita presso la \"Vandenberg Air Force Base\" e stava per essere inaugurata al momento dell'incidente Challenger: non sar\u00e0 mai utilizzata. Nonostante la nuova scelta per l'uso della navetta, vari satelliti (TDR, telecomunicazioni satellitari) e sonde (Galileo e Ulisse) furono inviati nello spazio grazie a essa, poich\u00e9 il loro design non consentiva la messa in orbita per mezzo di vettori tradizionali.\nL'incidente Shuttle \"Columbia\" e la decisione di cancellare il programma (2003-2010).\nIl 1\u00ba febbraio 2003 l'Orbiter \"Columbia\", dopo che il rivestimento esterno dell'ala sinistra rimase irreparabilmente danneggiato da un frammento del rivestimento schiumoso del serbatoio esterno staccatosi al momento del lancio, si disintegr\u00f2 durante la fase di rientro atmosferico uccidendo tutti i membri del suo equipaggio. Ancora una volta venne messa in discussione la gestione del programma da parte della NASA: l'anomalia che aveva portato al disastro era gi\u00e0 nota, ma non venne mai risolta. Inoltre, il fitto calendario di montaggio della Stazione Spaziale Internazionale, imposto nel 2001 dai tagli al bilancio imposti dalla NASA, mise sotto pressione l'ente spaziale tanto da fargli sottovalutare i rischi. Quando dopo 18 mesi i voli ripresero con la missione STS-114, molte misure vennero adottate per limitare i rischi. A ogni missione venne imposta una accurata ispezione dello scudo termico (mediante l\"'Orbiter Boom Sensor System\") una volta raggiunta l'orbita. Se la valutazione avesse riscontrato dei problemi irrisolvibili, un secondo Shuttle era pronto per essere lanciato per compiere una missione di salvataggio (missione chiamata STS-3xx).\nIl 15 gennaio 2004, il Presidente statunitense George W. Bush rese pubblici gli obiettivi a lungo termine del programma spaziale americano nel campo dell'esplorazione del sistema solare e delle missioni umane. Questa strategia \u00e8 formalizzata nel \"Vision for Space Exploration\". La definizione di questo documento fu spinta da due motivazioni\nLe ultime missioni.\nFacendo eco all'approccio del Presidente John Kennedy, George W. Bush chiese alla NASA di realizzare un programma che consentisse di effettuare viaggi sulla Luna entro il 2020. Questo programma prese il nome di Programma Constellation. Si stabil\u00ec inoltre che i voli dello Shuttle dovessero terminare entro il 2010, quando la Stazione Spaziale Internazionale doveva essere completata.\nNel 2010, il presidente neoeletto Barack Obama cancell\u00f2 il \"Constellation\" per motivi di bilancio e protrasse la vita dello Shuttle fino alla prima met\u00e0 del 2011, con la missione conclusiva STS-135 effettuata l'8 luglio.\nLa fine dell'era dello Shuttle.\nIl 21 luglio 2011, con l'atterraggio al Kennedy Space Center dell'STS-135 \"Atlantis\", lanciato l'8 luglio 2011, si concluse ufficialmente l'era dello Space Shuttle. I tre Orbiter rimasti, Discovery (OV-103), Atlantis (OV-104) ed Endeavour (OV-105) saranno ricondizionati per poter essere esposti in diversi musei di storia aerospaziale negli Stati Uniti a partire dal 2012. Essi si andranno ad aggiungere all'orbiter Enterprise (OV-101) che non ha mai volato nello spazio ed \u00e8 servito unicamente per le prove dinamiche di rientro e atterraggio.\nMolte parti utilizzate nel programma verranno esposte in vari musei. Circa 7\u00a0000 piastrelle facenti parte dello scudo termico sono state proposte, a 25 dollari l'una, alle scuole e universit\u00e0 statunitensi che ne hanno fatto richiesta.\nIl 12 aprile 2011, la NASA annunci\u00f2 i siti in cui verranno esposti gli \"Orbiter\" rimasti:"}
{"id": "55434", "revid": "124313733", "url": "https://it.wikipedia.org/wiki?curid=55434", "title": "Marengo (moneta)", "text": "Il marengo, o napoleone, \u00e8 una moneta d'oro del valore di 20 franchi coniata nel 1801 dalla Repubblica Subalpina per celebrare la vittoria di Napoleone Bonaparte contro gli austriaci il 14 giugno 1800.\nIl primo marengo.\nQuesto tipo di moneta fu poi prodotta dal 1803 e il 1815; il suo diametro era di 21,5\u00a0mm, con un peso di 6,45 grammi e un titolo d'oro di 900 millesimi. Le monete portavano l'effigie di Napoleone Bonaparte, in un primo momento come Primo console e successivamente come imperatore dei francesi.\nEmissioni postnapoleoniche.\nDopo la caduta di Napoleone la produzione di monete dello stesso tipo continu\u00f2 e l'utilizzo del nome fu esteso a tutte le monete da 20 franchi d'oro prodotte in Francia nel XIX secolo. A seguito dell'istituzione dell'Unione monetaria latina, il nome \"marengo\" fu esteso anche alle altre monete dell'unione con lo stesso valore, tra le quali le 20 lire italiane.\nIl nome rimase alle monete auree da 20 franchi (o 20 lire) coniate successivamente da Francia, Belgio, Svizzera, Italia e a monete di simile taglio coniate da altri paesi, cio\u00e8 quelle monete coniate dai paesi facenti parte della Lega Latina che si impegnavano cos\u00ec a rispettare il valore nominale e il peso del Marengo nella loro coniazione. Queste tipologie di monete hanno un valore di mercato che si aggira attorno ai 250 euro ed \u00e8 strettamente correlato alla fluttuazione del prezzo dell'oro. Infatti il peso netto dell'oro puro contenuto \u00e8 di 5,805 grammi essendo la moneta \"marengo\" del peso lordo di grammi 6,45 oro a titolo 900 millesimi (90 percento oro puro, 10 percento rame) e diametro di 22 millimetri.\nEsistono per\u00f2 dei marenghi \"da collezione\" di valore molto pi\u00f9 elevato, la cui rarit\u00e0 collezionistica supera l'intrinseco valore del contenuto aureo. Per esempio, sono rari o molto rari gli esemplari coniati da Vittorio Emanuele II dal 1870 al 1872, il rarissimo 1873 Roma e i 1874/1875. Le annate rare dei marenghi coniati da Umberto I sono 1884, 1889, 1891, 1893, 1897. Questi marenghi rari sono spesso purtroppo riconiati dai falsari e quindi la maggior parte degli esemplari circolanti sono dei falsi, anche d'epoca.\nL'ammontare in pezzi dei marenghi coniati dai re del regno d'Italia Vittorio Emanuele II e suo figlio Umberto I sono rispettivamente circa 11.743.000 pezzi quelli coniati da Vittorio Emanuele II fra il 1861 e il 1878, e circa 8.763.000 coniati dal re Umberto I dal 1879 al 1897 compresi.\nLetteratura.\nLa moneta detta appunto \"Napoleon\" \u00e8 citata in un gioco di parole, che Thomas Mann fa raccontare a un personaggio del suo \"I Buddenbrook. Decadenza di una famiglia\", ad altri commensali. Il gioco di parole \u00e8 contenuto in un dialogo fra l'imperatore francese e il generale Jean Rapp, avvenuto a Danzica, dopo che Napoleone aveva trascorso una intera giornata con i tedeschi:"}
{"id": "55435", "revid": "1851848", "url": "https://it.wikipedia.org/wiki?curid=55435", "title": "Michael Franti", "text": "Dal 1994 \u00e8 accompagnato dalla sua band personale, gli Spearhead, dei quali \u00e8 cantante e occasionalmente chitarrista, che unisce l'hip hop a diversi altri stili musicali, quali il reggae, il folk, il funk, il jazz ed il rock.\nBiografia.\nDal 1986 Franti ha fatto parte di un gruppo musicale punk industrial, i The Beatnigs, con il DJ Rono Tse. Con lui, nel 1991, ha fondato anche il gruppo crossover The Disposable Heroes of Hiphoprisy, che ha visto la partecipazione del chitarrista jazz Charlie Hunter. I testi del gruppo erano estremamente taglienti contro le ingiustizie del mondo. Nel 1994 Franti ha formato il proprio gruppo personale, gli Spearhead, sperimentando e mescolando vari generi musicali, mantenendo inalterati i suoi messaggi. La sua critica alla rampante violenza del mondo dei gangsta rap gli attir\u00f2 pesanti critiche da quell'ambiente, alcuni giunsero a ridicolizzarlo per essere stato adottato da bambino da genitori bianchi. Michael Franti continua a scrivere e cantare di AIDS, di senzatetto, di rapimenti, della brutalit\u00e0 della polizia e della pena di morte, dando voce ad un desiderio di pace e giustizia che prescinde dal colore della pelle, cercando sempre per\u00f2 di infondere energia positiva e ottimismo, dando messaggi di speranza per il futuro.\nMichael Franti in Italia \u00e8 particolarmente noto anche per aver collaborato diverse volte con il cantautore italiano Lorenzo Jovanotti Cherubini, suo grande estimatore e amico. Nel 1999 duettano per la prima volta nel pezzo \"Dal basso\", nell'album \"Lorenzo 1999 - Capo Horn\" e nel 2008 cantando con lui il pezzo \"Mani libere 2008\" dell'album \"Safari\". Successivamente nel \"Safari Tour\" \u00e8 salito sul palco del PalaLottomatica di Roma cantando proprio quest'ultima canzone e sul palco del Forum di Assago dove ha, inoltre, aperto il concerto con la sua band. Nel 2011 ha di nuovo duettato con il cantautore nella canzone \"Battiti di ali di farfalla\" nel nuovo album \"Ora\". Ha nuovamente duettato con Lorenzo al Forum di Assago il 13 maggio 2011, aprendo anche questa volta il concerto. A giugno dello stesso anno viene pubblicato in Italia il singolo \"The Sound of Sunshine\" che ha avuto grande successo l'anno precedente negli Stati Uniti. Per l'occasione, solo in Italia, questo singolo, viene pubblicato con la collaborazione di Jovanotti che balza subito in classifica arrivando alla terza posizione. Nel 2014 ha collaborato con Caparezza al brano \"\u00c8 tardi\", presente nell'album \"Museica\"."}
{"id": "55438", "revid": "767487", "url": "https://it.wikipedia.org/wiki?curid=55438", "title": "Bandiera del Nuovo Messico", "text": "La bandiera del Nuovo Messico consiste in un sole rosso, simbolo del popolo Zia, che si staglia su uno sfondo giallo. I colori sono in onore della Regina Isabella di Spagna e dei Conquistadores spagnoli che esplorarono questi territori per suo conto.\nL'associazione \"Daughters of the American Revolution\" spinse il Nuovo Messico a creare una bandiera unica e moderna nel 1920. La gara indetta per la nuova bandiera fu vinta dal dottor Harry Mera di Santa Fe, che propose il design che viene utilizzato tuttora nello Stato.\nIl dottor Mera era un archeologo che conosceva bene il simbolo del sole del popolo Zia ritrovato nel sito di Zia Pueblo su un contenitore risalente al XIX secolo. Tale simbolo aveva un significato sacro per gli Zia; quattro era il numero sacro che rappresentava diverse cose, fra le quali le fasi della vita e le responsabilit\u00e0 che si devono affrontare nel corso di essa; il cerchio invece unisce i quattro elementi, ciascuno composto da quattro linee, insieme.\nNegli ultimi anni, il popolo Zia ha cercato pi\u00f9 volte di far rimuovere il loro simbolo sacro dalla bandiera dello Stato, per ora senza successo; fino a decisione contraria, il simbolo Zia rimarr\u00e0 perci\u00f2 sulla bandiera."}
{"id": "55441", "revid": "729019", "url": "https://it.wikipedia.org/wiki?curid=55441", "title": "Orbital Sciences X-34", "text": "L'X-34 era un velivolo suborbitale sperimentale a basso costo, costruito dalla \"Orbital Sciences Corporation\" per testare la \"tecnologia chiave\" da integrare nel programma del \"Veicolo di lancio riutilizzabile\" (la NASA si era impegnata in tal senso per trovare, entro il 2010, un sostituto ad un solo stadio degli Space Shuttle).\nStoria del progetto.\nL'X-34 era un banco di prova riutilizzabile progettato per dimostrare le tecnologie essenziali per la riduzione del costo di accesso allo spazio. Queste comprendevano avanzate strutture composite, un serbatoio del carburante (RP-1) in composito, un avanzato sistema di protezione termica, e possibilit\u00e0 di volo autonomo.\nLe prestazioni dell'X-34 erano all'incirca le stesse che l'X-15 aveva raggiunto 40 anni prima: la velocit\u00e0 di Mach 8 e l'altitudine di 250.000 piedi.\nIl primo dei tre X-34 inizi\u00f2 i voli di test a Edwards, nel giugno del 1999 trasportato dall'L-1011 TriStar di propriet\u00e0 di Orbital Sciences.\nIl primo volo autonomo era previsto per la fine del 2000, con i voli liberi a White Sands e test motorizzati sopra l'Oceano Atlantico al largo del Kennedy Space Center in Florida.\nAvrebbe dovuto essere un velivolo automatico senza pilota alimentato da motori a razzo Fastrac, in grado di raggiungere Mach 8, e di compiere ben 25 voli-test all'anno.\nRevisioni ai requisiti portarono alla crescita dei costi ed allo slittamento dei tempi previsti, cos\u00ec nel marzo 2001 la NASA cancell\u00f2 il programma.\nGli unici voli effettuati furono quelli sotto lo L-1011."}
{"id": "55443", "revid": "125753792", "url": "https://it.wikipedia.org/wiki?curid=55443", "title": "Papa Niccol\u00f2 II", "text": "Biografia.\nCarriera ecclesiastica.\nSi ritiene che fosse originario della Borgogna (o forse fu inviato nella regione dall'imperatore Enrico III).\nNel gennaio 1045 \u00e8 attestato come vescovo di Firenze: risale infatti a questa data il primo atto pervenutoci del suo episcopato, una data probabilmente vicina all'elezione episcopale.\nNel 1055 Gerardo partecip\u00f2 al concilio tenutosi a Firenze alla presenza di Papa Vittore II, in occasione del quale fece ristrutturare la vecchia cattedrale di Santa Reparata secondo i modelli borgognoni di \u00abCluny II\u00bb.\nNel 1058 presenzi\u00f2 alla fondazione della Badia di Coltibuono, vicino all'odierna Gaiole in Chianti. Nel 1059 presiedette la consacrazione dell'Abbazia della Ss. Trinit\u00e0 di Venosa, in Basilicata.\nAnche dopo l'elezione papale, concesse numerosi privilegi ai monasteri fiorentini, in particolare a Santa Felicita e Sant'Andrea a Mosciano.\nL'elezione al Soglio pontificio.\nIl 4 aprile 1058 Giovanni dei conti di Tuscolo fu eletto successore di Papa Stefano IX; assunse il nome pontificale di Benedetto X. L'elezione fu contestata dai cardinali riformatori. Per protesta essi lasciarono Roma: infatti avevano giurato a Stefano IX in punto di morte che non avrebbero eletto nessuno fino al ritorno nell'Urbe di Ildebrando di Soana, che al momento si trovava in Germania. \nIl 18 aprile i cardinali riformatori si trasferirono a Siena. Goffredo il Barbuto, marchese di Toscana e fratello del defunto Papa Stefano, assicur\u00f2 loro la sua protezione. Nella citt\u00e0 toscana il 6 maggio i cardinali elessero all'unanimit\u00e0 Gerardo di Borgogna come successore di Stefano, ma Gerardo non era n\u00e9 cardinale n\u00e9 membro del conclave. Cos\u00ec si dovette attendere che egli accettasse. In quel momento si trovava in Toscana. Infine, in base al \"Privilegium Othonis\", la nomina doveva ricevere l'assenso dell'imperatore. Siccome Enrico III (elettore di ben quattro Papi - Clemente II, Damaso II, Leone IX e Vittore II) era morto da due anni ed Enrico IV aveva solo otto anni, il privilegio spettava all'imperatrice reggente Agnese.\nGerardo accett\u00f2 l'elezione al Soglio. Occorsero poi alcuni mesi prima che giungesse l'approvazione dell'imperatrice Agnese. Sette mesi dopo, il 6 dicembre 1058, avvenne la regolare elezione, che si svolse sempre a Siena, l\u00e0 dove Gerardo era stato eletto la prima volta.\nIl pontificato sarebbe iniziato solo dopo la consacrazione, che per\u00f2 doveva avvenire a Roma. Nell'Urbe l'usurpatore Benedetto X era saldamente insediato e gran parte del clero (i cui cardinali elettori, in principio, per la reazione violenta dei riformatori, erano fuggiti come questi ultimi, ma in s\u00e9guito erano tornati) gli aveva giurato fedelt\u00e0, perci\u00f2 Gerardo dovette aspettare ancora.\nIl 18 gennaio 1059 si tenne il Sinodo di Sutri, in cui Benedetto X, dichiarato antipapa, fu formalmente deposto e poi scomunicato.. Il 24 gennaio Gerardo raggiunse finalmente Roma e, tra il vivo entusiasmo del clero, dopo aver espulso dalla citt\u00e0 Benedetto, pot\u00e9 essere consacrato e si pot\u00e9 insediare. Secondo il diritto canonico dell'epoca, infatti, si diventava pontefici solo al momento della consacrazione e non prima. Fu allora che scelse il nome di Niccol\u00f2 II, in omaggio a Niccol\u00f2 Magno che strenuamente aveva difeso l'indipendenza della Santa Sede dalle ingerenze esterne. Aveva circa 78 anni.\nPontificato.\nPrendendo spunto dalla controversa vicenda dell'elezione di Benedetto X, nominato e imposto dai nobili romani guidati dai Conti di Tuscolo, il pontificato di Niccol\u00f2 fu segnato dalla continuazione della politica di riforma ecclesiastica associata al nome di Ildebrando di Soana (in s\u00e8guito Papa Gregorio VII).\nGoverno della Chiesa.\nIn quegli anni, Pier Damiani, il futuro santo, e il vescovo di Lucca Anselmo (di l\u00ec a due anni Papa Alessandro II) erano stati inviati a Milano per comporre un conflitto sorto all'interno della Chiesa locale. I Patarini sostenevano che alcuni sacerdoti fossero corrotti e accusavano l'arcivescovo Wido di non intervenire con la propria autorit\u00e0 per rimettere ordine nel clero diocesano.\nI legati riuscirono a imporre le loro condizioni al clero locale: l'arcivescovo venne costretto a sottomettersi ai termini proposti dai legati, che prevedevano il principio della subordinazione di Milano a Roma; la nuova relazione venne pubblicizzata dalla presenza (contro la loro volont\u00e0) di Wido e degli altri presbiteri milanesi a un concilio indetto nel palazzo del Laterano nell'aprile 1059. Fu un nuovo successo del papato nei confronti di una chiesa locale.\nQuesto concilio non solo prosegu\u00ec le riforme di Ildebrando, irrigidendo la disciplina del clero, ma fece epoca nella storia del papato per il \"Decretum in electione papae\", che pose fine alle ingerenze dei laici (cio\u00e8 dell'imperatore e dell'aristocrazia romana) nell'elezione alla cattedra di Pietro. Promulgato il 12 aprile 1059 con la bolla \"In nomine Domini\", il decreto stabiliva infatti che l'elezione fosse una prerogativa dei cardinali vescovi, cui solo in un secondo tempo potevano aggiungersi il clero e i laici. La norma consentiva infine che, in caso d'impossibilit\u00e0 di tenere l'elezione a Roma, potesse essere scelto validamente anche un altro luogo.\nRelazioni con i regni cristiani.\nPer rafforzare la propria posizione, Niccol\u00f2 II strinse delle relazioni con le casate dei Normanni, ormai fermamente stabilitisi nell'Italia meridionale. La nuova alleanza venne sancita formalmente nel mese di agosto 1059 al Concilio di Melfi, dove Niccol\u00f2 II fu accompagnato da Ildebrando, dal cardinale Umberto di Silva Candida e dall'abate Desiderio di Montecassino (futuro Papa Vittore III).\nDopo aver stipulato il Trattato di Melfi nel giugno 1059, nel successivo Concordato di Melfi Papa Niccol\u00f2 invest\u00ec solennemente Roberto il Guiscardo dei Ducati di Puglia, Calabria e Sicilia, e Riccardo d'Aversa del Principato di Capua, in cambio dei giuramenti di fedelt\u00e0 e della promessa di assistenza nel sorvegliare i diritti della Chiesa.\nI primi frutti di questo accordo furono, in autunno, la presa (con l'aiuto normanno) del casale di Galeria, dove l'ex-papa Benedetto aveva trovato rifugio, e la fine della subordinazione del papato alla nobilt\u00e0 romana.\nMorte e sepoltura.\nNiccol\u00f2 mor\u00ec a Firenze, citt\u00e0 cui era rimasto legato e che aveva eletto a sua seconda patria, il 27 luglio 1061, a 81 anni, e fu sepolto nel duomo del capoluogo toscano.\nConcistori per la creazione di nuovi cardinali.\nPapa Niccol\u00f2 II durante il suo pontificato ha creato 13 cardinali nel corso di 3 distinti concistori.\nDissero di lui.\nCos\u00ec lo defin\u00ec San Pier Damiani: \u00ab [...] io lo giudico uomo di molte lettere e di vivace ingegno, superiore di sospetti, casto, largo e pietoso nei poveri\u00bb. Scrisse anche dei versi in suo onore."}
{"id": "55451", "revid": "1590006", "url": "https://it.wikipedia.org/wiki?curid=55451", "title": "Cromatografia su strato sottile", "text": "La cromatografia su strato sottile o TLC, acronimo dell'inglese \"Thin Layer Chromatography\", \u00e8 una tecnica cromatografica di semplice preparazione e rapida esecuzione; questo la rende particolarmente adatta per l'esecuzione di valutazioni qualitative o semi-quantitative, nonch\u00e9 per seguire una reazione chimica durante il suo svolgersi.\nCome tutte le cromatografie, si basa sulla diversa ripartizione di sostanze differenti tra una fase stazionaria ed una fase mobile, in funzione dell'affinit\u00e0 di ogni sostanza con esse.\nLa fase stazionaria \u00e8 generalmente uno strato dallo spessore uniforme di circa 1\u00a0mm di materiale adsorbente, depositato su una lastra di vetro. Il materiale adsorbente pu\u00f2 essere gel di silice, allumina, cellulosa in polvere o polvere di diatomee (\"kieselguhr\"), a seconda dell'applicazione richiesta.\nLa fase mobile \u00e8 un solvente opportunamente scelto (o una miscela di solventi), capace di separare i componenti della miscela da analizzare e poco affine per polarit\u00e0 alla fase stazionaria scelta.\nEsecuzione.\nUno strato di fase mobile alto circa 1\u00a0cm viene posto sul fondo di un contenitore, nel quale si immerge l'estremit\u00e0 inferiore della lastra di vetro preparata col materiale adsorbente, sulla quale \u00e8 stata previamente posta una goccia del campione da separare (o di una sua soluzione). La camera di sviluppo viene poi chiusa in modo da mantenere l'ambiente saturo di vapori di solvente.\nPer effetto di capillarit\u00e0 il solvente sale lungo la lastrina, trascinando con s\u00e9 in maniera differente i componenti della miscela e separandoli. La corsa del solvente pu\u00f2 durare da una decina di minuti ad oltre un'ora.\nSe la separazione non \u00e8 stata sufficiente, si pu\u00f2 ricorrere ad una separazione bidimensionale: in questo caso la lastra \u00e8 di forma quadrata ed in un angolo di questa si deposita in un unico punto la soluzione da separare. Dopo aver proceduto alla separazione come di consueto, si ruota la lastra in modo che le componenti separate siano lungo una linea orizzontale, quindi si procede ad una nuova separazione con un differente solvente.\nProcedendo in questo modo si riescono a separare sostanze molto affini fra loro e non altrimenti separabili.\nQualora non sia possibile osservare direttamente le macchie di campione sulla superficie della lastrina - caso molto frequente - si pu\u00f2 ricorrere all'osservazione sotto luce ultravioletta o alla reazione con reagenti che sviluppano composti colorati. Tra questi si annoverano lo iodio, il reattivo alla \"para\"-anisaldeide (soluzione di \"p\"-anisaldeide, acido solforico e acido acetico in etanolo), la soluzione di Pancaldi (una miscela ossidante a base di sali di cerio e molibdeno), la ninidrina, per rivelare gli amminoacidi evidenziandoli con colori diversi (giallo e svariate tonalit\u00e0 di violetto).\nPer evidenziare genericamente composti organici, si usa anche spruzzare le lastre con una soluzione concentrata di acido solforico che, carbonizzando i composti organici, lascia degli aloni neri.\nPrevedendo l'osservazione alla luce ultravioletta, la separazione viene effettuata su lastre gi\u00e0 impregnate di una soluzione di fluoresceina. In questo modo qualsiasi sostanza presente attenuer\u00e0 la fluorescenza e sar\u00e0 evidenziata da aloni pi\u00f9 scuri.\nPer riconoscere con certezza le diverse componenti, a fianco della miscela da separare si depositano sulla lastra quantit\u00e0 note di sostanze di riferimento (dette \"standard\").\nPer effettuare una determinazione quantitativa, si utilizza una lastrina fluorescente per la separazione quindi si individuano e delimitano le zone contenenti la sostanza da analizzare e si asporta l'adsorbente che ne \u00e8 impregnato, raccogliendolo. Si procede quindi al dosaggio della sostanza in questione.\nLa medesima procedura viene effettuata sulle macchie degli standard, quantitativamente noti, in modo da avere un termine di paragone per il dosaggio. Con semplici proporzioni dai dati del dosaggio si pu\u00f2 quindi risalire alla quantit\u00e0 presente in assoluto.\nUna misura semi-quantitativa approssimata pu\u00f2 invece essere condotta confrontando l'intensit\u00e0 dell'alone scuro (in luce ultravioletta) o del colore sviluppato (per reazione con agenti sviluppanti) prodotto dal campione con quella di una serie di soluzioni di standard a concentrazioni differenti.\nAnalogamente alla HPLC riguardo alla cromatografia liquida su colonna, la HPTLC rappresenta una implementazione ad alta prestazione della cromatografia su strato sottile.\nLa TLC \u00e8 una tecnica che trova spesso accoglimento nelle industrie chimiche specializzate nella produzione di coloranti o tinte di vario genere, che permette di verificare la corretta composizione del colore, individuando di conseguenza anomalie o tracce di coloranti che non devono essere presenti nei prodotti finiti."}
{"id": "55452", "revid": "287204", "url": "https://it.wikipedia.org/wiki?curid=55452", "title": "Cecina", "text": ""}
{"id": "55455", "revid": "729019", "url": "https://it.wikipedia.org/wiki?curid=55455", "title": "Lockheed Martin X-33", "text": "L'X-33 era uno spazioplano sperimentale NASA progettato e costruito (solo un prototipo) per sostituire la flotta degli Space Shuttle con navette spaziali di \"nuova generazione\". Avrebbe dovuto testare in volo un insieme di tecnologie necessarie per un veicolo orbitale riutilizzabile e monostadio (\"single stage to orbit reusable launch vehicle\" - SSTO RLV), con un sistema di protezione termica metallico, serbatoi di combustibile criogenici compositi, un motore aerospike, e con un corpo aerodinamico.\nStoria del progetto.\nSulla base dell'esperienza X-33 compartecipe con la NASA, la Lockheed Martin sperava di poter costruire una versione commercializzabile dell'SSTO RLV, chiamata VentureStar. L'intenzione era quella di operare un sistema di trasporto spaziale come per lo Space Shuttle, ossia con la NASA che acquista i servizi dalla Lockheed Martin e dalle altre aziende coinvolte nel progetto. Quindi, l'X-33 non era soltanto un programma riguardante la ricerca nel settore del volo spaziale, ma anche un'opportunit\u00e0 commerciale importante per l'industria del lancio.\nLa decisione di progettare e costruire l'X-33 fu sviluppata da uno studio interno della NASA nominato \"Accesso allo spazio\". Diversamente da altri studi per il trasporto spaziale, \"Accesso allo spazio\" vide concretizzarsi la progettazione e la costruzione di un velivolo. Tuttavia, il progetto venne interrotto il 1\u00ba marzo 2001 dalla NASA per motivi di sicurezza ed affidabilit\u00e0. La costruzione dell'X-33 fu contraddistinta da continui fallimenti nei test, da battute d'arresto al programma e dallo sforamento del budget iniziale. Inoltre, alcune delle nuove tecnologie richieste (come le cisterne di carburante composite e gli scudi termici metallici) non raggiunsero gli standard tecnici necessari. La cisterna di carburante composita esplose durante un test di pressione causando un ritardo nello sviluppo del sistema \"aerospike\" e costringendo la NASA e la Lockheed a ricorrere a cisterne in alluminio e a razzi convenzionali. Prima che il programma fosse terminato era gi\u00e0 stato speso oltre 1 miliardo di dollari.\nLa ricerca, tuttavia continua nonostante la cessazione del programma X-33.\nNel 2004 Northrop Grumman e gli ingegneri della NASA hanno presentato un serbatoio di idrogeno liquido in materiale composito di fibra di carbonio che ha dimostrato la capacit\u00e0 di ripetute alimentazioni e ripetuti cicli di lancio simulati.\nNorthrop Grumman ha concluso che questi test riusciti hanno permesso lo sviluppo e il perfezionamento di nuovi processi di produzione. Questi permetteranno alla societ\u00e0 di costruire grandi serbatoi in composito e di sviluppare serbatoi di carburante conformi all'utilizzo su di uno spazioplano.\nSpesso L'X-33 viene confuso con la sua controparte VentureStar.\nL' X-33 fu concepito come dimostratore tecnologico, non avrebbe mai potuto avere un utilizzo commerciale, non and\u00f2 in orbita e non avrebbe potuto lanciare un satellite.\nLo sbocco commerciale previsto dell'X-33 era VentureStar, il quale sarebbe stato capace di andare in orbita, e bench\u00e9 apparentemente simile, richiedeva molta pi\u00f9 tecnologia di quella che X-33 era destinato a testare. VentureStar costituiva un problema ingegneristico di un ordine di grandezza pi\u00f9 complesso.\nLa differenza fra le due macchine, tuttavia, \u00e8 stata costantemente confusa presso il grande pubblico e spesso si \u00e8 parlato dell'X-33 come di un velivolo destinato alla produzione, anzich\u00e9 il dimostratore che effettivamente era."}
{"id": "55456", "revid": "124332037", "url": "https://it.wikipedia.org/wiki?curid=55456", "title": "Saturn V", "text": "Il Saturn V \u00e8 un razzo multistadio a propellente liquido, non riutilizzabile, usato dalla NASA nei programmi Apollo e Skylab. \u00c8 il modello fisicamente pi\u00f9 grande mai prodotto della famiglia di razzi Saturn sviluppata sotto la direzione di Wernher von Braun e di Arthur Rudolph al Marshall Space Flight Center.\nUn totale di 13 Saturn V furono lanciati tra il 1967 e il 1973 e tutti i lanci si conclusero con successo. Il carico principale per cui questi razzi furono utilizzati fu la serie di missioni Apollo che permisero a 12 astronauti di atterrare sulla Luna; \u00e8 stato l'unico mezzo in grado di portare l'uomo su un altro corpo celeste.\nTutti i Saturn V furono lanciati dal \"Launch Complex 39\", appositamente costruito al John F. Kennedy Space Center. Il controllo della missione veniva trasferito al Johnson Space Center di Houston (Texas) non appena il razzo lasciava la rampa di lancio.\nContesto storico.\nNei primi anni sessanta l'Unione Sovietica raggiunse diversi traguardi nel settore spaziale prima degli Stati Uniti: su tutti il lancio del primo satellite artificiale Sputnik 1 nel 1957 e il primo volo umano nello spazio con Jurij Gagarin nel 1961. Il traguardo successivo, che avrebbe permesso a chi lo avesse raggiunto di essere visto dal resto del mondo come leader del settore spaziale, era il raggiungimento della Luna da parte di un uomo. Saturn V fu il razzo con cui gli Stati Uniti decisero di lanciare la corsa allo spazio.\nIl 25 maggio 1961, il presidente John F. Kennedy annunci\u00f2 a una sessione speciale del Congresso che gli Stati Uniti si sarebbero impegnati nell'obiettivo di mandare un uomo sulla Luna prima della fine del decennio.\nA quel tempo, l'unica esperienza degli Stati Uniti nel volo spaziale umano era rappresentata dal volo suborbitale di Alan Shepard nella missione Mercury 7. Nessun razzo posseduto dagli statunitensi era in grado di inviare una navicella sulla Luna. Il razzo Saturn I era ancora in fase di sviluppo e non era mai decollato ed inoltre con le sue piccole dimensioni sarebbero occorsi diversi lanci per mettere in orbita tutte le componenti di un modulo lunare.\nAll'inizio del progetto, la NASA studi\u00f2 tre differenti architetture per delle missioni lunari: il rendezvous in orbita terrestre (\"Earth Orbit Rendezvous\" o EOR) costituito da una serie di razzi piccoli con un carico parziale da montare in orbita, l'ascesa diretta e il rendezvous in orbita lunare (\"Lunar orbit rendezvous\" o LOR).\nAnche se in un primo momento la NASA respinse l'idea dello scenario LOR perch\u00e9 considerato poco sicuro, quest'ultimo fu in seguito rivalutato e infine adottato sia per la sua semplicit\u00e0, sia considerando che il suo sviluppo, richiedendo minor tempo, avrebbe permesso di centrare l'obiettivo nei tempi prestabiliti.\nIl vantaggio pi\u00f9 significativo dello scenario LOR era che non richiedeva, contrariamente all'ascesa diretta, un razzo di dimensioni tali come avrebbe dovuto essere il lanciatore Nova previsto in un primo momento.\nLa realizzazione della missione lunare LOR comunque richiese lo sviluppo di un lanciatore molto pi\u00f9 potente di quelli disponibili nel 1960. La progettazione del nuovo veicolo di lancio fu assegnata al team diretto da Wernher von Braun. Il 10 gennaio 1962, la NASA annunci\u00f2 la costruzione del Saturn V, all'epoca chiamato Saturn C-5. Nel 1963 fu costruito il primo motore. Dopo anni di progetti e test, il primo volo del razzo avvenne il 9 novembre 1967, con a bordo la capsula senza equipaggio Apollo 4.\nLo sviluppo del Saturn V.\nSaturn V \u00e8 l'ultimo razzo della famiglia di veicoli di lancio Saturn, sviluppato nel 1960 presso il \"Marshall Space Flight Center\" (MSFC).\nDa C-1 a C-4.\nIl razzo Saturn C-1 fu il primo progetto avviato dalle squadre dirette da Wernher von Braun, nell'aprile del 1957, per sviluppare veicoli di lancio per varie applicazioni sia militari che civili. Questi progetti avevano il nome di \"Super Jupiter\" e \"Juno\" prima di essere ribattezzati come \"Saturn\", nel febbraio 1959.\nIn seguito si arriv\u00f2 a progettare il Saturn C-2 che fu presto abbandonato a favore del Saturn C-3 che utilizzava gi\u00e0 due motori F-1 per il primo stadio, quattro motori J-2 per il secondo e dieci motori RL-10 per il terzo. Prima di essere fatta la scelta definitiva sullo scenario da seguire per la missione lunare, la NASA aveva previsto di utilizzare il C-3 come razzo vettore per lo scenario di rendezvous in orbita terrestre. In questo caso era previsto il lancio di quattro o cinque C-3 per realizzare un'unica missione lunare.\nMa il gruppo di sviluppo guidato da Von Braun svilupp\u00f2 poco dopo il Saturn C-4 con prestazioni ancora pi\u00f9 elevate. Esso disponeva di quattro motori F-1 per il primo stadio, un secondo stadio simile al C-3 e un unico motore J-2 per il terzo. Con il C-4 erano necessari soltanto due lanci per realizzare lo scenario di rendezvous in orbita terrestre.\nC-5.\nIl 10 gennaio 1962, la NASA annunci\u00f2 il programma per costruire il missile C-5. Fu previsto che fosse dotato di cinque motori F-1 per il primo stadio, cinque motori J-2 per il secondo e uno per il terzo. Inizialmente, i primi quattro voli dovevano essere dei test, i primi tre in successione per testare il corretto funzionamento dei tre stadi e il quarto come missione senza equipaggio in orbita lunare.\nA met\u00e0 del 1962, la NASA decise di realizzare un piano di test che prevedeva tutte le prove sugli stadi in un unico volo, il che ridusse notevolmente il tempo e il numero dei razzi necessari. Ma tutto ci\u00f2 dipese dal buon funzionamento dei tre stadi fin dal primo lancio.\nNel 1963, il C-5 fu ribattezzato Saturn V e vennero prodotti i motori dall'azienda Rocketdyne. L'anno seguente il motore F-1 ricevette la qualifica completa per essere utilizzato in missioni con equipaggio.\nIl 9 novembre 1967 si ebbe il primo lancio di un Saturn V con a bordo la navicella spaziale priva di equipaggio Apollo 4. Il primo lancio con equipaggio si ebbe nel 1968 con la missione Apollo 8 che port\u00f2 gli astronauti Frank Borman (comandante), James Lovell e William Anders per la prima volta in orbita lunare. Inizialmente questa missione doveva essere soltanto un test del modulo lunare in orbita terrestre. Essendo la realizzazione di quest'ultimo in ritardo, i vertici della NASA decisero di cambiare i piani.\nTecnologia.\nIl Saturn V \u00e8 senza dubbio una delle macchine pi\u00f9 imponenti mai create dall'uomo.\nAlto e largo 10, con una massa a vuoto di 130\u00a0t e una superiore a 3000\u00a0t a pieno carico, aveva una capacit\u00e0 teorica di lanciare in orbita bassa (LEO) 140 tonnellate. Il razzo Saturn V sovrasta e supera ancora ampiamente tutti gli altri razzi lanciati con successo, con le uniche eccezioni del razzo Energia e del Falcon Heavy. Per fare un raffronto di dimensioni, il Saturn V era approssimativamente alto come l'arco de La D\u00e9fense a Parigi.\nSaturn V era stato progettato principalmente dal \"Marshall Space Flight Center\" di Huntsville in Alabama sotto la direzione di Wernher von Braun. Molti dei suoi vari componenti sono stati progettati da diversi appaltatori.\nI progettisti decisero fin dall'inizio di usare al massimo la tecnologia gi\u00e0 utilizzata per il Saturn I nel Saturn V. Cos\u00ec il terzo stadio S-IVB del Saturn V era basato sul primo stadio S-IV del Saturn I. Allo stesso modo, la strumentazione di bordo che controllava il volo del Saturn V possedeva caratteristiche in comune con quelle di Saturn I.\nIl Saturn V \u00e8 stato l'oggetto pi\u00f9 grande mai fatto volare dall'uomo, paragonabile per stazza ad una \"nave volante\", infatti era talmente pesante che la sua massa nel momento del decollo era pari a quella di una piccola nave da battaglia. Quando veniva lanciato dal Cape Kennedy, generava piccole scosse sismiche percepibili dai sismografi di tutto il Paese e le vibrazioni erano tali che, anche a di distanza, chi assisteva al lancio veniva scosso da queste. Per la grande quantit\u00e0 di carburante che aveva, veniva considerato una \"bomba volante\" e soltanto tre persone potevano infrangere il limite di sicurezza dei 3\u00a0km: gli astronauti. Infatti, se qualcosa fosse andato storto, chi si fosse trovato vicino avrebbe potuto subire gravi lesioni all'udito, oltre che rischiare di essere colpito dai detriti dell'esplosione.\nStadi del razzo.\nTranne che per uno dei suoi voli, il razzo Saturn V fu sempre composto in tre stadi (S-IC, S-II e S-IVB) e una zona dedicata alla strumentazione di controllo. Tutti e tre gli stadi utilizzavano l'ossigeno liquido (LOX) come ossidante. Come propellente, inoltre, il primo stadio utilizzava Cherosene (RP-1), mentre il secondo e il terzo idrogeno liquido (LH2). I tre stadi furono anche dotati di piccoli motori a combustibile solido, utilizzati per dare una spinta aggiuntiva della durata di pochi secondi al razzo per favorire la separazione degli stadi durante il lancio e garantire che i propellenti liquidi fossero sempre in fondo ai serbatoi in modo da avere un corretto funzionamento delle pompe. Gli stadi furono sviluppati da diversi appaltatori per conto della NASA.\nStadio S-IC.\nLo stadio S-IC fu costruito dalla Boeing presso il \"Michoud Assembly Center\" a New Orleans, dove venne in seguito costruito anche il serbatoio esterno dello Space Shuttle. Come per la maggior parte degli stadi dei razzi, quasi tutta la massa delle al decollo era costituita dal propellente, in questo caso il cherosene RP-1 e l'ossigeno liquido.\nLo stadio era alto 42\u00a0metri per 10\u00a0m di diametro e forniva una spinta di 3\u00a0500\u00a0t per le prime 38 \u00a0miglia di salita (61\u00a0km).\nI cinque motori F-1, di cui era dotato, possedevano una dislocazione a croce. Il motore centrale era fisso, mentre i quattro pi\u00f9 esterni erano in grado di ruotare, grazie a dei martinetti idraulici, allo scopo di guidare il razzo.\nStadio S-II.\nLo stadio S-II era costruito dalla \"North American Aviation\" a Seal Beach, in California. Come propellente utilizzava ossigeno e idrogeno liquidi e i suoi cinque motori J-2 avevano una disposizione simile a quelli di S-IC. Il secondo stadio era utilizzato per accelerare il Saturn V attraverso gli strati superiori dell'atmosfera, grazie a di spinta. A carico completo, il 97% del peso era dato dal propellente.\nInvece di avere una struttura propria posta tra i due serbatoi di propellente, come la S-IC, S-II ne possedeva una di base comune tra il fondo del serbatoio del LOX e la parte superiore del serbatoio di LH2. La separazione era realizzata grazie a due fogli di alluminio realizzati in una struttura a nido d'ape. Essa era in grado di fornire un isolamento termico tra i due serbatoi che possedevano una differenza di temperatura di 70 \u00b0C.\nStadio S-IVB.\nLo stadio S-IVB era prodotto dalla \"Douglas Aircraft Company\" a Huntington Beach, in California. Possedeva un motore J-2 che utilizzava lo stesso propellente di S-II. L'S-IVB possedeva inoltre anche una struttura di base comune per separare i due serbatoi. Questo stadio veniva utilizzato due volte nel corso di una missione lunare, la prima volta in orbita dopo aver finito l'utilizzo del secondo stadio e poi veniva acceso una seconda volta per inserire il complesso in una traiettoria di inserzione lunare (\"Trans Lunar Injection\" o TLI).\nDue sistemi di propulsione ausiliaria a combustibili liquidi venivano utilizzati per un controllo di assetto durante il passaggio dall'orbita parcheggio alla traiettoria di inserzione lunare. I due sistemi ausiliari erano anche utilizzati per garantire un corretto posizionamento dei propellenti prima della seconda accensione.\nL'S-IVB era l'unico stadio del razzo Saturn V abbastanza piccolo da essere trasportato per via aerea, in questo caso grazie al \"Super Guppy\".\nStrumentazione di controllo.\nL'apparecchiatura di controllo, prodotto dalla IBM, era posizionata al di sopra del terzo stadio, tale strumentazione veniva realizzata presso il \"Space System Center\" di Huntsville. Il computer di bordo controllava le operazioni da prima del decollo fino al termine dell'accensione del S-IVB. Qui erano inclusi tutti i sistemi di guida inerziale e di telemetria. Grazie alla misurazione dell'accelerazione e all'altitudine raggiunta dal razzo, era possibile calcolare la posizione e la velocit\u00e0 del razzo e approntare le corrette modifiche di traiettoria.\nSicurezza.\nNel caso che si fosse verificato un guasto che avesse richiesto la distruzione del razzo, il capo della sicurezza poteva inviare un segnale per far esplodere le cariche di esplosivo collocate al di fuori del razzo stesso. Ci\u00f2 avrebbe creato delle rotture nei serbatoi di propellente per consentire al combustibile di disperdersi rapidamente. In questo caso l'equipaggio avrebbe potuto abbandonare il lanciatore grazie al \"Launch Escape System\" e portarsi a distanza di sicurezza per poi effettuare un ammaraggio di emergenza. Dopo aver espulso la torre di salvataggio, le cariche venivano comunque disinnescate.\nConfronti con altri razzi.\nIl razzo sovietico N1.\nIl rivale sovietico del Saturn V (1963 1967) era il razzo N1 (1966 1977). Saturn V era pi\u00f9 pesante e molto meno potente (34 MN contro i 46 MN del N1) ma aveva un carico utile maggiore del razzo sovietico, grazie all'utilizzo dell'idrogeno, pi\u00f9 efficiente del cherosene negli stadi superiori.\nInoltre, N1 non riusc\u00ec mai a compiere la separazione del primo stadio con successo. La decisione di utilizzare cinque motori molto potenti per il primo e per il secondo stadio del Saturn V rese la configurazione molto pi\u00f9 affidabile di quella formata dai 30 piccoli motori del N-1. Questa scelta di architettura fu imposta dal progettista Sergei Korolev in quanto non erano disponibili motori singoli con prestazioni sufficienti e si rifiut\u00f2 di prendere in considerazione l'utilizzo di propellenti ipergolici pi\u00f9 potenti ma estremamente tossici. A dimostrare la sua affidabilit\u00e0, Saturn V era addirittura in grado di recuperare la perdita di un motore sia nel primo che nel secondo stadio. Questa circostanza si verific\u00f2 in effetti nelle prime fasi del volo di Apollo 13, quando a causa di oscillazioni pogo il motore centrale del secondo stadio and\u00f2 in avaria; il problema fu immediatamente risolto aumentando la spinta degli altri propulsori.\nDei quattro lanci di prova effettuati dal N1, tutti si conclusero in un fallimento catastrofico durante la prima fase del lancio e questo port\u00f2 all'abbandono del programma da parte dei sovietici.\nIl razzo sovietico Energia.\nNel 1976, l'Unione Sovietica avvi\u00f2 lo sviluppo del razzo Energia, un lanciatore pesante pensato in particolare per le navette Buran. Aveva la capacit\u00e0 di portare circa 100 tonnellate in un'orbita terrestre bassa (LEO), 20 in orbita di trasferimento geostazionaria e 10 in orbita lunare. Erano previsti inoltre dei potenziamenti in modo da portare carichi maggiori, paragonabili o superiori a quelli del Saturn V, tuttavia la produzione del razzo \u00e8 cessata nel 1989, due anni prima della dissoluzione dell'Unione Sovietica, con la cessazione del progetto.\nLo Space Shuttle Statunitense.\nLo Space Shuttle genera una spinta massima di 34,5 MegaNewton al decollo e pu\u00f2 teoricamente inserire in orbita bassa 29 tonnellate di carico utile (escludendo nel conto la massa della stessa navetta), circa un quarto del Saturn V. Se s'include la massa della navetta, il carico utile ammonta a 112 tonnellate. Un confronto sarebbe equivalente alla massa totale orbitale del terzo stadio S-IVB, che era di 140\u00a0976\u00a0kg per la missione Apollo 15.\nIl razzo europeo Ariane 5.\nUn altro confronto possibile \u00e8 con il razzo Ariane 5 (sviluppato dall'Agenzia Spaziale Europea), capace di inviare circa 10 tonnellate in orbita di trasferimento geostazionaria e 20 tonnellate in orbita bassa.\nAltri razzi statunitensi.\nIl razzo statunitense Delta IV Heavy \u00e8 in grado di inserire 13,1 tonnellate in orbita di trasferimento geostazionaria (GTO). Infine, il razzo Atlas V in grado di inviare 25 tonnellate in orbita bassa e 13,6 tonnellate in orbita GTO.\nIl Titan IV (in operazione fino al 2005), generava una spinta approssimativa di 17 MN e aveva la capacit\u00e0 di trasportare 21700\u00a0kg in orbita bassa e 5800\u00a0kg in orbita geostazionaria di trasferimento.\nAttualmente il Falcon Heavy, progettato e costruito dalla Space Exploration Technologies (SpaceX), \u00e8 considerato il razzo orbitale pi\u00f9 potente in operazione, essendo in grado di trasportare di carico utile in orbita terrestre bassa (LEO) o in orbita di trasferimento geostazionaria (GTO) grazie alla spinta di quasi generata dai suoi 27 motori Merlin a livello del mare.\nLimiti di confronto.\nNonostante sia naturale fare confronti tra le prestazioni dei vari razzi vettori, si dovrebbe tuttavia fare attenzione nella loro valutazione. I valori sono comunque teorici in quanto calcolati in base alle caratteristiche dei motori e non con dati effettivamente misurati durante il funzionamento. Inoltre, essi non risultano essere sempre costanti durante le fasi di lancio, ma dipendono fortemente dal momento e dalla quota raggiunta.\nLogistica industriale e assemblaggio.\nQuando uno stadio veniva terminato, veniva trasportato via nave al \"Kennedy Space Center\". I primi due erano cos\u00ec grandi che potevano essere trasportati unicamente per mezzo di una chiatta. Lo stadio S-IC veniva prodotto a New Orleans e discendeva lungo il fiume Mississippi fino al Golfo del Messico. Dopo aver raggiunto la Florida, attraversando lIntracoastal Waterway\", veniva infine trasportato presso l'edificio di assemblaggio (\"Vehicle Assembly Building\" o VAB). Lo stadio S-II veniva prodotto in California e viaggiava attraverso il Canale di Panama. Il 3\u00ba stadio e il settore per la strumentazione, raggiungevano il VAB grazie a aerei cargo.\nAl suo arrivo presso l'edificio di assemblaggio, ogni stadio veniva testato in posizione orizzontale prima di essere messo in posizione verticale.\nIl razzo assemblato veniva montato direttamente sulla sua rampa di lancio in posizione verticale, quindi l'intero complesso veniva spostato verso la zona di lancio, che distava circa 5 miglia, grazie ad un veicolo speciale realizzato per questo scopo: il \"Crawler-transporter\", una gigantesca piattaforma, realizzata dalla \"Marion Power Shovel\", di montata su quattro carrelli, che \u00e8 stata successivamente utilizzata anche per il trasporto dello Space Shuttle.\nSequenza di lancio delle missioni lunari.\nIl Saturn V \u00e8 stato il razzo che ha permesso di portare gli astronauti dell'Apollo sulla Luna. Tutti i lanci si sono svolti dal Complesso di lancio 39 presso il Kennedy Space Center. Dopo che il razzo aveva lasciato la rampa di lancio, il controllo della missione veniva trasferito al Centro Controllo Missione a Houston, Texas.\nUna missione lunare tipica utilizzava il razzo per un totale di circa venti minuti. Anche se le missioni Apollo 6 e Apollo 13 hanno sperimentato un'avaria ai motori, il computer di bordo \u00e8 stato in grado di compensare, lasciando i rimanenti motori accesi pi\u00f9 a lungo e nessuno dei lanci Apollo si \u00e8 concluso con una perdita di carico utile.\nSequenza S-IC.\nIl primo stadio lavora per 2\u00a0minuti e 30\u00a0secondi portando il razzo ad una altitudine di ad una velocit\u00e0 di .\nNegli prima del lancio veniva iniziata la sequenza di accensione del primo stadio. Il motore centrale partiva per primo, seguito da due coppie di motori simmetrici con un ritardo di per ridurre le forze meccaniche sulla struttura. Una volta raggiunta la massima spinta e verificata questa dal computer di bordo, il razzo veniva liberato dalla rampa di lancio. Questa operazione durava circa mezzo secondo, una volta che il razzo si staccava dalla rampa il lancio non poteva essere pi\u00f9 bloccato. Per portare il razzo lontano dalla rampa di lancio ci volevano circa 12\u00a0s.\nAd un'altitudine di 130 metri il razzo iniziava una manovra di rollio sul proprio asse al fine di prendere la corretta traiettoria e di mantenerla. Dal lancio fino all'accensione del secondo stadio, Saturn V, possedeva un programma pre-registrato con le istruzioni per l'assetto. In esso erano pre-registrate informazioni sui venti dominanti presenti nel mese corrispondente al lancio.\nIl Saturn V accelerava cos\u00ec velocemente raggiungendo la velocit\u00e0 di 500\u00a0m/s fino ad un'altezza di 2\u00a0km, in questa fase preliminare di volo era comunque pi\u00f9 importante raggiungere la prevista quota; raggiungere la velocit\u00e0 prevista era lo scopo delle fasi successive.\nDopo circa 80\u00a0secondi, il razzo raggiungeva il punto di massima pressione dinamica, conosciuto come Q-Max. La pressione dinamica su un razzo \u00e8 proporzionale alla densit\u00e0 dell'aria intorno alla punta e al quadrato della velocit\u00e0. Mentre la velocit\u00e0 del razzo aumentava con l'altitudine, la densit\u00e0 dell'aria diminuiva.\nA 135,5\u00a0secondi, il motore centrale si spegneva per ridurre l'accelerazione e non superare i vincoli strutturali del razzo. Questo era realizzato facendo terminare il carburante nel motore, dato che la spinta del motore F-1 non era controllabile. dopo che il motore veniva spento, il primo stadio veniva sganciato e abbandonato grazie all'aiuto di otto piccoli motori a propellente solido. Poco prima di essere sganciato, l'equipaggio sperimentava l'accelerazione pi\u00f9 forte, pari a 4 g (39\u00a0m/s\u00b2). Questo avveniva ad un'altitudine di circa 62\u00a0km.\nDopo la separazione, il primo stadio continuava la sua traiettoria ad un'altitudine di 110\u00a0km. Infatti, il motore periferico continuava a funzionare fino a quando i sensori del sistema di pompaggio non misuravano l'esaurimento di uno dei due propellenti. In seguito il primo stadio cadeva nell'Oceano Atlantico a circa 560\u00a0km dalla rampa di lancio.\nSequenza S-II.\nDopo la sequenza S-IC del primo stadio, avveniva la fase S-II della durata di 6 minuti in cui il razzo veniva portato ad un'altitudine di 185\u00a0km e ad una velocit\u00e0 di , un valore vicino alla velocit\u00e0 orbitale.\nLa seconda fase prevedeva una procedura di accensione eseguita per due volte che variava a seconda dei diversi lanci del Saturn V. Per le prime due missioni del razzo, avvenute senza equipaggio, prevedevano un'accensione degli otto motori di controllo per 4\u00a0secondi al fine di preparare l'accensione dei cinque motori J-2 principali. Per le prime sette missioni con equipaggio, soltanto quattro motori di controllo vennero accesi ed infine per le ultime quattro missioni, i motori non utilizzati vennero rimossi.\nCirca 38\u00a0secondi dopo l'accensione del secondo stadio, il sistema di guida del Saturn V iniziava una sequenza di istruzioni pre-registrate per effettuare un controllo sull'assetto e sulla traiettoria del complesso. Se il computer di bordo rilevava che il razzo era fuori dai margini accettabili per la traiettoria, l'equipaggio poteva scegliere di annullare la missione o prendere manualmente il controllo.\nCirca 90\u00a0secondi prima della separazione del secondo stadio, il motore centrale si spegneva per ridurre le oscillazioni longitudinali, note come \"effetto pogo\". Un sistema per la sua riduzione era stato implementato a partire da Apollo 14, ma comunque \u00e8 rimasta prassi spegnere il motore in anticipo.\nAl momento della separazione, il secondo stadio si spegneva e un decimo di secondo dopo veniva acceso il terzo stadio. Dei retrorazzi montati sul piano superiore del secondo stadio, favorivano la separazione portandolo velocemente a distanza. Il secondo stadio precipitava a circa 4\u00a0200\u00a0km dal sito di lancio.\nSequenza S-IVB.\nA differenza della separazione tra i primi due stadi, tra il secondo ed il terzo non avveniva alcuna operazione specifica per la separazione dell'interstadio, il quale rimaneva ancorato al secondo (anche se era stato costruito come componente del terzo).\nDopo 10\u00a0minuti e 30\u00a0secondi dal decollo, Saturn V si trova a 164\u00a0km di altezza e 1700\u00a0km di distanza dal sito di lancio. Poco dopo, grazie a manovre in orbita, il lanciatore veniva posto in un'orbita terrestre di 180\u00a0km. Quest'orbita non \u00e8 stabile a causa dell'attrito con gli strati superiori dell'atmosfera, che avrebbe comportato una perdita di velocit\u00e0. Per le missioni Apollo e Skylab realizzate in orbita terrestre, l'orbita raggiunta \u00e8 stata, per questo, superiore.\nUna volta raggiunta questa orbita, chiamata di \"parcheggio\", lo stadio S-IVB e il veicolo spaziale rimanevano attaccati e compievano due orbite e mezzo intorno alla Terra. In questo periodo gli astronauti verificavano il corretto funzionamento di tutto il sistema e preparavano la navicella per la manovra di \"Trans Lunar Injection\" (TLI).\nLa manovra TLI veniva eseguita 2 ore e 30 minuti dopo il lancio e avveniva con la riaccensione del motore del terzo stadio che forniva la spinta necessaria. L'esecuzione durava circa 6 minuti e portava la navicella ad una velocit\u00e0 superiore ai 10\u00a0km/s, non sufficiente per sfuggire alla gravit\u00e0 della Terra per sicurezza: Apollo si inseriva in un'orbita ellittica molto allungata, con apogeo a 400\u00a0000\u00a0km, dove \"intercettava\" la Luna.\nAlcune ore dopo la manovra TLI, il modulo di comando Apollo e di servizio (CSM) si separavano dal terzo stadio e dopo essere ruotato di 180 gradi andava ad agganciare il LEM rimasto nel suo adattatore del terzo stadio ed infine lo estraeva,\nA questo punto la navicella Apollo con gli astronauti continuava il suo viaggio verso la Luna, mentre il terzo stadio veniva riacceso per portarlo in una traiettoria differente per evitare possibili collisioni. Nelle prime missioni, il terzo stadio, veniva messo in una traiettoria che lo portava in orbita solare. A partire da Apollo 13 il terzo stadio veniva fatto schiantare sulla Luna per poi effettuare delle misurazioni dell'impatto, grazie a dei sismografi lasciati dalle precedenti missioni.\nMissioni Skylab.\nNel 1968, venne creato il \"programma applicazioni Apollo\" allo scopo di studiare le possibili missioni scientifiche realizzabili con l'utilizzo delle apparecchiature avanzate dal programma Apollo. La maggior parte delle intenzioni ruotava attorno all'idea di una stazione spaziale, che alla fine si concretizz\u00f2 con il programma Skylab. Il lancio dello Skylab, avvenuto con l'utilizzo di un Saturn INT-21, un lanciatore a due stadi derivato da Saturn V in cui il terzo stadio era stato sostituito da un laboratorio, \u00e8 stato l'unico lancio del Saturn V non direttamente legato al programma Apollo.\nTre equipaggi dello Skylab si sono alternati dal 25 maggio 1973 fino all'8 febbraio 1974. Skylab rimase comunque in orbita fino al maggio 1979. Tutti gli equipaggi raggiunsero lo Skylab con il vettore Saturn IB.\nUso successivo dei sistemi del Saturn V.\nOltre ai voli dell'Apollo verso la Luna, il Saturn V ha lanciato e messo in orbita anche la stazione spaziale Skylab. La stazione si trovava nel posto occupato solitamente dal terzo stadio del razzo, per questo motivo il Saturn che lanci\u00f2 lo Skylab ebbe solamente due stadi.\nLa produzione della seconda serie di Saturn V, che poi \u00e8 stata annullata, avrebbe certamente usato motori F-1A per il primo stadio, offrendo cos\u00ec una spinta superiore, Altre probabili modifiche sarebbero state il taglio delle pinne (che avevano dimostrato pochi benefici comparate al loro peso), un primo stadio S-IC pi\u00f9 resistente per sostenere la potenza maggiore del motore F-1A e un motore J-2 migliorato agli stadi superiori.\nUna serie di alternative per i veicoli di lancio Saturn, basati sul Saturn V, vennero proposte. Esse andavano dai Saturn INT-20 con uno stadio S-IVB e interstadio montati direttamente sul S-IC, il Saturn V-23, che non solo avrebbe avuto cinque motori F-1 al primo stadio, ma anche quattro \"booster\" laterali con ciascuno due motori F-1, portando il numero totale di motori F-1 a tredici al momento del lancio.\nLo Space Shuttle fu inizialmente concepito per effettuare missioni in cui parte del materiale necessario sarebbe stato inviato in orbita con un Saturn V. Allo Shuttle sarebbe spettato il compito di trasportare il carico utile della missione, oltre che l'equipaggio; inoltre avrebbe dovuto assemblare una stazione spaziale, i cui componenti sarebbero stati messi in orbita dal Saturn V. Tuttavia la mancanza di fondi per una seconda generazione di Saturn blocc\u00f2 questo progetto e lasci\u00f2 gli Stati Uniti senza un razzo \"pesante\"; non esiste un vettore simile. Molti nella comunit\u00e0 scientifica americana hanno denunciato questo fatto, anche perch\u00e9, con l'uso dei Saturn V, la Stazione Spaziale Internazionale si sarebbe potuta assemblare con una manciata di voli, con conseguente risparmio di tempo e denaro.\nPer ovviare a questo problema, il Programma Constellation della NASA prevedeva la costruzione di diversi nuovi razzi, tra cui l'Ares V che dovrebbe essere superiore per prestazioni anche al Saturn V.\nWernher von Braun e altri ingegneri progettarono anche una versione del Saturn con otto motori F-1 nel primo stadio, che avrebbe permesso di portare una navicella con equipaggio con ascesa diretta sulla Luna. Altri progetti per il Saturn prevedevano l'uso del razzo Centaur come stadio supplementare. Queste modifiche avrebbero permesso al razzo di portare una grossa navicella spaziale senza equipaggio fino ai pianeti esterni, oppure una navicella con equipaggio fino a Marte. Inoltre, il Saturn V sarebbe stato il vettore utilizzato per i test sul razzo nucleare RIFT (successivamente chiamato NERVA). Le proposte degli USA per dei razzi pi\u00f9 grandi del Saturn V (oltre trenta progetti), vengono individuate dal nome Nova.\nCosti.\nDal 1964 al 1973, per il Saturn V, sono stati spesi un totale di 6,5 miliardi di dollari. Nel 1966 si \u00e8 avuto lo sforzo finanziario annuale pi\u00f9 alto con 1,2 miliardi di dollari. Tenendo conto dell'inflazione, ci\u00f2 equivale a una somma che va dai 32 ai 45 miliardi di dollari del 2009.\nUna delle ragioni principali che hanno portato alla decisione di chiudere il programma Apollo \u00e8 stato proprio il suo costo. Nel 1966, la NASA ha ricevuto il pi\u00f9 grande dei suoi budget, 4,5 miliardi di dollari, circa il 0,5% del PIL negli Stati Uniti di quell'epoca. Lo stesso anno, il Dipartimento della Difesa degli Stati Uniti aveva ricevuto 63,5 miliardi di dollari.\nI Saturn V nel ventunesimo secolo.\nNel 2011, tre Saturn V risultano esposti negli Stati Uniti, tutti in posizione orizzontale:\nDi questi tre Saturn V, solo quello esposto al Johnson Space Center \u00e8 composto interamente di stadi previsti per un lancio reale. Nel 1996 si diffuse la voce che la NASA avesse perso o distrutto tutti i progetti relativi al vettore; in realt\u00e0 essi sono conservati su microfilm presso il \"Marshall Space Flight Center\"."}
{"id": "55463", "revid": "119700417", "url": "https://it.wikipedia.org/wiki?curid=55463", "title": "Teatro Ponchielli", "text": "Il Teatro Ponchielli di Cremona fu costruito, su disegno del dall'architetto Luigi Canonica, a partire dal 1806 sulle rovine del precedente \u2018Teatro della Societ\u00e0\u2019, distrutto da un incendio. Venne intitolato al compositore Amilcare Ponchielli nel 1907.\nIl Teatro della Societ\u00e0 del 1747.\nAnticamente Cremona disponeva di un Teatro Rangoni/Ariberti, edificato nel 1670 e attivo fino al 1717 quando venne trasformato in chiesa, a seguito di una donazione. Da allora le rappresentazioni di svolsero in sale provvisorie.\nNel 1733 un gruppo di nobili e patrizi stabil\u00ec di dotare la citt\u00e0 di un nuovo teatro. Solo nel 1745 il marchese Giuseppe Lodi Mora mise a disposizione un appezzamento nella contrada di San Bartolomeo, verso Porta Po, mentre i fondi venivano provvisti dal nobile G.B. Nazari, che ne sarebbe divenuto il proprietario.\nL'incarico della progettazione venne affidato a Giovanni Battista Zaist, architetto cremonese che faceva parte della cerchia del Bibbiena, suggerito dal Vescovo Monsignor Alessandro Litta. Venne inaugurato il 28 dicembre 1747 con il melodramma \u2018Orazio\u2019 del napoletano Pietro Auletta, su libretto di Antonio Palomba. Le stagioni erano organizzate, normalmente, nel periodo di carnevale, ma a decorrere dal 1755 non mancarono stagioni di primavera, dal 1774 stagioni estive, dal 1778 stagioni autunnali. L'opera rappresentava, d'altra parte, la principale attivit\u00e0 ricreativa e sociale di ogni citt\u00e0 italiana.\nEra chiamato \u2018Teatro Nazari\u2019, dal nome del proprietario, ma mut\u00f2 nome nel 1785 in Teatro della Societ\u00e0 o della \u2018Nobile Associazione\u2019, allorch\u00e9, dopo la morte del marchese Nazari (1784), venne acquistato da un gruppo di nobili e patrizi (una \"Societ\u00e0 di dodici Cavalieri\"), che si divisero la propriet\u00e0 in qualit\u00e0 di palchettisti (in conformit\u00e0 con quanto accadeva con i molti teatri costruiti sino alla met\u00e0 dell'800 (Teatro alla Scala di Milano, Teatro Sociale di Como, Teatro Sociale di Monza, etc.). Ci\u00f2 pose fine ad una annosa polemica fra i proprietari e i palchettisti, che figuravano nella mera veste di inquilini e lamentavano, sempre, l'alto costo della cosiddetta \u2018tratta\u2019, ovvero la tassa che ogni palchettista era tenuto a pagare per l'allestimento delle stagioni.\nIl 20 gennaio 1770 il giovane Mozart, accompagnato dal padre, assistette alla rappresentazione del melodramma \u2018La Clemenza di Tito\u2019 del napoletano Valentini.\nIl Teatro della Concordia del 1806.\nIl \u2018Teatro della Societ\u00e0\u2019 venne attaccato, nei primi anni dell'Ottocento, da due incendi, il secondo dei quali, nel 1806 lo ridusse quasi in cenere. Venne subito programmata la ricostruzione affidandola al pi\u00f9 noto architetto teatrale del momento Luigi Canonica.\nCanonica realizz\u00f2 una sala a ferro di cavallo, con quattro ordini di palchi e galleria e uno dei palcoscenici maggiori d'Italia. Esso prese il nome di Teatro della Concordia.\nLa notte del 6 gennaio 1824 un nuovo incendio distrusse parzialmente la struttura, ripristinata dai cremonesi Rodi e Voghera. Essi rifecero quanto distrutto, allargando notevolmente il palcoscenico.\nNel teatro \u00e8 conservato lo storico sipario dipinto da Antonio Rizzi raffigurante la musica nelle sue manifestazioni.\nLa dedica ad Amilcare Ponchielli, del 1907.\nDopo la morte di Amilcare Ponchielli, il noto musicista cremonese (insieme ad Antonio Stradivari e Claudio Monteverdi), avvenuta a Milano il 16 gennaio 1886, il teatro si chiam\u00f2 \u2018Concordia-Ponchielli\u2019, per poi assumere, il 12 marzo 1907, la denominazione, per ora, definitiva di \u2018Teatro Amilcare Ponchielli\".\nIl Comune ne acquis\u00ec la propriet\u00e0 nel 1986, iniziando, nel 1989, radicali lavori di restauro e di adeguamento tecnologico. Ospita opere liriche, concerti, spettacoli di teatro, danza ed il MonteverdiFestival, dedicato al compositore Claudio Monteverdi e al repertorio barocco. Dal 2004 il Teatro \u00e8 gestito dalla Fondazione Teatro Amilcare Ponchielli. Il sovrintendente e direttore artistico \u00e8 il regista Andrea Cigni.\nEventi e Rappresentazioni.\nTra i direttori d'orchestra pi\u00f9 celebri dell'Ottocento che hanno diretto al Teatro Ponchielli di Cremona, si annovera il M\u00b0 Antonino Palminteri, presente sul podio nel maggio del 1903, portando in scena l'opera \"Tosca\", di Giacomo Puccini. Gli esiti delle rappresentazioni furono eccellenti e apprezzatissimi.\nLe Stagioni del Teatro Ponchielli si compongono di Opera, Musica, Danza, Teatro e del MonteverdiFestival dedicato al compositore Claudio Monteverdi, tra i padri del melodramma."}
{"id": "55467", "revid": "2225", "url": "https://it.wikipedia.org/wiki?curid=55467", "title": "Gli Spietati", "text": ""}
{"id": "55469", "revid": "1872303", "url": "https://it.wikipedia.org/wiki?curid=55469", "title": "Partito Operaio Italiano", "text": "Il Partito Operaio Italiano nacque a Milano il 17 maggio 1882 su iniziativa del locale circolo operaio e della rivista \"La Plebe\" di Enrico Bignami e di Osvaldo Gnocchi Viani, con un programma di lotte e rivendicazioni salariali. A promuovere la riunione fondativa a cui aderirono diverse associazioni operaie locali, fu Giuseppe Croce.\nNel 1892 a Genova il Partito entr\u00f2 a far parte del nuovo \"Partito dei Lavoratori Italiani\", che poi mut\u00f2 il nome nel 1893 a Reggio Emilia in \"Partito Socialista dei Lavoratori Italiani\" e nel 1895 a Parma in \"Partito Socialista Italiano\".\nStoria.\nIl Partito Operaio Italiano ha rappresentato un'esperienza legata soprattutto all'Italia industriale del Nord Italia, alla fisionomia che essa aveva negli anni 1880, caratterizzata da una forte trasformazione dei rapporti agrari, precedente alla formazione dei grandi monopoli della siderurgia e dell'industria elettrica, e al decollo, agli inizi del XX secolo, dell'industria dell'automobile.\nTuttavia, alcune ricerche accurate hanno messo in evidenza, studiando i congressi del POI, la fondazione di sezioni di tale partito fino in Emilia, nel Veneto, a Livorno, a Napoli.\nIl neonato POI si present\u00f2 alle elezioni politiche del 1882, raccogliendo pochi voti, ma riuscendo comunque a eleggere in Parlamento Andrea Costa, il primo deputato socialista della storia d'Italia.\nNel luglio 1885 inizi\u00f2 le pubblicazioni l'organo ufficiale del Partito, \"Fascio operaio\". Il POI tenne i suoi primi congressi nella primavera (12 aprile 1885) e nell'autunno 1885, nei quali si definirono lo statuto e gli intenti del Partito.\nIl nuovo soggetto politico dimostr\u00f2 immediatamente capacit\u00e0 espansive: a Mantova (3-6 dicembre 1885), i delegati del quarto congresso della \"Confederazione operaia lombarda\", che raggruppava ben 132 associazioni, votarono per la fusione nel Partito operaio italiano.\nIl terzo (1887) e quarto congresso (1888) del POI segnarono un avvicinamento maggiore tra questa formazione e gli altri raggruppamenti dell'estrema sinistra.\nIl quinto congresso (1890) segn\u00f2 un'unit\u00e0 d'intenti con i movimenti che parteciparono alla fondarono della Seconda Internazionale; la sede del Comitato Centrale fu trasferita ad Alessandria.\nFrequenti furono gli episodi che portarono a contrasti con le autorit\u00e0. I membri del comitato centrale furono pi\u00f9 volte arrestati e condannati.\nSi determin\u00f2 alla fine degli anni 1880 una unificazione tra circoli operai e associazioni socialiste.\nIl settimo congresso a Milano nel 1891 segn\u00f2 la trasformazione del Partito Operaio Italiano. Appoggiato dall'esterno dal socialista Filippo Turati, esponente della Lega Socialista Milanese, il POI sar\u00e0 tra i promotori della nascita del Partito dei Lavoratori Italiani a Genova nell'agosto del 1892.\nPolitici e iscritti.\nI principali esponenti del partito furono Giuseppe Croce e Costantino Lazzari, entrambi artigiani.\nIl POI ebbe inoltre il sostegno esterno di intellettuali provenienti dalla Prima Internazionale: Enrico Bignami e Osvaldo Gnocchi-Viani; e dalla democrazia radicale: Filippo Turati."}
{"id": "55470", "revid": "745179", "url": "https://it.wikipedia.org/wiki?curid=55470", "title": "Lega Socialista Milanese", "text": ""}
{"id": "55471", "revid": "466539", "url": "https://it.wikipedia.org/wiki?curid=55471", "title": "Frasier", "text": "Frasier \u00e8 una sitcom statunitense prodotta dal 1993 al 2004, spin-off di \"Cin Cin\". La serie racconta le avventure dello psichiatra radiofonico Frasier Crane, che vive a Seattle insieme al padre Martin, ex poliziotto andato in pensione, e a Daphne, fisioterapista e infermiera del padre, di cui Niles \u2013 fratello di Frasier, anche lui psichiatra \u2013 \u00e8 invaghito.\nIl ritmo della serie e le battute sarcastiche l'hanno reso uno degli show storici e pi\u00f9 amati della televisione americana. Ha detenuto fino al 2015 il record di Emmy Award vinti (37), di cui ben 5 (anch'esso un record, alla pari con \"Modern Family\") nella categoria \"miglior serie TV commedia\" (consecutivamente dal 1994 al 1998).\nProduzione.\nIl personaggio di Frasier Crane appare per la prima volta in TV il 27 settembre 1984, durante il 45\u00ba episodio della sitcom \"Cin Cin\" (\"Cheers\"). Da allora Frasier diviene personaggio fisso della serie per quasi 10 anni, fino al 267\u00ba episodio del 18 marzo 1993. Durante questa lunga partecipazione, il personaggio si innamorer\u00e0 prima di Diane, il personaggio principale della serie interpretato da Shelley Long, poi invece conoscer\u00e0 e sposer\u00e0 Lilith, interpretata da Bebe Neuwirth, personaggio che ritorner\u00e0 spesso anche nella serie \"Frasier\". Da Lilith avr\u00e0 anche un figlio, Frederick. Il 20 maggio 1993 va in onda l'ultima puntata di \"Cin Cin\", e visto il successo del personaggio, dopo qualche mese inizia la serie \"Frasier\".\nComunque l'esperienza del \"Cheers\" sar\u00e0 sempre legata a \"Frasier\": Sam Malone, il personaggio interpretato da Ted Danson, parteciper\u00e0 alla nuova serie nel 42\u00ba episodio (1995), e cos\u00ec far\u00e0 Diane (Shelley Long), prima con un cameo nel 33\u00ba episodio (1994), poi nell'intero 61\u00ba episodio (1996). Il 213\u00ba episodio (2002) sar\u00e0 invece dedicato a ben tre personaggi del \"Cheers\": Cliff (John Ratzenberger), Norm (George Wendt) e Carla (Rhea Perlman).\nIl personaggio di Frasier ebbe tanto successo, che gi\u00e0 nel 1990 lui e sua moglie Lilith sono ospiti di un episodio speciale per le celebrazioni del 35\u00ba anniversario della serie \"Disneyland\". Insieme a loro, partecipano altri personaggi di \"Cin Cin\": Norm, Cliff, Carla e Woody.\nNel 1992 la serie televisiva umoristica \"Wings\" ospita i coniugi Crane (episodio 3x16, \"Planes, Trains and Visiting Cranes\"), i quali sono a capo di un seminario sulla salute mentale che avr\u00e0 esiti fallimentari.\nNel 1995, nel \"John Larroquette Show\" (episodio 3x11, \"More Changes\"), il protagonista chiama uno psichiatra per dei problemi personali, realizzando solo dopo di aver chiamato il \"Frasier Crane Show\", e di aver quindi raccontato i propri problemi ad un vasto pubblico radiofonico. Lo stesso anno, nel telefilm \"Caroline in the City\" (episodio 1x04, \"Caroline and the Bad Back\"), sono ospiti invece i personaggi di Niles e Daphne: la protagonista inventa una vignetta e alla fine della puntata si vede casa Crane dove Daphne chiede a Niles che umorismo ci sia nella vignetta. Niles la trova divertente, ma per amore di Daphne fa finta di non capirla.\nEpisodi.\nLa serie \u00e8 composta da un totale di 264 episodi, divisi in 11 stagioni da 24 episodi ciascuna. Il primo episodio \u00e8 andato in onda il 16 settembre 1993, mentre l'ultimo il 13 maggio 2004. In Italia le prime due stagioni sono state trasmesse in prima visione sul canale satellitare Tele+ nel 1995, dopodich\u00e9 la messa in onda \u00e8 stata interrotta. Nel 1999, Italia 1 ha trasmesso le repliche delle prime due stagioni e i successivi inediti fino al primo episodio della quinta. I rimanenti 23 episodi della quinta stagione sono andati in onda su LA7 nel medesimo anno. Nel 2005 il canale satellitare Jimmy ha trasmesso in replica le prime cinque stagioni e le successive sei (totalmente inedite), commissionando il doppiaggio ad una diversa societ\u00e0, causando il cambio di tutti i doppiatori.\nAmbientazione.\nL'appartamento di Frasier.\nAppartamento prestigioso agli ultimi piani delle Elliot Bay Towers, con vista sul centro di Seattle, \u00e8 in \"stile eclettico\", riunisce pezzi di design d'inizio secolo, riproduzioni di arredi storici, opere d'arte varie (tra cui un Rauschemberg) e raccoglie la collezione di arte africana di cui Frasier va molto fiero. Il pezzo pi\u00f9 curioso per\u00f2 \u00e8 l'imbarazzante poltrona di Martin, un rudere di tappezzeria riparato con nastro adesivo che \u00e8 oggetto di vere e proprie litigate tra i due.\nIl Caf\u00e8 Nervosa.\nRitrovo e bar preferito dei Crane, \u00e8 una caffetteria esclusiva che propone miscele particolari e camerieri particolarmente pazienti e ironici.\nLa radio.\nLuogo di lavoro di Frasier e Roz, \u00e8 il teatro di varie gaffe di Frasier; la scenografia \u00e8 ispirata dai veri studi della NBC radio.\nL'appartamento di Niles.\nNel prestigioso complesso Montana, e quindi esclusivissimo quanto snob, \u00e8 un appartamento di tre piani con Biblioteca, Studio, Sala delle carte da regalo e passaggio segreto, dove Niles riunisce opere d'arte di vario genere, e vero e proprio rifugio durante la separazione da Maris.\nLa casa di Maris e Niles.\nPi\u00f9 simile ad una magione medievale, \u00e8 la cornice del matrimonio di Niles e Maris, e contiene tutti i regali che lui le ha fatto per farsi perdonare qualsiasi cosa, come ad esempio l'idea di volersi far crescere i baffi."}
{"id": "55472", "revid": "6923", "url": "https://it.wikipedia.org/wiki?curid=55472", "title": "Amelia (Disney)", "text": "Amelia (\"Magica De Spell\") \u00e8 un personaggio immaginario dei fumetti e cartoni animati Disney inventato da Carl Barks nel 1961. Esord\u00ec nella storia \"The Midas Touch\", pubblicata su \"Uncle Scrooge\" n. 36 (pubblicata poi anche in Italia col titolo \"Zio Paperone e la fattucchiera\").\nCaratteristiche.\nSoprannominata \"la fattucchiera (o la strega) che ammalia\", \u00e8 una papera antropomorfa dai folti e lunghi capelli neri, le ciglia lunghe e un vestito nero: diversamente dal classico stereotipo della vecchia megera, Barks la volle attraente ispirandosi a Sophia Loren e a Morticia Addams. Altri indicano come possibile fonte di ispirazione anche Gina Lollobrigida (difatti nella prima storia in cui appare Amelia si finge l'attrice \"Gina Luluduckita\"). Vive in una casetta alle pendici del Vesuvio, che nella serie TV \"DuckTales - Avventure di paperi\" viene rappresentato come una sperduta isola vulcanica su cui \u00e8 scolpito il volto della fattucchiera, e viene caratterizzata con un marcato accento napoletano. A proposito di questo, Barks ha dichiarato:\nLe origini napoletane della sua stirpe, cos\u00ec come l'origine della convivenza con il corvo Gennarino e l'ossessione per la \"Numero Uno\" di Paperon de' Paperoni, sono state anche narrate nella storia \"Amelia e l'antenata strega per forza\" (1998). Gi\u00e0 dal primo racconto, ha come punto debole l'aglio, che la indebolisce costringendola a fuggire, elemento che sar\u00e0 presente anche in altre storie.\nNella storia di esordio, \"Zio Paperone e la fattucchiera\", Amelia cerca di ottenere il leggendario \"tocco di Mida\", che la renderebbe \"ricca, ricca, ricca!\", come esclama lei stessa con enfasi quasi eccessiva, attraverso un incantesimo da realizzare fondendo insieme in un crogiolo, grazie al fuoco solforoso del Vesuvio, le monete degli uomini pi\u00f9 ricchi della Terra, rese dei veri e propri \"amuleti\" per il fatto di essere state toccate da uomini cos\u00ec importanti; ultimo magnate presso cui si reca \u00e8 proprio Paperon de' Paperoni, che, divertito dalle teorie di Amelia, acconsente subito a venderle uno dei suoi decini al prezzo di un dollaro: quando si accorge di averle dato per sbaglio la sua \"Numero Uno\", la prima moneta che ha guadagnato e che ha per lui uno speciale valore affettivo, la rincorre per potergliela ricomprare, ma Amelia se la tiene con la forza, perch\u00e9 ritiene che essendo la prima guadagnata \u00e8 anche quella che il miliardario ha toccato pi\u00f9 volte; i paperi riusciranno a recuperarla appena in tempo sul cratere del Vesuvio, ma la fattucchiera torner\u00e0 alla carica in altre storie per cercare ancora di derubare Paperone.\nNei vari tentativi di impossessarsi della moneta, Amelia attacca Paperone con ogni tipo di magia, spesso anche in combinazione con la tecnica (soprattutto nelle prime storie realizzate da Barks) come bombe, bacchette magiche; candele per viaggiare indietro nel tempo, sdoppiamenti e altri trucchi analoghi. Per questa sua ossessione viene talvolta criticata dalle altre streghe. Per conquistare la moneta di Paperone, arriva ad allearsi con altre creature magiche dell'universo Disney come Maga Mag\u00f2 (soprattutto in storie di produzione brasiliana), Nocciola e Roberta. Negli anni novanta fu anche protagonista di diverse storie e non pi\u00f9 semplice antagonista di Paperone (in queste avventure il papero pi\u00f9 ricco del mondo ha un ruolo marginale o non appare affatto), come ad esempio \"Amelia e le magie azzurre\", in cui tenta di \"stregare\" la Nazionale di calcio italiana per favorirla ai Mondiali 1994, o \"Amelia fatina per un giorno\", in cui compie una buona azione per aiutare i bambini di Paperopoli contro degli speculatori edilizi, passando per storie come \"Amelia, Mag\u00f2 e il mistero al pomodoro\" e \"Amelia, Mag\u00f2 e il cristallo dei sogni\" che la vedono nel ruolo di strega-detective insieme a Mag\u00f2.\nAmelia nell'opera di Carl Barks.\nThe Midas Touch (W US 36-01) datato 17 aprile 1961. Prima pubblicazione: Uncle Scrooge n. 36 del (dicembre 1961) (USA). Prima pubblicazione italiana: Topolino n. 331 (1\u00ba aprile 1962) col titolo \"Zio Paperone e la fattucchiera\".\nTen-Cent Valentine (W WDC 258-01) datato 14 giugno 1961. Prima pubblicazione: Walt Disney's Comics and Stories n. 258 (marzo 1962) (USA). Prima pubblicazione italiana: Topolino n. 347 (22 luglio 1962) col titolo \"Zio Paperone e il giorno di San Valentino\".\nThe Unsafe Safe (W US 38-02) datato 11 ottobre 1961. Prima pubblicazione: Uncle Scrooge n. 38 (giugno 1962) (USA). Prima pubblicazione italiana: Topolino n. 348 (29 luglio 1962) col titolo \"Paperon de' Paperoni e la cassaforte di cristallo\".\nRaven Mad (W WDC 265-02) datato 17 febbraio 1962. Prima pubblicazione: Walt Disney's Comics and Stories n. 265 (ottobre 1962) (USA). Prima pubblicazione italiana: Topolino n. 367 (9 dicembre 1962) col titolo \"Paperino e il corvo parlante\".\nOddball Odyssey (W US 40-02) datato 12 aprile 1962. Prima pubblicazione: Uncle Scrooge n. 40 (gennaio 1963) (USA). Prima pubblicazione italiana: Topolino n. 374 (27 gennaio 1963) col titolo \"Zio Paperone novello ulisse\".\nFor Old Dime's Sake (W US 43-01) datato 16 luglio 1962. Prima pubblicazione: Uncle Scrooge n. 43 (luglio 1963) (USA). Prima pubblicazione italiana: Topolino n. 407 (15 settembre 1963) col titolo \"Zio Paperone e l'inespugnabile deposito\".\nIsle of Golden Geese (W US 45-01) datato 28 gennaio 1963. Prima pubblicazione: Uncle Scrooge n. 45 (ottobre 1963) (USA). Prima pubblicazione italiana: Topolino n. 430 (23 febbraio 1964) col titolo \"Zio Paperone e l'Arcipelago dei Piumati\".\nThe Many Faces of Magica de Spell (W US 48-01) datato 15 ottobre 1963. Prima pubblicazione: Uncle Scrooge n. 48 (marzo 1964) (USA). Prima pubblicazione italiana: Almanacco Topolino n. 90 (giugno 1964) col titolo \"Amelia maga del cangiante\"\nRug Riders in the Sky (W US 50-1) datato 26 dicembre 1963. Prima pubblicazione: Uncle Scrooge n. 50 (luglio 1964) (USA). Prima pubblicazione italiana: Topolino n. 467 (8 novembre 1964) col titolo \"Zio Paperone e il tappeto volante\".\nBottled Battlers (W JW 10-02) datato 21 agosto 1970, disegni di Tony Strobl. Prima pubblicazione: Junior Woodchucks n. 10 (luglio 1971) (USA). Prima pubblicazione italiana: Topolino n. 827 (3 ottobre 1971) col titolo \"I tre nipotini e la battaglia in bottiglia\"\nCopertine.\nWitch for a Day (W WDC 281-00B) un quarto di tavola per l'omonimo racconto di Tony Strobl. Prima Pubblicazione: Walt Disney Comics n. 281 (febbraio 1964) (quarta di copertina) (USA). Prima pubblicazione italiana: \"La grande dinastia dei paperi\" (allegato al Corriere della Sera) n. 28 (4 agosto 2008).\nThe Many Faces of Magica de Spell (W US 48-00) mezza tavola per l'omonimo racconto di Carl Barks. Prima pubblicazione: Uncle Scrooge n. 48 (marzo 1964) (copertina) (USA). Prima pubblicazione italiana: Almanacco Topolino n. 90 (giugno 1964) (copertina)\nThe Great Rainbow Race (W DD 105-00) una tavola per l'omonimo racconto di Tony Strobl. Prima Pubblicazione: Donald Duck n. 105 (gennaio 1966) (USA). Prima pubblicazione italiana: \"La grande dinastia dei paperi\" (allegato al Corriere della Sera) n. 31 (25 agosto 2008).\nDipinti a olio.\nBlue Composition Of Ducks (CB OIL 9) (1971) dipinto a olio raffigurante Paperon de Paperoni con la numero uno davanti al deposito con sfondo notturno. Prima pubblicazione: \"The Fine Art of Walt Disney's Donald Duck\" (1981) (USA). Prima pubblicazione italiana: Zio Paperone n. 23 (agosto 1991).\nJuly Fourth in Duckburg (CB OIL 119) (1976) dipinto a olio raffigurante Paperon de Paperoni tamburino alla sfilata del 4 luglio. Prima pubblicazione: \"Carl Barks and the Art of the Comic Book\" (1981) (USA). Prima pubblicazione italiana: Zio Paperone n. 108 (settembre 1998).\nWanderers Of Wonderlands (CB OIL 123) (1980). dipinto a olio raffigurante Paperon de Paperoni in mezzo ai tesori delle Sette citt\u00e0 di Cibola. Prima pubblicazione: \"Walt Disney's Uncle $crooge McDuck: His Life and Times by Carl Barks\" n. 2 (1987) (USA). Prima pubblicazione italiana: \"Donald Duck Special\" (novembre 1989) (copertina).\nHoliday in Duckburg (CB OIL 137) (1989) dipinto a olio raffigurante Paperon de Paperoni nel parco cittadino con un cercametalli. Prima pubblicazione: Carl Barks Library (1990) (USA). Prima pubblicazione italiana: \"Disney Time\" n. 48 (Vita e Dollari di Paperon de' Paperoni - Speciale 60 anni) (novembre 2007).\nMardi Gras Before the Thaw (CB OIL 140) (1991) dipinto a olio raffigurante Paperon de Paperoni nel parco cittadino che noleggia pattini per pattinare sul lago gelato. Prima pubblicazione: \"Aku Ankka\" n. 8 (24 febbraio 1993) (Finlandia). Prima pubblicazione italiana: inedito (?).\nI Wonder What My Fortune Cookie Says? (CB OIL 144) (1996) dipinto a olio raffigurante Paperon de Paperoni che legge il bigliettino di un dolcetto della fortuna mentre, alle sue spalle, Amelia, introdottasi nel deposito sotto le mentite spoglie del fattorino che ha portato il pranzo cinese, si toglie la maschera. Prima edizione: Publication: \"Carl Barks \u00d6lgem\u00e4lde-Kalender\" mese di aprile (1998) (Germania). Prima edizione italiana: inedito (?).\nGennarino.\nGennarino (\"Ratface\") \u00e8 il corvo domestico di Amelia. La sua prima apparizione viene fissata al gennaio 1963, quando nella storia \"Zio Paperone e l'arcipelago dei piumati\" Amelia si fa aiutare da un corvo parlante; a ben vedere per\u00f2, nelle storie precedenti, nel \"covo\" della strega erano gi\u00e0 presenti, come da tradizione, numerosi animali di colore nero (gatti, topi, pipistrelli, corvi), ma soltanto Gennarino diventer\u00e0 un personaggio fisso. \u00c8 un vero e proprio corvo, non antropomorfo, ma capace di comunicare con la sua padrona (anche se nella maggior parte delle storie non parla) e di assisterla nelle sue magie. Nelle storie di produzione italiana al massimo viene provvisto di \"balloon\" in cui vengono scritti i suoi pensieri. Fedelissimo ad Amelia, la aiuta in tutti i modi nella caccia alla Numero Uno, anche se spesso riesce solo a combinare guai.\nIn alcune storie italiane, i corvi sono due, mentre nella serie \"DuckTales - Avventure di paperi\" \u00e8 sostituito da un altro corvo, Poe. Poe De Spell \u00e8 il fratello di Amelia, appare unicamente nella serie TV \"DuckTales\" e nelle riduzioni a fumetto a essa ispirate. Un incantesimo lo ha trasformato in un corvo non antropomorfo. Vero e proprio sostituto di Gennarino, gli si differenzia per l'uso della parola e di un caratteristico lobbia. Nell'episodio \"Caccia alla Numero Uno\" (\"Send in the Clones\"), Amelia dichiara che fondendo la Numero Uno di Paperone nel suo amuleto diventerebbe cos\u00ec potente da poter restituire a Poe il suo vero aspetto. Il nome \"Poe\" \u00e8 un omaggio a Edgar Allan Poe e alla sua poesia \"Il corvo\": \"\"nevermore\" (\"mai pi\u00f9\"\") infatti \u00e8 la stessa parola ripetuta continuamente dal corvo protagonista della poesia. Spesso la strega si rivolge a lui in originale come \"Mr. Poe\". Nell'edizione italiana, pur essendo comunque presentato come fratello di Amelia, viene chiamato Gennarino e doppiato con forte accento partenopeo.\nIl personaggio di Gennarino ha ispirato il disegno dello stemma del 50\u00ba Gruppo Volo della 46\u00aa Brigata aerea, raffigurante in realt\u00e0 la cornacchia \"Checca\".\nPersonaggi introdotti in Italia.\nLena De Spell.\nNipote di Amelia apparsa nel reboot di \"DuckTales\". All'inizio si presenta a Gaia come Lena Le Strange per non farla insospettire, spacciandosi per un'adolescente con la passione per gli scherzi e le sfide. Nella realt\u00e0 usa l'amicizia di Gaia e sua nonna Bentina per avvicinarsi a Villa de Paperoni, rubare la Numero Uno e aiutare sua zia a liberarsi dalla sua forma d'ombra rinchiusa dentro un medaglione (in riferimento ad un vecchio episodio originale di \"DuckTales\" \"Gioco di ombre\", in cui Amelia veniva tradita dalla sua stessa ombra).\nApparizioni nei cartoni animati.\n\"DuckTales - Avventure di paperi\".\nAmelia appare come una degli antagonisti principali della serie animata \"DuckTales - Avventure di paperi\", insieme a Cuordipietra Famedoro e Mamma Bass della Banda Bassotti. La serie riprende la versione Barksiana, ma se da un lato viene accentuata la sua malvagit\u00e0, dall'altro viene ampliato l'amore per il suo corvo, infatti vuole usare la Numero 1 per farlo tornare uomo. Anche il suo desiderio \u00e8 diverso, vuole usare il decino per creare un amuleto per dominare il mondo e non il Tocco di Mida per diventare ricchissima.\n\"Darkwing Duck\".\nDopo \"DuckTales\", appare in un cameo nell'episodio \"Dalla missione alla pensione\" dello spin-off \"Darkwing Duck\", insieme a e Cuordipietra Famedoro e la Banda Bassotti.\n\"DuckTales\".\nAmelia riappare come una degli antagonisti principali della serie \"DuckTales\", reboot dell'omonima serie (insieme a Cuordipietra Famedoro, Mamma Bass della Banda Bassotti, il Generale Lunaris e Bradford Buzzard della F.O.W.L.), dove \u00e8 aiutata da una sua nuova parente: la nipote Lena de Spell. Fisicamente ci viene presentata con le piume verdi e gli occhi gialli e demoniaci, possiede un bastone del potere.\nIn altre lingue.\nIl nome \u00e8 stato tradotto in modi molto diversi a seconda del paese:"}
{"id": "55478", "revid": "729019", "url": "https://it.wikipedia.org/wiki?curid=55478", "title": "Castruccio Castracani", "text": "Fu duca di Lucca, signore di Carrara, Lerici, Pisa, Pistoia, Pontremoli e Sarzana e gonfaloniere del Sacro Romano Impero.\nBiografia.\nNato dall'importante famiglia ghibellina degli Antelminelli, Castruccio Castracani fu cacciato da Lucca nel 1300 dalla fazione dei Neri, guidati da Bonturo Dati.\nL'esilio.\nInizialmente visse in esilio a Pisa, visse poi a lungo in Inghilterra, dove la sua abilit\u00e0 nell'uso delle armi gli valse la vittoria in alcuni tornei e gli ingrazi\u00f2 i favori del re Edoardo I d'Inghilterra.\nTuttavia un omicidio commesso per motivi d'onore lo costrinse a spostarsi in Francia, dove Filippo il Bello aveva bisogno \"d'uomini d'arme\". Fu impiegato dai francesi come comandante della cavalleria, e si distinse nello scontro di Arras e nella difesa di Th\u00e9rouanne nella Guerra di Fiandra.\nDopo alcuni anni fece ritorno in Italia, dove si trattenne a Verona e Venezia.\nIl ritorno a Lucca.\nIn seguito alla discesa di Arrigo VII in Italia, si aggreg\u00f2 (1314), dopo la firma della Pace di Ripafratta, alle truppe ghibelline di Uguccione della Faggiuola, capo riconosciuto dei ghibellini toscani e signore di Arezzo e Pisa, assieme al quale partecip\u00f2 alla presa e al successivo sacco di Lucca, retta sino allora dalla parte guelfa.\nCombatt\u00e9 come comandante di una parte dell'esercito ghibellino nella battaglia di Montecatini (29 agosto 1315) in cui, con l'aiuto dei soldati dell'imperatore, risult\u00f2 il principale artefice della vittoria sui fiorentini della Lega Guelfa. Gli storici Giovanni Villani, Scipione Ammirato, Niccol\u00f2 Machiavelli ricordano i danni arrecati da Castruccio e dalle sue truppe al territorio fiorentino, fra cui Empoli.\nCaduto in disgrazia presso Uguccione, che lo intravide come concorrente per la signoria, fu da questi imprigionato in attesa di essere giustiziato. Tuttavia a seguito di una rivolta popolare a Lucca e Pisa, Uguccione dovette fuggire, Castruccio fu liberato ed acclamato Capitano Generale della citt\u00e0 di Lucca, e poco dopo (12 giugno 1316) Console a vita.\nLa signoria di Lucca.\nIl potere ghibellino e la signoria di Lucca furono consolidati negli anni successivi da Castruccio Castracani. Nel 1320, Castruccio riprese improvvisamente le ostilit\u00e0 contro i fiorentini, irrompendo nel loro territorio, incendiando e razziando dove passava (si trovano notizie del suo passaggio a Prato e nella sua periferia). Nel medesimo anno l'arciduca d'Austria Federico I d'Asburgo lo nomin\u00f2 vicario per Lucca, la Lunigiana e la Val di Nievole, e in tale incarico fu confermato nel 1324 dall'imperatore Ludovico il Bavaro, suo amico e alleato.\nIl 22 settembre e 23 settembre 1325, nella battaglia di Altopascio, batt\u00e9 nuovamente i fiorentini di parte guelfa coadiuvato da Guido Tarlati signore di Arezzo e Azzo Visconti, facendo grande razzia di prigionieri, e anche per questo fu nominato, sempre da Ludovico il Bavaro, duca di Lucca.\nCon l'aiuto di Filippo Tedici assoggett\u00f2 Pistoia e consolid\u00f2 le sue mura abbattute dai Guelfi Fiorentini e Lucchesi nel 1306\nMentre stava quindi muovendo verso Firenze, fu costretto a rinunciare all'assedio per partecipare a Roma all'incoronazione dell'imperatore Ludovico. Durante il soggiorno romano, ricco di soddisfazioni, fu nominato anche Grande Legato per l'Italia.\nIn seguito mise a punto un piano per allagare Firenze chiudendo l'Arno a Lastra a Signa, in localit\u00e0 la Gonfolina, che agrimensori interessati ritennero impossibile.\nLudovico il Bavaro concedette a Castruccio Castracani per i suoi meriti di inserire nel suo stemma araldico (\u00ab\"Can bianco in campo Azzurro\"\u00bb), gli scacchi azzurro e argento dei Duchi di Baviera.\nFu costretto per l'insurrezione di Pistoia a tornare velocemente a Pisa e, da l\u00ec, con il suo speciale corpo di duemila balestrieri, si precipit\u00f2 sotto le mura di Pistoia. Assediata dall'esercito lucchese, la citt\u00e0 non resistette a lungo e in poco tempo Castruccio riusc\u00ec ad impossessarsene nuovamente.\nInsieme a Ludovico, Castruccio fu scomunicato nel 1327 dal Papa Giovanni XXII, per la sua avversione al potere temporale della Chiesa.\nMor\u00ec a Lucca il 3 settembre 1328, a causa di un'improvvisa febbre malarica, mentre si preparava a riprendere le armi contro Firenze. Il 6 agosto dello stesso anno era morto a Pescia Galeazzo Visconti, gi\u00e0 indebolito da una lunga prigionia nelle carceri del Castello di Monza e stroncato anch'esso dalla malaria, contratta probabilmente stando con Castruccio nelle osterie intorno a Pistoia. Gli successero i figli legittimi Giovanni, Arrigo e Valeriano e il figlio naturale Altino.\nCastelli e fortificazioni.\nMolti sono i luoghi e le opere del patrimonio storico e monumentale del Medioevo italiano legati al nome di Castruccio Castracani, la maggior parte dei quali si trovano nella Lunigiana storica, e sono particolarmente interessanti per quanto riguarda le fortificazioni e i castelli.\nTra queste, si segnalano:\nStemma e motto.\nArma: \"D'azzurro al cane levriero d'argento collarino rosso, bordura fusata, in banda d'argento\".Cimiero: Aquila coronata.Motto: ."}
{"id": "55480", "revid": "123735849", "url": "https://it.wikipedia.org/wiki?curid=55480", "title": "Sommergibile", "text": "Il sommergibile \u00e8 per definizione un'imbarcazione adatta alla navigazione in superficie e che all'occorrenza pu\u00f2 immergersi, perdendo per\u00f2 manovrabilit\u00e0 e velocit\u00e0.\nRispetto al sottomarino, il sommergibile dispone di limitate capacit\u00e0 in immersione e non \u00e8 in grado di operare per periodi prolungati al di sotto della superficie dell'acqua. Per molti aspetti si ritiene quindi che il sommergibile rappresenti il predecessore dei pi\u00f9 moderni sottomarini. Ciononostante, nell'uso comune i due termini sono frequentemente adoperati come sinonimi.\nSottomarini e sommergibili: la terminologia.\nNel gergo tecnico i termini sottomarino e sommergibile individuano due differenti tipologie di unit\u00e0. La distinzione esiste anche in altre lingue: ad esempio in inglese ci sono i termini Submarine e Submersible, in tedesco U-Boot e Tauchboot. Va per\u00f2 detto che nella nomenclatura navale angloamericana si parla esclusivamente di \"Submarine\", eventualmente abbreviato in \"Sub\", mentre in quella tedesca di \"U-Boot\", abbreviazione di \"Unterseeboot\", non avendo gli altri termini alcun utilizzo in ambito nautico.\nTecnicamente il termine \"sommergibile\" si riferisce alle unit\u00e0 che hanno prestazioni in immersione (in particolare, velocit\u00e0 e manovrabilit\u00e0) inferiori rispetto a quelle in emersione: concepiti prevalentemente per l'impiego in superficie, mantengono la possibilit\u00e0 di immergersi all'occorrenza, per periodi di tempo limitati.\nInvece il termine \"sottomarino\" si riferisce alle unit\u00e0 progettate per navigare e combattere prevalentemente in immersione.\nIn termini ingegneristici, la differenza \u00e8 nella diversa forma dello scafo, pi\u00f9 \u201cnavale\u201d per il primo e pi\u00f9 affusolata e cilindrica (a \"sigaro\") per il secondo e, soprattutto, nella diversa percentuale di Riserva di galleggiabilit\u00e0 di spinta, relativamente alta per un sommergibile (intorno al 30-35%), piuttosto esigua per un sottomarino (circa il 10-15%).\nAlla categoria dei sommergibili appartengono quasi tutte le unit\u00e0 progettate fino alla fine della seconda guerra mondiale, quasi sempre dotate di armamento cannoniero sul ponte per poter ingaggiare a cannonate le unit\u00e0 mercantili disarmate o leggermente armate, risparmiando cos\u00ec i preziosi siluri.\nSe pure sia difficile stabilire quale sia stato il progetto che permise il salto di qualit\u00e0 dal sommergibile al sottomarino, si ritiene che lo spartiacque tra sommergibili e sottomarini sia rappresentato dagli U-Boot Tipo XXI del 1944-45 (ma gi\u00e0 la Classe R britannica della prima guerra mondiale presentava una velocit\u00e0 in immersione superiore a quella in superficie). Tuttavia spesso i termini sommergibile e sottomarini sono usati genericamente, come sinonimi, come testimonia lo stesso sito della Marina Militare oppure si attribuisce la definizione di sottomarino ai soli battelli a propulsione nucleare.\nEvoluzione dei sommergibili.\nLo sviluppo tecnologico dei battelli subacquei presenta varie similitudini con quello che molto pi\u00f9 tardi avrebbe interessato gli aeroplani. I primi studi teorici sulla costruzione di un sommergibile sono stati effettuati da Leonardo da Vinci nel 1500 circa, anche se le sue teorie non sfociarono mai in un prototipo funzionante. Nel 1680, Giovanni Alfonso Borelli nella sua opera \"De motu animalium\" illustr\u00f2 la possibilit\u00e0 della costruzione di un veicolo che, per la prima volta, potesse esplorare gli abissi marini. Sulla costruzione di un primo sommergibile le fonti storiche si dividono e non possono pertanto essere ritenute attendibili.\nIl primo sommergibile della storia del quale si hanno testimonianze storiche a percorrere un breve tratto in immersione, fu una primitiva imbarcazione costruita da Cornelius Van Drebbel, con il quale Drebbel percorse, immerso a una profondit\u00e0 di 3-4 metri, un breve tratto del Tamigi. Il primo tentativo di immersione con un mezzo subacqueo di cui si hanno testimonianze storiche certe, fu quello dell'inglese John Day, che il 20 giugno del 1774 si immerse nelle acque del porto di Plymouth.\nIl primo ad utilizzare in modo efficace un sottomarino come arma, in particolare contro un blocco navale della marina danese, fu per\u00f2 il tedesco Wilhelm Bauer, che nel 1850 costru\u00ec un sommergibile con scafo in acciaio. Lungo oltre 7 metri e pesante circa 39 tonnellate, il rudimentale mezzo era stato concepito per attaccare le navi danesi che bloccavano il porto di Kiel.. Il sommergibile pi\u00f9 famoso del XIX secolo fu invece senza ombra di dubbio il battello confederato CSS Hunley, che il 17 febbraio 1864 affond\u00f2, con una carica esplosiva inastata sulla prua, la USS \"Housatonic\", una pirofregata nordista, tuttavia, a causa dell'insufficiente lunghezza dell'asta, l'esplosione della carica uccise i membri dell'equipaggio lasciando il sottomarino alla deriva. Il suo successo aveva dimostrato l'efficienza dei sommergibili come arma, nonostante la carenza di un idoneo tipo di armamento, la totale assenza di un apparato motore e la quasi insufficiente autonomia del mezzo in immersione.\nIl primo a prendere in considerazione un sommergibile dotato di un apparato motore fu l'americano Robert Fulton, che consider\u00f2 la possibilit\u00e0 di sfruttare il brevetto del francese Claude de Jouffroy d'Abbans per progettare un sommergibile dotato di motore. Nonostante gli ottimi propositi di Fulton, difficolt\u00e0 di tipo tecnico ed economico costrinsero il tenace inventore a rinunciare a tale ambizioso progetto dovendosi limitare ad un progetto che prevedeva esclusivamente una propulsione di tipo manuale..\nBisogner\u00e0 quindi aspettare il 1888 prima che qualcuno tenti nuovamente di progettare un sommergibile dotato di un apparato motore.\nNel frattempo, il 2 ottobre 1864 fu presentato da Narc\u00eds Monturiol (1819\u20131885) il primo sommergibile dotato di una qualche forma di propulsione. Il mezzo, battezzato Ict\u00edneo II dal suo costruttore, era composto da uno scafo in legno rinforzato e disponeva di un motore chimico che per un breve lasso di tempo produceva energia elettrica grazie a una reazione chimica. Pur rappresentando un passo in avanti rispetto ai mezzi precedenti, il salto di qualit\u00e0 giunse solo nel 1888 grazie allo spagnolo Isaac Peral (1851\u20131895) che prov\u00f2 ad utilizzare motori elettrici e costru\u00ec finalmente un sommergibile realmente efficiente.\nFu quindi il momento dell'irlandese Holland, che in seguito a un concorso organizzato dal Governo degli Stati Uniti per la costruzione di un sommergibile, ricevette l'incarico di progettare il primo battello dotato di motore, l'Holland IV, il quale fu un successo senza precedenti. Capace di immergersi fino ad una profondit\u00e0 di 23 metri la piccola imbarcazione entusiasm\u00f2 tanto i vertici della marina statunitensi, che fu acquistato e messo in servizio con la sigla ufficiale SS-1.\nA partire dal 1900, in seguito ai rapidi progressi scientifici in diversi settori, si ebbe una evoluzione rapidissima della tecnologia e ben presto unit\u00e0 come i battelli della classe Holland furono superati. Lo scafo goffo di questi battelli venne ben presto sostituito da scafi lunghi e idrodinamicamente pi\u00f9 avanzati. Con le maggiori dimensioni dei nuovi scafi apparve anche un nuovo tipo di armamento. Le nuove unit\u00e0 non furono armate solo con i costosi siluri ma ricevettero anche un cannone che poteva essere utilizzato per attaccare il naviglio mercantile o navi con un armamento modesto. Sommergibili come la Classe L statunitense cos\u00ec come la Classe Golland russa ne sono un esempio. \nLo sviluppo dei sommergibili nel corso dell'ultimo decennio aveva spinto molte marine militari a dotarsene, tanto che nella prima guerra mondiale quest'arma ebbe un impiego fondamentale. I sommergibili ebbero un ruolo importante nel tentativo da parte della Germania, e in modo pi\u00f9 limitato anche dell'Austria, di porre rimedio al blocco navale alleato imposto dalla supremazia navale di Gran Bretagna e Stati Uniti, e in definitiva furono una causa determinante per l'ingresso degli Stati Uniti nella guerra. I successivi vent'anni furono fondamentali per lo sviluppo del sommergibile come arma bellica. L'esperienza accumulata nel corso del prima guerra mondiale aveva spinto molti progettisti a provare nuove soluzioni tecniche.\nNonostante il fervore con il quale si lavorava alla ricerca di nuove soluzioni, allo scoppiare della Seconda guerra mondiale la parte maggiore delle unit\u00e0 era rimasta sostanzialmente uguale a quelle che operarono alla fine della grande guerra. Come gi\u00e0 nella prima guerra mondiale il compito dei sommergibili tedeschi fu quello di contrastare il traffico di merci nell'Atlantico, ma rispetto alla prima guerra mondiale le aree nelle quali operarono si estesero notevolmente e la sorveglianza marittima da parte degli alleati era decisamente migliorata. Con l'evolversi del conflitto, la marina tedesca comprese molto presto che i sottomarini che navigavano in emersione erano bersagli facili nei confronti degli aerei da ricognizione e delle navi di pattuglia dotate di radar. Moltissimi furono quindi gli sforzi che la Kriegsmarine fece per migliorare le proprie unit\u00e0. A partire dal 1942 in poi si inizi\u00f2 a ridurre gradualmente l'armamento antinave in coperta. Con la diffusione del radar, l'aumento del pattugliamento aereo e il rafforzamento della scorta ai convogli da parte degli Alleati, le occasioni di impegnare bersagli in superficie col cannone si erano rarefatte fino a scomparire.\nI Tedeschi scelsero pertanto di sbarcare gli ormai (per loro) inutili pezzi di coperta, utilizzando il peso cos\u00ec risparmiato per imbarcare un maggior numero di armi antiaeree, nuovi apparati elettronici e lo \"Schnorkel\", un dispositivo che consentiva di utilizzare in immersione i motori diesel restando a quota periscopica. I nuovi criteri d'impiego, sviluppati con l'esperienza di guerra, prevedevano che il sommergibile dovesse ormai operare quasi totalmente in immersione: l'incremento delle prestazioni e della permanenza in immersione, anche grazie all'adozione dello \"Schnorkel\", unitamente alla soppressione dell'armamento di superficie di vecchia concezione portarono alla progettazione dei rivoluzionari (per l'epoca) U-Boot Tipo XXIII (costieri) e, soprattutto, U-Boot Tipo XXI \"Elektroboote\" oceanici, capaci di sviluppare una velocit\u00e0 di oltre 17 nodi in immersione e completamente sprovvisti di cannone, dotati solamente di 6 tubi lanciasiluri prodieri con 20 armi e di 4 mitragliere antiaeree da 20\u00a0mm installate in torretta. Il progresso tecnologico era ormai giunto ad un punto che le capacit\u00e0 in immersione di questi mezzi erano ampiamente superiori di quelle in emersione. Si era quindi compiuto il passo dal \"sommergibile\" al \"sottomarino\". Tale rivoluzione fu cos\u00ec stravolgente che unit\u00e0 costruite pochi anni prima risultarono nel giro di qualche anno ormai completamente obsolete: per molti aspetti era quindi iniziata una nuova era.\nArmamenti.\nL'arma principale di cui sono dotati i sommergibili \u00e8 il siluro. La potenza di fuoco \u00e8 data dal numero di tubi lanciasiluri approntati, nonch\u00e9 dalla quantit\u00e0 di siluri di riserva imbarcati, dalla potenza dell'esplosivo contenuto nelle testate, nonch\u00e9 dalla raffinatezza tecnologica della centralina di lancio e di ciascuna arma (acciarino a percussione/magnetico, propulsione ad aria compressa/elettrica, complessit\u00e0 del sistema di guida giroscopica, sistema di ricerca acustica, griglia di ricerca prefissata, ecc.). I tubi possono essere prodieri o poppieri, ma non tutti i modelli di sommergibile dispongono di tubi poppieri. Alcuni sommergibili degli anni '30 (in special modo francesi) avevano dei complessi lanciasiluri brandeggiabili a centro nave, situati tra lo scafo resistente e il ponte. Nella maggior parte dei modelli, fino al termine della Seconda Guerra Mondiale, sono presenti un cannone antinave (talvolta due) e una o pi\u00f9 mitragliere antiaerei, sistemate sulla torretta, che devono essere bloccate e protette prima dell'immersione e riallestite prima di poter essere utilizzate, rendendone cos\u00ec l'uso non immediato."}
{"id": "55481", "revid": "339392", "url": "https://it.wikipedia.org/wiki?curid=55481", "title": "Let It Be (film)", "text": ""}
{"id": "55482", "revid": "17654", "url": "https://it.wikipedia.org/wiki?curid=55482", "title": "La Boh\u00e8me", "text": ""}
{"id": "55483", "revid": "125704590", "url": "https://it.wikipedia.org/wiki?curid=55483", "title": "Piero Colaprico", "text": "Biografia.\nLaureato in Giurisprudenza alla Statale di Milano, vive nella metropoli lombarda, dove come giornalista si occupa di giustizia e cronaca nera. Ha coniato il termine Tangentopoli, riferendolo a un sistema di bustarelle e corruzione nel comune di Milano, alcuni mesi prima che lo scandalo del Pio Albergo Trivulzio desse origine al fenomeno noto come Mani pulite.\nCome scrittore ha pubblicato alcuni saggi con taglio giornalistico (\"Duomo Connection\", \"Manager Calibro 9\" dedicato alla malavita milanese o \"Capire tangentopoli\" - pubblicato nel 1996) e romanzi e racconti gialli.\nHa scritto con Pietro Valpreda i primi tre libri della serie con il maresciallo Binda quale protagonista: \"Quattro gocce di acqua piovana\", \"La nevicata dell'85\" e \"La primavera dei maimorti\". La saga proseguir\u00e0 con \"L'estate del Mundial\" e \"La quinta stagione\", scritti dal solo Colaprico dopo la morte di Valpreda.\nNel 2004 esce \"La Trilogia della citt\u00e0 di M\", un romanzo di tre lunghi racconti ambientati a Milano (come i libri della quadrilogia di Binda) con protagonista l'ispettore Bagni. Il libro si aggiudica il Premio Scerbanenco, \"ex aequo\" con \"Sorelle\" di Barbara Garlaschelli.\n\u00c8 caporedattore di Milano per La Repubblica.\nDal 2015 cura la rubrica \"Il taglio\" sul mensile Scarp de' tenis.\nPremi e riconoscimenti.\nNel 2006 gli viene assegnato l'Ambrogino d'oro\nCollegamenti esterni.\nPrefazione a \" Vita di un bandito\" NdApress, 2011, https://web.archive.org/web/20120106073544/http://www.ndanet.it/9788889035504.php"}
{"id": "55484", "revid": "7", "url": "https://it.wikipedia.org/wiki?curid=55484", "title": "Teatro La Scala", "text": ""}
{"id": "55485", "revid": "339392", "url": "https://it.wikipedia.org/wiki?curid=55485", "title": "Sahasrara cakra", "text": ""}
{"id": "55489", "revid": "7", "url": "https://it.wikipedia.org/wiki?curid=55489", "title": "Nativi Americani", "text": ""}
{"id": "55490", "revid": "339392", "url": "https://it.wikipedia.org/wiki?curid=55490", "title": "Visuddha cakra", "text": ""}
{"id": "55493", "revid": "339392", "url": "https://it.wikipedia.org/wiki?curid=55493", "title": "Manipura cakra", "text": ""}
{"id": "55494", "revid": "1603714", "url": "https://it.wikipedia.org/wiki?curid=55494", "title": "Sottomarino", "text": "Il sottomarino \u00e8 un mezzo navale progettato per operare principalmente in immersione e questa caratteristica lo distingue dal sommergibile di cui costituisce un'evoluzione. Un sottomarino pu\u00f2 essere impiegato per scopi militari, scientifici e di soccorso, i diversi ambiti d'impiego ne determinano le caratteristiche.\nLo sviluppo del mezzo subacqueo ha avuto impulso a partire dal 1850 in conseguenza dell'interesse militare per le sue potenzialit\u00e0 belliche ed ha portato il sommergibile a divenire un importante strumento della guerra marittima nel XX secolo. Dalle 200 tonnellate di dislocamento dei sommergibili realizzati nei primi anni di quel secolo si \u00e8 passati alle tonnellate (in immersione) dei sottomarini tedeschi U-Boot Tipo XXI del 1944 per arrivare ai moderni sottomarini nucleari lanciamissili balistici che possono superare le tonnellate ed ospitare equipaggi di oltre 170 persone.\nIl progresso tecnologico nell'ingegneria navale ha avuto un ruolo fondamentale nel successo del sottomarino persino superiore a quello rappresentato dallo sviluppo di sistemi d'arma (come il siluro ed i missili a cambiamento d'ambiente) e di sensori (soprattutto il sonar) sempre pi\u00f9 efficienti.\nSottomarini e sommergibili: la terminologia.\nNel linguaggio marinaresco i termini \"sottomarino\" e \"sommergibile\" individuano due differenti tipologie di unit\u00e0. La distinzione esiste anche in altre lingue: ad esempio in inglese si usano i termini \"Submarine\" e \"Submersible\", in tedesco \"U-Boot\" e \"Tauchboot\".\nIl termine \"sottomarino\" si riferisce propriamente alle unit\u00e0 ottimizzate a navigare e combattere in immersione piuttosto che in superficie e si applica a tutte le unit\u00e0 moderne. Lo spartiacque tra sommergibili e sottomarini \u00e8 rappresentato dagli U-Boot Tipo XXI del 1944 (ma gi\u00e0 la Classe R britannica della prima guerra mondiale presentava una velocit\u00e0 in immersione superiore a quella in superficie). Tuttavia spesso i termini sommergibile e sottomarini sono usati genericamente, come sinonimi, come testimonia lo stesso sito della Marina Militare (la quale peraltro identifica l'unit\u00e0 sottomarina con il termine \"battello\", in contrapposizione con la generica unit\u00e0 di superficie denominata \"nave\") oppure si attribuisce la definizione di sottomarino ai soli battelli a propulsione nucleare.\nIl termine \"sommergibile\" si riferisce invece a mezzi navali che presentano prestazioni in immersione (in particolare la velocit\u00e0) inferiori rispetto a quelle in emersione. A questa categoria appartengono le unit\u00e0 progettate fino alla fine della seconda guerra mondiale, per lo pi\u00f9 dotate di armamento cannoniero sul ponte proprio perch\u00e9 ottimizzate a combattere in superficie piuttosto che in immersione.\nEvoluzione e storia dei sottomarini.\nGli inizi.\nLo sviluppo tecnologico dei battelli subacquei presenta varie similitudini con quello che molto pi\u00f9 tardi avrebbe interessato gli aeroplani. I primi studi teorici sulla costruzione di un sommergibile risalgono al 1680, quando Giovanni Alfonso Borelli nella sua opera \"De motu animalium\" illustr\u00f2 per la prima volta la possibilit\u00e0 della costruzione di un veicolo che potesse esplorare gli abissi marini. Sulla costruzione di un primo sommergibile le fonti storiche si dividono e non possono pertanto essere ritenute attendibili.\nDa Drebbel al \"Turtle\".\nIl primo a percorrere un breve tratto in immersione fu probabilmente l'olandese Cornelius van Drebbel. Tra il 1620 e il 1626 van Drebbel mise a punto un battello subacqueo con il quale percorse, immerso a una profondit\u00e0 di 3-4 metri, un breve tratto del Tamigi alla presenza del re Giacomo I d'Inghilterra. Il primo tentativo di immersione con un mezzo subacqueo abbastanza simile al concetto di sommergibile, di cui si hanno testimonianze storiche certe, fu quello dell'inglese John Day, che il 20 giugno del 1774 si immerse nelle acque del porto di Plymouth a bordo di un rudimentale battello battezzato \"Maria\", pesante alcune tonnellate e lungo circa 15 metri. L'impresa fall\u00ec tragicamente: il battello si inabiss\u00f2 a una profondit\u00e0 di oltre 50 metri senza pi\u00f9 riemergere e Day divenne la prima vittima a bordo di un sommergibile. Pi\u00f9 fortunato fu invece l'americano David Bushnell che progett\u00f2 e costru\u00ec un piccolo sommergibile, il \"Turtle\", lungo appena 2 metri e armato con una carica esplosiva, con la quale il sergente Ezra Lee tent\u00f2 nel 1776 di affondare la nave ammiraglia della flotta inglese, ancorata nel porto di New York. L'attacco fall\u00ec ma Lee riusc\u00ec ad allontanarsi incolume con il sommergibile.\nL'adunanza dell'Accademia del cimento avvenuta il 16 marzo 1801 d\u00e0 conto poi dell'invenzione di un battello sottomarino utilizzabile per operazioni di guerra e attacchi militari, la cui paternit\u00e0 era da ascrivere all'ingegnere Giovanni Antonio Ciaschi.\nIl \"Brandtaucher\".\nIl primo ad utilizzare in modo efficace un sottomarino come arma, in particolare contro un blocco navale della marina danese, fu il tedesco Wilhelm Bauer, che nel 1850 costru\u00ec un sommergibile con scafo in acciaio, lungo oltre 8 metri e pesante circa 39 tonnellate, destinato ad attaccare le navi danesi che bloccavano il porto di Kiel. Fonti dell'epoca riportano che le sole attivit\u00e0 di collaudo del sommergibile bastarono ad allarmare i danesi al punto da convincerli ad allontanare le navi dalla costa, allentando cos\u00ec il blocco. In seguito Bauer divenne famoso, non tanto per la sua storica impresa, quanto per essere stato uno dei primi tre marinai a salvarsi da un sottomarino affondato. Quando durante un'immersione di prova il 1\u00ba febbraio 1851 si apr\u00ec una falla nello scafo e l'imbarcazione col\u00f2 a picco, intrappolando Bauer e i suoi due marinai di equipaggio a bordo del loro sottomarino a 18 metri di profondit\u00e0, Bauer intu\u00ec che per aprire la botola che avrebbe consentito di abbandonare il sommergibile era necessario compensare la pressione esterna dell'acqua e fece pertanto allagare lo scafo. I tre riuscirono cos\u00ec ad aprire la botola e a raggiungere la superficie. Il Brandtaucher venne recuperato nel 1887 e oggi \u00e8 il pi\u00f9 antico sommergibile conservato in un museo.\nIl primo attacco riuscito: il CSS \"Hunley\".\nIl sommergibile pi\u00f9 famoso del XIX secolo fu il battello confederato CSS \"Hunley\", che il 17 febbraio 1864 affond\u00f2, con una carica esplosiva innestata sulla prua, la USS \"Housatonic\", una pirofregata nordista. L'\"Hunley\" affond\u00f2 a sua volta mentre rientrava alla propria base, portando con s\u00e9 l'intero equipaggio di nove persone. Nonostante lo sviluppo travagliato (durante le prove di immersione era affondato tre volte con la perdita di 23 uomini) e il mancato rientro dalla sua unica missione operativa, l'impresa dell'\"Hunley\" dimostr\u00f2 l'efficacia bellica dei sommergibili che da quel momento entrarono a pieno titolo negli arsenali militari.\nI primi veri sottomarini.\nSe pure la costruzione di Bauer e il successo del CSS \"Hunley\" avessero dimostrato l'efficienza dei sottomarini come arma, rimanevano ancora numerosi problemi da risolvere. Oltre alla mancanza di un'arma da utilizzare in modo efficace (le cariche esplosive, per quanto poste all'estremit\u00e0 di un'asta come nel caso dell'\"Hunley\", si erano dimostrate estremamente pericolose anche per il sottomarino stesso) il problema principale era dato dalla totale assenza di un motore. Infatti sia il CSS \"Hunley\" che il rudimentale sottomarino di Bauer navigavano a propulsione manuale, limitando quindi fortemente autonomia e raggio d'azione.\nIl primo \"Nautilus\".\nIl primo a prendere in considerazione un sottomarino dotato di un apparato motore fu l'americano Robert Fulton, che consider\u00f2 la possibilit\u00e0 di sfruttare il brevetto del francese Claude de Jouffroy d'Abbans per progettare un sottomarino dotato di motore. Fulton present\u00f2 nel 1801 in Francia il \"Nautilus\", ma le difficolt\u00e0 tecniche incontrate in fase progettuale avevano costretto il tenace inventore americano a rinunciare all'installazione di un motore a vapore sul battello. Lungo 6 metri e largo 1,80 metri, il \"Nautilus\" poteva contenere fino a 8 persone e disponeva di un'elica che veniva messa in moto manualmente dall'equipaggio, inoltre poteva sia navigare in superficie grazie all'ausilio di una vela retrattile, che in immersione. Lo stesso anno Napoleone Bonaparte, a quel tempo primo console, si mostr\u00f2 inizialmente entusiasta del progetto e decise di finanziarlo. Una commissione della marina francese assistette a una dimostrazione del nuovo mezzo, il quale riusc\u00ec ad affondare una nave bersaglio nel porto di Brest. Il successo della prova sostenuta dal sommergibile di Fulton venne per\u00f2 inficiato della scarsa governabilit\u00e0 del mezzo e della modesta profondit\u00e0 raggiunta, elementi che portarono la marina francese a esprimere un giudizio negativo. Fulton prov\u00f2 allora a proporre il \"Nautilus\" alla marina inglese ma anche in questo caso a una dimostrazione positiva sostenuta nel 1805 non seguirono finanziamenti. Questi fallimenti posero di fatto fine alle speranze di Fulton di costruire un sommergibile dotato di motore, in quanto anche il congresso statunitense, pur avendo inizialmente approvato il suo progetto, in seguito alle valutazioni negative delle marine francese e inglese esit\u00f2 a pi\u00f9 riprese a mettere a disposizione le risorse economiche necessarie e l'inventore mor\u00ec prima di riuscire a completare la costruzione del sommergibile \"Mute\", pi\u00f9 grande del Nautilus e propulso da motore. Nel 1881 e nel 1888, Srefan Drzewiecki, l'ingegnere, scienziato ed inventore polacco che lavorava in Russia e Francia ha costruito il primo sottomarino a propulsione elettrica e umana e il primo ad essere prodotto in serie.\nL'evoluzione dei motori.\nBisogner\u00e0 quindi aspettare il 1888 prima che qualcuno tenti nuovamente di progettare un sottomarino dotato di un apparato motore. Nel frattempo, il 2 ottobre 1864 fu presentato da Narc\u00eds Monturiol il primo sommergibile dotato di una qualche forma di propulsione. Il mezzo, battezzato \"Ict\u00edneo II\" dal suo costruttore, era composto da uno scafo in legno rinforzato e disponeva di un motore chimico che per un breve lasso di tempo produceva energia elettrica grazie appunto a una reazione chimica. Pur rappresentando un passo in avanti rispetto ai mezzi precedenti, la soluzione era ancora insoddisfacente. Il salto di qualit\u00e0 giunse nel 1888 grazie allo spagnolo Isaac Peral che prov\u00f2 ad utilizzare motori elettrici e costru\u00ec finalmente un sottomarino realmente efficiente, lungo pi\u00f9 di 22 metri e capace di raggiungere una velocit\u00e0 di 10,9 nodi in superficie e di 6 in immersione. La soluzione trovata da Peral, pur risolvendo quasi tutti i problemi tecnici emersi fino ad allora, trascurava per\u00f2 la possibilit\u00e0 di ricaricare le batterie in mare. Sprovvisto di un motore a vapore o a scoppio il sottomarino era in grado di percorrere solo brevi tratti ed era quindi in grado di operare solamente sotto costa.\nFu quindi il momento dell'irlandese John Philip Holland, che in seguito a un concorso organizzato dal Governo degli Stati Uniti per la costruzione di un sottomarino, ricevette l'incarico di progettare il primo battello dotato di motore. Il suo primo progetto, che avrebbe dovuto portare il nome di \"Plunger\" e che era dotato di un motore a vapore, fu per\u00f2 un totale fallimento, tanto che ancora in fase di costruzione si decise di abbandonarlo. Ci\u00f2 nonostante, il tanto testardo quanto tenace irlandese non si perse d'animo e di propria iniziativa fece costruire un nuovo prototipo che chiam\u00f2 \"Holland VI\". Dotato di un motore a benzina per la navigazione in superficie e di un modernissimo (per l'epoca) motore elettrico della Electro Dynamic Company, l'\"Holland VI\" fu un successo senza precedenti. Capace di immergersi fino a una profondit\u00e0 di 23 metri il piccolo battello entusiasm\u00f2 tanto i vertici della marina statunitense, che fu acquistato e messo in servizio con la sigla SS-1.\nIl siluro e la diffusione del mezzo presso altre marine.\nNel frattempo l'invenzione del siluro e alcune migliorie permisero che anche un piccolo battello come l'SS-1, la cui stazza non superava le 163 tonnellate, potesse essere dotato di un armamento proprio che era composto da tre siluri da 45\u00a0cm e successivamente da un piccolo cannone a prua. Quest'ultimo venne per\u00f2 rimosso dopo un breve periodo. In seguito anche altre marine come quella inglese e giapponese si doteranno di sottomarini simili, perlopi\u00f9 evoluzioni dello stesso progetto di Holland lievemente modificate. Altri progetti sicuramente altrettanto riusciti ma che non godettero della stessa notoriet\u00e0, furono il francese Narval, lo svedese Hajen, e il Delfino, prima unit\u00e0 ad essere realizzata in Italia. Tutti costruiti a cavallo tra il XIX ed il XX secolo, furono gli unici progetti alternativi al progetto di Holland che riuscirono ad avere successo. Nonostante molte delle marine iniziassero a dotarsi di sottomarini, il ruolo e l'importanza di queste unit\u00e0 era ancora molto discussa e molte marine, quali quella italiana ma anche quella tedesca, nonostante avessero progetti a disposizione, preferirono non realizzare nessuna unit\u00e0 e introdussero i loro primi sommergibili solo un decennio pi\u00f9 tardi, quando la prima guerra mondiale era ormai imminente.\nIl periodo prima della Grande Guerra.\nA partire dal 1900 si ebbe un'evoluzione rapidissima della tecnologia e ben presto unit\u00e0 come i battelli della classe Holland furono superati. Lo scafo goffo di questi battelli venne ben presto sostituito da scafi lunghi e idrodinamicamente pi\u00f9 avanzati. Con le maggiori dimensioni dei nuovi scafi apparve anche un nuovo tipo di armamento. Le nuove unit\u00e0 non furono armate solo con i costosi siluri ma ricevettero anche un cannone che poteva essere utilizzato per attaccare il naviglio mercantile o navi con un armamento modesto.\nSommergibili come la Classe L statunitense cos\u00ec come la Classe Golland russa ne sono un esempio. Particolarmente interessante \u00e8 l'evoluzione dei battelli tedeschi. La Germania, che di seguito diverr\u00e0 una delle maggiori nazioni costruttrici di sottomarini si dot\u00f2 relativamente tardi di queste unit\u00e0. Nonostante avesse gi\u00e0 costruito sommergibili posamine per la Russia (Classe Karp), la Kaiserliche Marine mise in servizio il suo primo battello, l'Unterseeboot 1 anche noto con il suo abbreviativo di U-1, solo nel 1906, quando le marine militari di altri paesi stavano gi\u00e0 mettendo in servizio i loro sommergibili di seconda generazione. L'U-1 che per l'epoca era di concezione modernissima fu dotato, contrariamente a quanto avvenne per la maggiore parte delle unit\u00e0 di quel periodo, di un motore a gasolio pesante, ritenuto pi\u00f9 affidabile rispetto ai motori a benzina.\nNuovo per l'epoca fu anche il concetto di far operare queste unit\u00e0 in squadre anzich\u00e9 individualmente. Questa tattica fu studiata per rimediare alle deficienze dei sottomarini rispetto alle unit\u00e0 navali di superficie, ma la tecnologia non era ancora matura per attuarla in modo efficace e bisogner\u00e0 aspettare la seconda guerra mondiale per vedere pi\u00f9 sottomarini attaccare in modo coordinato un bersaglio.\nLa Grande Guerra.\nLo sviluppo dei sottomarini nel corso dell'ultimo decennio aveva spinto molte marine militari a dotarsene, tanto che nella prima guerra mondiale quest'arma ebbe un impiego fondamentale. I sottomarini ebbero un ruolo importante nel tentativo da parte della Germania, e in modo pi\u00f9 limitato anche dell'Austria, di porre rimedio al blocco navale alleato imposto dalla supremazia navale di Gran Bretagna e Stati Uniti, e in definitiva furono una causa determinante per l'ingresso degli Stati Uniti nella guerra.\nEmblema dell'evoluzione tecnica fu la Classe U-31 composta da 11 battelli, che affond\u00f2 durante l'intero conflitto oltre 1\u00a0917\u00a0146 BRT di mercantili nemici. Questa classe vide anche l'introduzione del doppio scafo, che verr\u00e0 applicato poi a tutti i sottomarini introdotti a partire dalla seconda guerra mondiale.\nCon il blocco navale apparvero per\u00f2 anche nuovi tipi di unit\u00e0 che avevano come compito principale quello di aggirare la morsa alleata e rifornire Germania e Austria con materie prime provenienti dalle colonie di oltremare. Sottomarini come l'U-151, dotati di due grandi cannoni, furono utilizzati nei primi anni della grande guerra come sottomarini mercantili. Fino agli anni trenta venne comunque perseguito l'obiettivo di costruire battelli che fossero in grado di coniugare i compiti di trasporto con quelli di attacco.\nI sottomarini d'attacco (definiti nella moderna terminologia anglosassone \"hunter-killer\") vennero sviluppati per\u00f2 in funzione sia della scarsa velocit\u00e0 in immersione di un sommergibile rispetto a quella delle navi da attaccare, sia dei tempi necessari a ricaricare i tubi lancia siluri, rispetto a quello necessario a ricaricare il cannone, il cui uso venne ampiamente privilegiato.\nCi\u00f2 nonostante, alcuni affondamenti fatti tramite l'ausilio del siluro divennero storicamente rilevanti, come quello dell'esploratore britannico \"Pathfinder\" (prima nave ad essere affondata durante il conflitto) e quello del transatlantico britannico \"Lusitania\" carico di civili statunitensi che condizion\u00f2 l'opinione pubblica americana in favore dell'entrata in guerra degli Stati Uniti contro la Germania, due anni dopo.\nDurante la prima guerra mondiale i sommergibili (soprattutto, ma non solo tedeschi) furono responsabili dell'affondamento di qualsiasi tipo di naviglio, dal piccolo mercantile a vela (nel 1914 ancora una parte importante del commercio mondiale era trasportata da imbarcazioni a vela, alcune di appena 30-50 tonnellate, fino ai clipper da 1500-2000 tonnellate) fino alle corazzate e agli incrociatori. Furono per\u00f2 le imbarcazioni pi\u00f9 lente, e quindi soprattutto i mercantili, quelle che subirono le maggiori perdite, anche per scelta deliberata delle strategie navali tedesche di lotta al traffico. Colpirono in tutti i teatri europei, raramente fuori dalle acque europee e al di fuori del nord-atlantico furono molto poco impiegati.\nAl principio della guerra i tedeschi (e i loro alleati) utilizzarono i sommergibili come naviglio leggero per ridurre la loro inferiorit\u00e0 relativa nel naviglio da battaglia, in particolare i tedeschi, gi\u00e0 il 6 agosto 1914, lanciarono i loro battelli contro la Home Fleet britannica. L'8 agosto 1914 l'HMS \"Birmingham\" speron\u00f2 ed affond\u00f2 il sommergibile U-13 in emersione, prima perdita della guerra, lo speronamento fu responsabile di numerose perdite e fu una tattica consigliata dall'ammiragliato britannico anche ai mercantili, visto che i primi sommergibili erano piuttosto lenti e poco manovrieri. I tedeschi per\u00f2 continuarono ad attaccare la marina da guerra britannica nel Mare del nord, con ottimi risultati: il 5 settembre l'U-21 affond\u00f2 l'incrociatore HMS \"Pathfinder\", il 22 settembre 1914 l'U-9 affond\u00f2 ben 3 vecchi incrociatori corazzati, mentre poco dopo l'U-24 affond\u00f2 la corazzata HMS \"Formidable\". Anche i sommergibili austro-ungarici colpirono gli incrociatori francesi nel basso adriatico.\nIl 20 ottobre 1914 nelle acque della Norvegia avvenne il primo affondamento di un mercantile, l'SS \"Giltra\", nei mesi compresi tra il dicembre 1914 e il settembre 1915 la Germania organizz\u00f2 un primo abbozzo di guerra sottomarina illimitata, che per\u00f2 comport\u00f2 diversi incidenti contro le marine neutrali (americana, ma anche olandese, norvegese, svedese, greca\u2026). Se l'affondamento del \"Giltra\" era avvenuto in pieno rispetto delle leggi internazionali i successivi furono fatti sovente senza preavviso, inoltre furono colpite anche navi cariche di profughi belgi (scambiate per trasporto truppe), navi ospedale e navi passeggeri. Il 7 maggio 1915 l'affondamento del transatlantico RMS \"Lusitania\", carico di civili, caus\u00f2 1198 morti (128 dei quali cittadini statunitensi), suscitando un'ondata di indignazione universale. Le proteste internazionali spinsero la marina germanica a ritornare alla guerra contro l'Home Fleet, ed all'organizzazione di complesse trappole-imboscate di sottomarini (che non ebbero mai buon fine), mentre nel mediterraneo si continu\u00f2 a colpire i mercantili, anche perch\u00e9 l'entrata in guerra dell'Italia riduceva la possibilit\u00e0 di incidenti diplomatici di rilievo con potenze neutrali. Nel Mediterraneo, inoltre, la presenza di un cospicuo gruppo di vecchie corazzate attorno alle teste di ponte dei Dardanelli permise ai sottomarini degli imperi centrali diversi successi, l'U-21 in particolare affond\u00f2 due di queste navi. Solo nel 1917 la Germania, e questa volta fino alla fine del conflitto, torn\u00f2 alla guerra indiscriminata in tutti i mari del mondo, ed in particolare nel Mare del Nord e nel Nord Altantico, gli unici raggiungibili dai sottomarini in partenza dalla Germania per la loro autonomia limitata.\nNel 1914, malgrado la presenza in servizio di quasi 300 battelli in tutto il mondo, non esisteva il concetto di guerra anti som (ASW Anti Submarine Warfare secondo la terminologia NATO), l'unica difesa delle armi da guerra era la presenza di reti parasiluro, o controcarene, o corazzature o altri sistemi adatti a resistere agli urti di mine e siluri. Per altro poche unit\u00e0, anche delle principali marine, dedicavano alla protezione subacquea la stessa cura di quella contro l'artiglieria. Gli anni successivi alla guerra russo-giapponese videro per\u00f2, soprattutto nella marina britannica, un fiorire di tentativi e prototipi di armi antisom, soprattutto da parte della HMS \"Vernon\" (il laboratorio di studio alle torpedini della Royal Navy). Questi studi erano basati prevalentemente su bombe (anche cos\u00ec leggere da essere lanciate a mano) al fulmicotone, reti in maglia di ferro con o senza l'aggiunta di piccole mine, o ordigni rimorchiabili (torpedini a rimorchio ecc.). Proprio un prototipo del 1913, la \"dropping mine\" Mk II, inizialmente pensata come ordigno di contromina per distruggere i campi minati, serv\u00ec come modello per le bombe di profondit\u00e0, dopo essere stata modificata nel 1914. In quell'anno erano per\u00f2 ancora indisponibili. Inizialmente il contrasto ai sottomarini fu affidato ai cannoni anti-torpediniera (e quindi limitato ai momenti in cui il battello era emerso) e allo speronamento, tattica funzionale anche per i mercantili, specie quelli grandi e veloci. Ampie reti in maglia metallica furono poste a protezione dei porti e di alcuni tratti di costa e canali, spesso associate a campi minati, fino ad arrivare alla grande complessit\u00e0 ed efficienza del Dover Barrage (in particolare dal 1917), dello sbarramento di Otranto e del Nord Sea Barrage (ultimato nella primavera-estate 1918). Numerose imbarcazioni civili furono trasformate in pattugliatori antisom, come ad esempio le Q-Ship britanniche: si trattava di navi dall'aspetto di un innocuo piccolo mercantile, con numerosi cannoni nascosti, pronti a colpire il sommergibile nel momento in cui questi si avvicinava in emersione per tentare l'affondamento. Italia, USA e Regno unito impiegarono numerose piccole imbarcazioni, soprattutto (ma non solo) di progettazione statunitense, specificatamente destinate alla caccia antisom e costruite in legno e materiali non strategici, mentre furono requisite o acquistate navi baleniere (specie giapponesi) armate con piccoli cannoni e bombe di profondit\u00e0 e destinate a formare piccole flottiglie antisom.\nSolo dal giugno 1915 fu disponibile la prima \"vera\" bomba di profondit\u00e0, la Type D da 300 libbre, caricata a TNT. Il primo successo di una bomba di profondit\u00e0 avvenne il 22 marzo 1916. In quel medesimo periodo si fece anche ampia sperimentazione di diversi obici capaci di sparare proiettili esplosivi pensati per detonare a 10 metri di profondit\u00e0, e cannoni Davids senza rinculo (montati sperimentalmente anche su aerei). Mancava la capacit\u00e0 di scoprire i sottomarini immersi, anche se si diffusero (ma solo tardivamente) in diverse marine dei primitivi idrofoni, seguiti poi verso la fine della guerra da prototipi di sonar, ASDIC ed ecoscandagli (soprattutto nelle marine americana, francese e britannica), che per\u00f2 non fecero in tempo ad entrare realmente in servizio prima della fine della guerra. Altre strategie furono il blocco dei sorgitori con campi minati, la posa di campi minati anti sommergibile a protezione delle proprie rotte, agguati di siluranti e sottomarini nei pressi delle rotte obbligate, il pattugliamento continuo di alcune zone (usando anche aerei, idrovolanti, dirigibili), ma fu soprattutto la creazione di un sistema di convogli regolari (soprattutto a partire dal 1917), che costringevano i sommergibili ad immergersi per sfuggire alle torpediniere, a bloccare i facili successi iniziali dei sommergibili tedeschi.\nDei circa 360 U-boot tedeschi costruiti o che presero servizio durante il conflitto (prima dell'armistizio), 58 furono affondati da mine, 30 da bombe di profondita, 20 da siluri (principalmente di altri sottomarini lanciati in emersione), 20 con cannonate, 19 per speronamento, 19 per cause sconosciute, 7 per incidenti, 2 per bombe aeree e 3 per altre cause.\nI sommergibili della marina italiana durante la prima guerra mondiale.\nLa natura prevalentemente terrestre dell'impegno bellico italiano contro l'Austria e la notevole supremazia navale delle potenze dell'Intesa limitarono le occasioni di impiego dei sommergibili della regia marina italiana, che pure poteva contare su valenti progettisti come Cesare Laurenti. I sommergibili dell'epoca erano idonei alla guerra navale offensiva contro il naviglio militare e mercantile avversario (la cui consistenza, nel caso della Germania e dell'Austria, non era motivo di particolare preoccupazione per l'Intesa). Ciononostante anche l'Italia impieg\u00f2 un certo numero di sommergibili di medie dimensioni, la Classe Medusa, composta da otto sommergibili costruiti tra il 1913 ed il 1914. Ad essi si affiancarono, a partire dal 1916, le pi\u00f9 moderne unit\u00e0 della Classe F, evoluzione della classe Medusa. I sommergibili della classe Medusa restarono comunque le unit\u00e0 principalmente impiegate durante l'intero periodo del conflitto. I sommergibili di questa classe non ebbero l'occasione di portare a termine operazioni rilevanti come quelle che resero famosi i battelli tedeschi della classe U-31, ma diedero buona prova di s\u00e9, al punto che varie marine militari, tra le quali anche quelle inglese e giapponese, ne acquisirono alcuni esemplari. Furono inoltre importati alcuni battelli classe H (tipo Holland americano, costruiti per conto dell'Italia a Montreal a partire dal 1916 in 8 esemplari), che diedero buona prova di se, e rimasero una delle pi\u00f9 affidabili classi per l'addestramento dei sommergibilisti fino alla seconda guerra mondiale. Questo permise l'introduzione di alcune nuove tecnologie (furono il primo battello italiano su cui si install\u00f2 un primitivo e inaffidabile ecoscandaglio).\nIl periodo tra le due guerre.\nAl termine della prima guerra mondiale, non appena la maggior parte delle nazioni inizi\u00f2 a riprendersi dalle conseguenze della guerra, si riavvi\u00f2 la progettazione e costruzione di nuovi sottomarini. Di conseguenza, visto il numero costantemente crescente di unit\u00e0 che erano state messe in servizio fino ad allora, la Conferenza navale di Washington pose alcuni limiti sulle dimensioni e sul numero delle unit\u00e0 che ogni paese poteva mettere in servizio. Nonostante queste apparenti limitazioni il periodo tra il 1920 ed il 1939 fu certamente un periodo che vide un intenso sviluppo in questo settore. Numerose furono le soluzioni che si provarono ad adottare e una delle idee pi\u00f9 diffuse nelle diverse marine militari fu quella di produrre sommergibili in grado di competere con le unit\u00e0 di superficie. Questi battelli erano dotati, oltre dei tubi lancia siluri, anche di enormi obici posizionati sul ponte e talvolta persino di hangar per ospitare un velivolo, finendo per assomigliare pi\u00f9 a unit\u00e0 di superficie che a sottomarini. Le dimensioni imponenti pregiudicavano la manovrabilit\u00e0 e l'autonomia in immersione. Tra le unit\u00e0 pi\u00f9 note di questo periodo spiccano l' americano, l'X-1 inglese, le unit\u00e0 della Classe M sempre di fabbricazione inglese ed infine il francese il quale and\u00f2 distrutto nel corso della seconda guerra mondiale. Nonostante l'apparente fervore con il quale ci si dedic\u00f2 alla progettazione di nuove unit\u00e0 il numero dei sottomarini messi in servizio rimase modesto fino alla met\u00e0 degli anni trenta, quando lentamente aument\u00f2 il numero di unit\u00e0 in servizio attivo. Sebbene fosse stato proibito alla Germania di dotarsi di unit\u00e0 sottomarine, durante tutto il periodo compreso tra gli anni venti e la met\u00e0 degli anni trenta il lavoro concettuale di sviluppo fu portato avanti, tanto che, quando a partire dal 1935 il regime nazista inizi\u00f2 a commissionare le prime unit\u00e0 di sottomarini violando di fatto le decisioni prese nella conferenza di Washington, il gap accumulato dalla Germania nei confronti di altre nazioni risultava pressoch\u00e9 irrilevante. Il rinnovo della marina sottomarina tedesca fu affidato all'allora capitano di vascello Karl D\u00f6nitz, che finir\u00e0 per scontrarsi pi\u00f9 volte con il grandammiraglio Raeder e con Hermann G\u00f6ring.\nLa seconda guerra mondiale.\nAllo scoppiare della seconda guerra mondiale il numero delle marine che disponeva di sommergibili era notevolmente aumentato. Ci\u00f2 nonostante la maggiore parte delle unit\u00e0 era rimasta sostanzialmente uguale a quelle che operarono alla fine della grande guerra. Sebbene gli anni venti e trenta avessero visto un intenso sviluppo delle unit\u00e0 sottomarine, i concetti e i propositi che si era posta la maggiore parte dei progettisti si rivelarono errati. Le grandi unit\u00e0 sottomarine costruite durante i due decenni precedenti rivelarono scarse capacit\u00e0 di operare in immersione. Decisamente troppo ingombranti e prive di prestazioni che permettessero loro di competere con le unit\u00e0 di superficie, esse risultarono ben presto obsolete. Come gi\u00e0 nella prima guerra mondiale il compito dei sottomarini tedeschi fu quello di contrastare il traffico di merci nell'Atlantico, ma rispetto alla prima guerra mondiale le aree nelle quali operarono si estesero anche al Mediterraneo e successivamente, con l'entrata in guerra degli Stati Uniti dopo l'attacco di Pearl Harbor, anche all'oceano Pacifico. Ben presto molti paesi realizzarono quindi che il successo dei sottomarini dipendeva principalmente dalla velocit\u00e0 e autonomia in immersione. Specialmente la marina militare tedesca comprese molto presto che i sottomarini che navigavano in emersione erano bersagli facili nei confronti degli aerei da ricognizione e dei pattugliatori navali e che la navigazione con lo Snorkel poteva comunque compromettere l'occultamento dell'unit\u00e0. Moltissimi furono quindi gli sforzi che la Kriegsmarine fece per migliorare le proprie unit\u00e0. A partire dal 1942 in poi si inizi\u00f2 a ridurre gradualmente l'armamento in coperta. Correttamente si era notato che cannone e mitragliatrici aumentavano la resistenza idrodinamica dei sottomarini riducendo velocit\u00e0 di punta ed autonomia in immersione.\nIl progressivo smantellamento dell'armamento si spinse di conseguenza fino al punto che le nuovissime unit\u00e0 della Classe XXI erano completamente sprovviste di un cannone ed erano dotate solamente di 4 mitragliatrici da 20\u00a0mm installate in torretta. In compenso queste unit\u00e0 potevano vantare in immersione una velocit\u00e0 continuativa di ben 17 nodi e un'autonomia di 350 miglia a 5 nodi. Stranamente per\u00f2 non tutte le marine seguirono l'esempio di quella tedesca. Il Giappone ad esempio, nonostante avesse testato gi\u00e0 nel corso dei primi anni trenta unit\u00e0 idrodinamicamente efficienti come i battelli della Classe Nr.71 capaci di percorrere in immersione 230 miglia alla velocit\u00e0 di 7 nodi, si ostin\u00f2 a costruire durante tutto il periodo della seconda guerra mondiale, fatta eccezione per alcuni minisottomarini dalle linee idrodinamiche, sommergibili di grandi dimensioni e dalle scarse prestazioni che risultarono poco efficienti. Famosi per le loro dimensioni divennero sicuramente i battelli della Classe I-400, dotati persino di un piccolo ponte di volo e concepiti per lanciare attacchi aerei dal largo delle coste degli Stati Uniti.\nPer quanto riguarda invece la marina militare statunitense, questa utilizz\u00f2 come cavallo di battaglia le unit\u00e0 delle classi Gato e Balao che non videro per\u00f2 nel corso della guerra sostanziali miglioramenti. Nonostante le loro discrete prestazioni, i sommergibili delle classi Gato e Balao raggiungevano una profondit\u00e0 di immersione modesta rispetto alle unit\u00e0 tedesche, che potevano vantare profondit\u00e0 di immersione che si aggiravano intorno ai 200 metri contro gli 80 metri dei Gato e i 120 metri dei Balao. Molte unit\u00e0 di queste due classi vennero infine ampiamente utilizzate da paesi amici degli Stati Uniti dopo il conflitto, tra cui Italia, Turchia, Argentina, ed uno di essi, l'argentino ARA \"Santa Fe\" (S-21) and\u00f2 perduto in combattimento durante la guerra delle Falkland del 1982\n, risultando quindi l'ultimo sottomarino risalente alla seconda guerra mondiale impegnato in combattimento.\nLa marina italiana durante il conflitto della seconda guerra mondiale.\nNel 1939 la marina militare italiana disponeva della quarta flotta pi\u00f9 grande al mondo di sottomarini, disponendo complessivamente di 115 unit\u00e0, 84 delle quali operative come unit\u00e0 di prima linea e trenta unit\u00e0 predisposte per compiti logistici e di trasporto. Le unit\u00e0 italiane operarono principalmente nel Mediterraneo, ma alcune unit\u00e0 furono inviate nell'Atlantico e singole unit\u00e0 furono impiegate anche nel Mar Rosso e nell'Oceano Indiano.\nA partire dal 10 ottobre 1940 il regime fascista fece trasferire 3 unit\u00e0 a Bordeaux in Francia, nella base di BETASOM, per partecipare alla battaglia nell'Atlantico. Successivamente il numero delle unit\u00e0 trasferite a Bordeaux fu incrementato fino raggiungere le 27 unit\u00e0. Due unit\u00e0 furono successivamente anche stazionate nel Mar Baltico. Nonostante il consistente numero di unit\u00e0 inviate in Atlantico in appoggio a quelle tedesche, con un discreto risultato in termini di mercantili nemici affondati, il bilancio dell'operazione fu complessivamente modesto. A partire dal 1942 le unit\u00e0 stazionate a Bordeaux furono ridotte a 11 e al momento dell'armistizio nel 1943 ne restavano solamente 6. La causa dello scarso successo dei sommergibili italiani in Atlantico fu individuata soprattutto nello scenario radicalmente diverso da quello del Mediterraneo per il quale gli equipaggi italiani erano stati preparati.\nTra le unit\u00e0 pi\u00f9 importanti messe in servizio dalla marina italiana spiccano certamente quelle della Classe Archimede composta da 4 sommergibili costruiti tra il 1938 ed il 1939. I battelli, originariamente stazionati nel Mar Rosso, furono trasferiti nel corso della guerra a Bordeaux. Tutti, tranne il \"Brin\", andarono persi durante il conflitto. Al termine del conflitto la marina italiana dovette consegnare tutte le unit\u00e0 ancora operative agli alleati. Dei sommergibili sopravvissuti alla guerra fino al 1943, solo 34 erano riusciti a consegnarsi alle forze alleate dopo l'armistizio, mentre le restanti unit\u00e0 si autoaffondarono o vennero catturate dai tedeschi. Al termine del conflitto mondiale alla marina italiana fu concesso di mantenere in servizio due unit\u00e0, poi affiancate da una terza. Le altre unit\u00e0, pur essendo state sequestrate dai vincitori, rimasero in Italia, eccetto due battelli ceduti all'Unione Sovietica e il \"Brin\" che fu utilizzato fino al 1949 dalla marina inglese per poi essere restituito all'Italia, e furono infine demolite entro il 1950.\nIl dopoguerra ed il periodo della Guerra Fredda.\nCon la fine della seconda guerra mondiale e con il successivo smantellamento di molti sottomarini, soprattutto dagli Stati Uniti e dalla Gran Bretagna, inizi\u00f2 una nuova epoca. Molte delle unit\u00e0 varate nei primi anni di guerra erano ormai obsolete, tanto da renderne necessaria la radiazione. Molte marine militari si ritrovarono con un numero spropositato di battelli il cui mantenimento in servizio comportava costi esorbitanti. Alcuni sommergibili da radiare furono quindi utilizzati come bersagli e affondati. Questa sorte spett\u00f2 in particolare a molte delle unit\u00e0 catturate durante il conflitto. Altre invece furono sottoposte a modifiche e utilizzate occasionalmente come bersagli mobili in esercitazioni. Tra le unit\u00e0 divenute famose in questo ruolo spiccano certamente lo HMS \"Scotsman\" e lo USS \"Manta\". Quest'ultimo ricevette una serie di corazzature aggiuntive montate sullo scafo in modo che fosse possibile sparare contro questa unit\u00e0 siluri privi di una carica esplosiva (deattivati). L'Unione Sovietica invece fece costruire negli anni sessanta una classe appositamente concepita per questo compito, la Classe Bravo che \u00e8 rimasta in servizio per tutto il periodo della Guerra Fredda.\nGli Stati Uniti.\nTra i paesi che durante la guerra avevano messo in servizio un vasto numero di sottomarini tutti derivanti dallo stesso progetto spiccavano certamente, oltre alla Germania, gli Stati Uniti, che durante il periodo del conflitto avevano fatto affidamento sulle unit\u00e0 della classe Gato. All'inizio della seconda guerra mondiale questi battelli potevano definirsi all'avanguardia, ma risultavano obsoleti se paragonati a quelli della classe XXI tedesca, motivo per il quale si rese necessario il loro ammodernamento.\nI programmi di aggiornamento GUPPY.\nGrazie alle informazioni acquisite con i progetti catturati in Germania, ma anche grazie a quelle giunte negli Stati Uniti con l'U 234, le unit\u00e0 della classe Gato furono sottoposte ad una serie di ammodernamenti, che furono suddivisi nei programmi BALAO e GUPPY I, II e III. Sebbene si trattasse di unit\u00e0 modificate, molte delle quali costruite intorno al 1943, esse si dimostrarono ancora una volta all'altezza della situazione e rimasero in alcuni casi in servizio fino ai primi anni settanta, quando furono demolite o cedute ad altre nazioni.\nIl secondo \"Nautilus\".\nNonostante il successo dei sommergibili a propulsione diesel-elettrica, ben presto i vertici della marina statunitense e sovietica compresero che la chiave per disporre di battelli in grado di svolgere al meglio le missioni richieste fosse quella di renderli indipendenti dai tempi tecnici necessari per ricaricare le batterie e che costringevano le unit\u00e0 a riemergere. La soluzione a questo problema fu il ricorso alla propulsione nucleare.\nIl primo sottomarino nucleare fu varato nel 1954 con il nome di dalla marina degli Stati Uniti. Questo sottomarino dimostr\u00f2 di avere una grandissima capacit\u00e0 di permanenza sott'acqua compiendo la traversata sotto i ghiacci della calotta artica, e fu il primo di un ambizioso programma nucleare legato al nome dell'ammiraglio Hyman Rickover. Tuttavia lo scafo del \"Nautilus\" era ancora molto simile a quello delle unit\u00e0 della classe XXI, a dimostrazione del fatto che i profili idrodinamici erano ancora basati sulle conoscenze acquisite durante la seconda guerra mondiale. Il primo sottomarino a disporre di uno scafo cilindrico fu il USS \"Albacore\" unico esemplare della sua classe. Pur disponendo di propulsione diesel-elettrica l'\"Albacore\" fu un grande passo in avanti, e l'esperienza acquisita con questa unit\u00e0 influenz\u00f2 in modo decisivo la progettazione delle classi successive.\nEvoluzione delle armi.\nL'avvento delle nuove unit\u00e0 sviluppate a partire dei primi anni cinquanta fu accompagnato da una corrispondente evoluzione del loro armamento. Il cannone, presente su tutti i sottomarini della seconda guerra mondiale, fu rimosso di fatto da tutte le unit\u00e0 in servizio gi\u00e0 con i programmi di ammodernamento GUPPY e BALAO, mentre le nuove unit\u00e0 ne erano sprovviste. Ben presto per\u00f2 questo vuoto fu colmato dai missili. La prima unit\u00e0 al mondo ad essere equipaggiata con questo nuovo tipo di arma fu lo USS \"Cusk\" che fu armato con un missile Loon, il quale non era altro che una copia del missile V1 tedesco. Il USS \"Cusk\" effettu\u00f2 il primo lancio di un missile il 12 febbraio 1947. L'esito soddisfacente della prova indusse la marina ad avviare ben presto lo sviluppo di nuovi missili da crociera appositamente studiati per questo compito. Tra questi il progetto pi\u00f9 riuscito e di maggiore fama fu indubbiamente il Regulus, che poteva essere lanciato in emersione. A partire dalla fine degli anni sessanta per\u00f2 lo sviluppo dei missili da crociera fu interrotto a favore dei missili balistici che successivamente andarono ad armare le unit\u00e0 americane della Classe Ethan Allen, della Classe Lafayette ed infine della Classe Ohio. In quella fase iniziale i missili da crociera avevano rappresentato il primo passo in direzione dei pi\u00f9 potenti missili balistici, ma tornarono in auge a partire dalla met\u00e0 degli anni settanta quando si compresero i vantaggi propri di queste armi e si avvi\u00f2 la progettazione dei missili Tomahawk, appositamente progettati per essere lanciati in immersione dai tubi lancia siluri.\nL'Unione Sovietica.\nNel periodo del dopoguerra fino alla fine della Guerra Fredda i sottomarini costituirono le principali unit\u00e0 della marina sovietica, che arriv\u00f2 a schierare la pi\u00f9 grande flotta subacquea del mondo. Nel citare le varie classi di sottomarini sovietici, ancora oggi viene spesso utilizzata la denominazione assegnata dalla NATO piuttosto che quella utilizzata dalla marina sovietica.\nI primi sottomarini nucleari.\nNonostante un grande scarto tecnologico iniziale, rapidamente colmato a partire dalla seconda met\u00e0 degli anni cinquanta, lo sviluppo dei sottomarini sovietici fu simile a quello delle unit\u00e0 americane sia per qualit\u00e0 che per quantit\u00e0. Contrariamente alla prassi statunitense, per\u00f2, la divulgazione di informazioni ed immagini fu estremamente scarna e ancora oggi molte informazioni, anche quelle riguardanti unit\u00e0 ormai radiate da anni, non sono disponibili. Esattamente come i progettisti americani anche quelli sovietici ritennero che lo sviluppo futuro dei sottomarini dipendesse da quello dei missili balistici e da crociera ma l'impulso maggiore venne dall'introduzione della propulsione nucleare. La prima unit\u00e0 dotata di un reattore nucleare ad entrare in servizio fu il \"K-3 Leninskij Komsomol\", un sottomarino della Classe November varato il 7 luglio 1958, cui seguirono ulteriori 13 esemplari costruiti fino al 1963. I November furono affiancati, a partire dal 1965, dalla pi\u00f9 perfezionata classe Victor, della quale entrarono in servizio 48 esemplari fino ai primi anni novanta. I Victor furono costruiti in tre versioni, identificati in Occidente con i nomi in codice NATO di \"Victor I\", \"Victor II\" e \"Victor III\". Queste unit\u00e0, dallo scafo idrodinamico, rappresentarono per quasi due decenni la spina dorsale delle forze subacquee sovietiche, e a partire dai primi anni ottanta furono progressivamente sostituite dalle unit\u00e0 delle classi Sierra e Akula. Contrariamente a quanto avveniva nello stesso periodo in occidente, la marina sovietica non volle affidarsi ad un unico progetto per rimpiazzare i Victor, ma ne fece sviluppare due molto simili tra di loro.\nGli SSGN.\nUna categoria di sottomarini che in Unione Sovietica ebbe ampio sviluppo fu quella degli SSG/SSGN, equipaggiati con missili da crociera o antinave. Questi mezzi erano concepiti principalmente per contrastare le grandi portaerei americane, un tipo di nave la cui costruzione richiede esperienze operative e progettuali che i cantieri sovietici non possedevano. Inizialmente, si decise di modificare mezzi gi\u00e0 in uso: infatti, le prime unit\u00e0 ad essere dotate di missili antinave furono quelle della Classe Whiskey, che furono equipaggiati con un numero variabile (da uno a quattro, a seconda della versione) di SS-N-3 Shaddock. Successivamente, si ritenne opportuno costruire unit\u00e0 appositamente progettate per questo compito. Il risultato furono le classi Juliett ed Echo: i primi, a propulsione convenzionale, ideati per attaccare le portaerei; i secondi, a propulsione nucleare, avevano il compito di attaccare obiettivi terrestri. Tuttavia, la grande limitazione di queste unit\u00e0 era che il lancio doveva avvenire necessariamente in emersione, aumentando quindi la vulnerabilit\u00e0. Per questa ragione, vennero sviluppati i sottomarini della classe Charlie, prime unit\u00e0 sovietiche in grado di lanciare missili antinave restando in immersione. In dettaglio, l'armamento principale era costituito da otto missili SS-N-7 Starbright o SS-N-9 Siren, a seconda della versione. Infine, a partire dagli anni ottanta, sono entrati in servizio i grandi battelli della classe Oscar, armati con 24 missili SS-N-19 Shipwreck e concepiti per lanciare attacchi di saturazione contro i gruppi aeronavali americani. Gli Oscar sono i soli SSGN russi oggi in servizio.\nGli SSBN.\nL'Unione Sovietica avvi\u00f2 un vasto programma per lo sviluppo di unit\u00e0 SSBN allo scopo di ovviare alla carenza di basi avanzate su cui stazionare i propri missili balistici puntati contro il territorio americano. Il primo missile balistico di produzione sovietica progettato per essere lanciato da un sottomarino era il SS-N-4, una copia migliorata del V-2 tedesco, che veniva stivato nella torre delle unit\u00e0 SSB della Classe Zulu, che poteva ospitarne due. Potenziato e pi\u00f9 avanzato era invece l'armamento dei sottomarini Classe Golf che potevano trasportare fino a tre missili del tipo SS-N-5 Serb lanciabili anche in immersione. Nonostante il successo di queste due classi di SSB, il fatto che fossero sprovviste di propulsione nucleare ne limitava il raggio d'azione e l'autonomia in modo considerevole. I primi veri SSBN furono i battelli della Classe Hotel, che come le due classi precedenti stivavano i propri missili nella torre. Per aumentare il numero di missili apparve chiaro che essi dovevano essere stivati nello scafo. Le prime unit\u00e0 ad utilizzare questa soluzione tecnica furono i battelli della Classe Yankee varati a partire dal 1966, che disponevano di una batteria di 16 missili balistici. Successivamente queste unit\u00e0 furono affiancate dagli SSBN della Classe Delta la cui costruzione si protrasse dal 1972 fino al 1992. Le ultime unit\u00e0 a entrare in servizio con la marina sovietica prima del collasso dell'URSS furono quelle della Classe Typhoon che sono a tutt'oggi le pi\u00f9 grandi unit\u00e0 subacquee mai varate nel mondo.\nGli SSK.\nDurante la guerra fredda, la marina sovietica svilupp\u00f2 numerose classi di sottomarini convenzionali, entrati in servizio in centinaia di esemplari. Queste unit\u00e0, originariamente costruite a causa delle iniziali difficolt\u00e0 tecniche incontrate nello sviluppo dei reattori nucleari per sottomarini, continuarono ad essere costruite per tutto il periodo della Guerra Fredda, al contrario di quanto fecero gli americani che rinunciarono ai sottomarini convenzionali alla fine degli anni cinquanta. I motivi di questa scelta furono probabilmente molteplici. I sottomarini diesel erano pi\u00f9 economici e anche pi\u00f9 efficienti di quelli nucleari in determinate missioni (in immersione, con le eliche ferme o propulse dall'energia degli accumulatori elettrici, i sottomarini convenzionali risultavano pi\u00f9 silenziosi di quelli nucleari in cui reattore e pompe di raffreddamento non potevano mai essere arrestati). Un altro motivo fu la difficolt\u00e0 dell'industria sovietica di produrre un numero di reattori adeguato a equipaggiare una flotta subacquea interamente atomica. Inoltre i vertici della marina sovietica ritennero opportuno mantenere una significativa aliquota di sottomarini convenzionali anche per farvi affidamento nel caso si fossero rilevati difetti o problemi nella costruzione o gestione delle unit\u00e0 a propulsione nucleare. Infine va considerato che tra le nazioni membro del Patto di Varsavia, l'Unione Sovietica era l'unica a produrre sottomarini su larga scala e parte di queste unit\u00e0 era destinata a paesi alleati e amici che non potevano sostenere il costo di unit\u00e0 dotate di propulsione nucleare.\nTra le classi che rientrano in questa categoria spiccano le moderne unit\u00e0 della Classe Kilo, che hanno raccolto l'eredit\u00e0 dei precedenti Romeo, Foxtrot e Tango introdotti dai primi anni sessanta. I Kilo hanno rappresentato lo standard di riferimento nel loro campo per tutti gli anni ottanta fino ai giorni nostri. Ben 15 unit\u00e0 erano operative gi\u00e0 nel 1990 e ad oggi si contano 30 battelli entrati in servizio. Di grande importanza fu anche la classe Whiskey, che con i suoi 236 esemplari costruiti negli anni cinquanta rappresenta la pi\u00f9 numerosa classe di sottomarini mai realizzata da un singolo Paese in tempo di pace.\nLa marina italiana nel dopoguerra.\nAlla fine della seconda guerra mondiale alla marina italiana non fu concesso di mantenere unit\u00e0 subacquee in servizio e tutte le unit\u00e0 sopravvissute al conflitto dovettero essere cedute ai vincitori o demolite. Due di esse per\u00f2, il \"Giada\" e il \"Vortice\", assegnate alla Francia che non le aveva mai ritirate, furono reintegrate in servizio dalla nascente Marina militare italiana, convinta della necessit\u00e0 di mantenere esperienze e competenze nel settore sommergibilistico. Le due unit\u00e0 erano ufficialmente inquadrate come \"pontoni di carica\" per le batterie ma in realt\u00e0, con il tacito assenso degli Alleati, operavano dalla base di Taranto per addestrare gli equipaggi. Le cose cambiarono con l'adesione dell'Italia alla Nato quando si manifest\u00f2 l'urgente esigenza di disporre di nuove unit\u00e0. Tale necessit\u00e0 fu soddisfatta inizialmente dalla cessione di 7 sottomarini statunitensi della classe Gato modificati agli standard GUPPY II e III. Ad essi si aggiunsero, nei primi anni settanta, due unit\u00e0 della Classe Tang. A partire dal 1965, per\u00f2, la marina italiana inizi\u00f2 a commissionare nuovi progetti ai cantieri nazionali. I primi sottomarini di costruzione nazionale ad entrare in servizio furono le 4 unit\u00e0 della Classe Enrico Toti, tutte varate entro il 1970.\nSuccessivamente entrarono in servizio 4 unit\u00e0 della classe Sauro, un progetto basato sull'esperienza acquisita con i sottomarini della classe Toti. Nel corso degli anni ottanta e novanta entrarono in servizio ulteriori quattro unit\u00e0 della \"classe Sauro migliorata\", nota come Classe Sauro Pelosi.\nCome molte delle marine maggiori anche l'Italia aveva avviato la progettazione per una classe di sottomarini a propulsione nucleare di ridotte dimensioni, la Guglielmo Marconi, di cui erano previste due unit\u00e0 da completare con l'aiuto degli Stati Uniti. Il clima di instabilit\u00e0 politica di quel periodo e il timore che i progetti potessero cadere in mano sovietica indussero gli Stati Uniti a interrompere la cooperazione con l'Italia e il progetto fu abbandonato.\nI giorni nostri e il futuro.\nLa fine della Guerra Fredda e la dissoluzione dell'URSS e del Patto di Varsavia hanno portato a una progressiva contrazione delle spese militari e a una significativa riduzione degli arsenali strategici, fattori che hanno interessato anche i sottomarini. Gli elevati costi di sviluppo e di gestione hanno spinto Stati Uniti e Russia a ridurre il numero delle unit\u00e0 in servizio, radiando quelle pi\u00f9 anziane e talvolta cancellando l'ultimazione di sottomarini (soprattutto SSN ed SSBN) ancora in fase di costruzione.\nCi\u00f2 nonostante da qualche anno la Russia ha ridato impulso alle attivit\u00e0 di sviluppo e costruzione di sottomarini. Nel 2007 \u00e8 stato varato il primo esemplare di una nuova classe di SSBN, la classe Borei, il cui scafo era stato impostato nel 1996. La nuova classe andr\u00e0 ad affiancare le tre unit\u00e0 ancora in servizio della \"classe Typhoon\". Sono ripresi i lavori per il completamento del primo SSN della classe Severodvinsk, mentre le unit\u00e0 convenzionali della classe Kilo verranno sostituite a partire dal 2012 da sottomarini di nuova concezione della Classe Lada/Amur. Gli Stati Uniti hanno preferito ammodernare gli SSBN della classe Ohio e gli SSN della Los Angeles. Un primo programma per sostituire i Los Angeles fu avviato con la Seawolf nel 1989 ma fu interrotto dopo la realizzazione di tre sole unit\u00e0. Nel 1998 \u00e8 stato avviato il programma per una nuova classe di SSN, la Classe Virginia, destinata a sostituire i Los Angeles. L'unit\u00e0 capoclasse, SSN-774 \"Virginia\", \u00e8 entrata in servizio nel 2004 e si prevede la costruzione di un totale di 30 battelli suddivisi in due sottoclassi. La Gran Bretagna sta introducendo in servizio i primi SSN della nuova classe Astute, appartenente alla stessa generazione tecnologica dei Seawolf statunitensi e dei Severodvinsk russi.\nL'interesse per i sottomarini convenzionali \u00e8 notevolmente cresciuto negli ultimi anni grazie ai progressi tecnologici nel campo della propulsione AIP (Air-independent propulsion) e in particolare delle Pile a combustibile, che consentono di aumentare sensibilmente l'autonomia in immersione dei battelli diesel-elettrici. Tra le unit\u00e0 che fanno ricorso a questi nuovi sistemi spiccano i battelli italo-tedeschi della Classe U-212/U-214, adottati anche dalla Marina Militare Italiana, capaci di restare in immersione profonda fino a tre settimane.\nSottomarini utilizzati per scopi scientifici.\nDecisamente pi\u00f9 modesto \u00e8 stato il numero di sottomarini impiegati per scopi scientifici. L'importanza del sottomarino come strumento per l'esplorazione degli abissi raggiunse il culmine solo verso la met\u00e0 degli anni cinquanta del secolo scorso, quando il progresso tecnologico e l'impiego di materiali avanzati permisero la costruzione di sottomarini in grado di raggiungere profondit\u00e0 elevatissime. Grande notoriet\u00e0 ebbe il batiscafo \"Trieste\", che nel 1960 raggiunse una profondit\u00e0 di oltre metri con a bordo Auguste Piccard e Donald Walsh.\nNon meno famoso fu il batiscafo francese FNRS-2, che per un certo periodo fu in competizione con il Trieste per la conquista degli abissi, anche se non si immerse mai a profondit\u00e0 superiori ai metri. Nonostante queste prestazioni eccezionali lo sviluppo di nuovi batiscafi fu abbastanza limitato e con il progredire della tecnica si prefer\u00ec affidare l'esplorazione degli abissi a mezzi robotizzati o a sommergibili guidati a distanza.\nTra i sottomarini impiegati per scopi scientifici spiccano anche alcune unit\u00e0 della classe XXI tedesca che furono convertite nel dopoguerra in sottomarini di ricerca. Di queste unit\u00e0 la pi\u00f9 nota fu quella che portava il nome di \"Willhelm Bauer\", unica della sua classe a essere rimasta in Germania nel dopoguerra, impiegata dalla marina militare tedesca per scopi di ricerca. Altrettanto famoso \u00e8 stato inoltre il minuscolo sottomarino a propulsione nucleare NR-1 della US Navy, unico della sua classe, che veniva utilizzato fino al 2008 per scopi scientifici e ricerche di natura militare e civile. Anche la Russia impiega battelli a fini militari e scientifici, nonch\u00e9 per operazioni speciali e di intelligence.\nTra questi, il pi\u00f9 avanzato \u00e8 il \"Losharik\": in grado di spingersi fino a metri di profondit\u00e0, pu\u00f2 svolgere ricerche scientifiche e recuperare equipaggi da altri sottomarini danneggiati, oltre ad essere utilizzato per operazioni speciali.\nPrincipio di funzionamento.\nIl principio fisico in base al quale un sottomarino effettua le operazioni di emersione e immersione \u00e8 sostanzialmente il principio di Archimede. Si hanno quindi due tipologie di funzionamento: in assetto neutro (sott'acqua) e in assetto positivo (sulla superficie dell'acqua); l'assetto negativo viene in genere evitato in quanto rappresenta una situazione di pericolo poich\u00e9 porta il mezzo ad avere una densit\u00e0 media maggiore di quella dell'acqua, generando cos\u00ec una tendenza intrinseca all'affondamento; d'altronde un'eventuale immersione rapida pu\u00f2 essere anche effettuata con l'ausilio dei timoni verticali e la spinta del motore.\nLa struttura del sottomarino \u00e8 formata da due scafi: lo \"scafo esterno\" o \"scafo leggero\", il quale imposta la forma idrodinamica del sommergibile, e lo \"scafo interno\" o \"scafo resistente\", il quale deve far fronte appunto alla pressione idrostatica. La parte abitata del sottomarino \u00e8 totalmente contenuta all'interno dello scafo resistente, mentre la zona tra i due scafi \u00e8 divisa in sezioni dette \"casse\".\nLe casse possono assolvere a diversi compiti: le \"casse di zavorra\" sono le casse che, imbarcando acqua, aumenteranno il peso del battello. Col medesimo principio le \"casse di compensazione\" servono a compensare la perdita di liquidi o siluri in navigazione, mentre le \"casse di assetto\" servono a correggere l'assetto longitudinale o laterale del battello. In ultimo sono presenti casse contenenti combustibili, olii e acqua potabile, le \"casse di disimpegno\" e di \"espulsione\".\nFunzionamento in assetto neutro.\nSiccome la struttura del sottomarino ha una densit\u00e0 maggiore di quella dell'acqua, senza alcun accorgimento si avrebbe l'affondamento, per questo all'interno della struttura viene ricavata una camera stagna, contenente una quantit\u00e0 di aria sufficiente a fare in modo che la densit\u00e0 media di tutto il sottomarino sia pari a quella dell'acqua (cio\u00e8 circa 1000\u00a0kg/m\u00b3). In queste condizioni si dice che il sottomarino \u00e8 in assetto neutro, ovvero \u00e8 sufficiente la sola forza del motore di coda perch\u00e9 il sottomarino si sposti nell'acqua. La direzione dello spostamento viene regolata grazie ad un sistema di piani orizzontali e verticali analoghi a quelli presenti nell'impennaggio degli aerei: al movimento del timone (piano verticale) \u00e8 associato lo spostamento orizzontale, mentre al movimento di piani orizzontali posti sulla coda del sottomarino \u00e8 associato lo spostamento verticale.\nFunzionamento in assetto positivo.\nAll'inizio della manovra di emersione, il sottomarino, avvicinandosi alla superficie dell'acqua, svuota le casse di zavorra, che in precedenza erano state allagate per immergere il sottomarino. Per fare questo, vengono azionate delle valvole che liberano all'interno delle casse aria compressa in precedenza all'interno di apposite bombole. Quest'aria, non potendo uscire dalle valvole di sfiato montate nella parte superiore dello scafo, forma una bolla che spinge l'acqua verso il basso dove sar\u00e0 libera di uscire da un'apposita apertura nella parte inferiore, chiamata \"presa a mare\". Per il principio di Archimede, la struttura si trova adesso in condizione di galleggiare in superficie, avendo una densit\u00e0 media minore di quella dell'acqua.\nAspetti tecnici.\nLo scafo.\nGli scafi dei primi sottomarini erano prevalentemente composti da assi di legno opportunamente fissate l'una con l'altra con l'ausilio di chiodi, viti o in alternativa semplicemente fissate con dei fili. Non di rado i primi rudimentali sottomarini erano composti dallo scafo di due imbarcazioni chiuse una sopra l'altra analogamente a una noce. Per garantire l'impermeabilit\u00e0 del mezzo si utilizzava della pece, che grazie alle sue propriet\u00e0 idrorepellenti, oltre al fatto da fungere anche da collante, poteva impermeabilizzare l'interno degli scafi. Un'ulteriore impermeabilizzazione poteva derivare dall'utilizzo di pelli come rivestimenti degli scafi, anche se tale soluzione risultava ovviamente particolarmente costosa. Chiaramente le profondit\u00e0 di immersione che si potevano raggiungere con soluzioni tecniche di questo genere erano modestissime, nell'ordine di qualche metro. Fino al XIX secolo per\u00f2 la tecnica non permetteva di dotare questi primitivi mezzi di un'elica o di una qualunque propulsione e di fatto era necessario che fossero guidati da uno o pi\u00f9 operatori che si trovavano su una nave o su una piattaforma galleggiante. Solo con lo sviluppo tecnologico a partire dai primi decenni del XIX secolo parve possibile costruire mezzi dotati di uno scafo sufficientemente evoluto che potesse anche ospitare un'elica al suo esterno. Questi battelli erano dotati di scafi in legno rinforzati in acciaio.\nL'uso del metallo per gli scafi.\nL'ulteriore progresso tecnologico consent\u00ec alla fine del diciannovesimo secolo di realizzare i primi scafi completamente in acciaio. Apparve quindi subito conveniente trasferire i serbatoi che fungevano da zavorra all'esterno dello scafo per aumentare lo spazio all'interno dell'imbarcazione. Per migliorare la governabilit\u00e0 e la sicurezza di tali sottomarini nella navigazione in superficie si decise di disporre i serbatoi intorno allo scafo in modo da creare un doppio scafo, anche se va precisato che una volta in immersione, dal momento che la pressione nei serbatoi era la stessa di quella all'esterno dello scafo, questi battelli equivalevano a sottomarini dotati di uno scafo a monoscocca. Un ulteriore problema per il mantenimento dell'assetto neutro derivava dal costante consumo di combustibile in fase di navigazione in superficie o a profondit\u00e0 periscopica quando si utilizzava lo Snorkel. Per ovviare anche a questo inconveniente si pens\u00f2 di sfruttare la densit\u00e0 leggermente inferiore del gasolio rispetto all'acqua e le propriet\u00e0 idrorepellenti del combustibile, applicando ai serbatoi del combustibile (detti anche \"bunker\") dei fori nella parte inferiore. Questo accorgimento permetteva all'acqua di allagare il serbatoio man mano che il combustibile veniva consumato e equilibrava grosso modo l'assetto del sottomarino. Tale soluzione fu per\u00f2 rapidamente abbandonata non appena fu possibile regolare in modo pi\u00f9 preciso la quantit\u00e0 d'acqua all'interno dei serbatoi che fungevano da zavorra, dal momento che nonostante il sistema risultasse efficace si registrava pur sempre una debole perdita di combustibile a causa della miscelazione del combustibile con l'acqua che avveniva tra le superfici di contatto dei due fluidi.\nL'era del doppio scafo.\nSoluzione tecnica che aument\u00f2 invece decisamente il livello di sicurezza dei sottomarini fu l'introduzione del doppio scafo che era composto da due scafi indipendenti entrambi stagni e capaci di resistere alla pressione esterna anche in caso di cedimento di uno dei due. Tale soluzione per\u00f2 comporta notevoli problemi tecnici, primo tra tutti l'elevato peso e gli ancora pi\u00f9 elevati costi di costruzione. A causa di questi inconvenienti le unit\u00e0 di concezione moderna applicano una soluzione ibrida tra il doppio scafo e lo scafo semplice, in modo da offrire maggiore protezione alle parti pi\u00f9 sensibili dello scafo e allo stesso tempo ridurre peso e costi. Un'importante innovazione nella costruzione degli scafi per sottomarini fu l'adozione di linee e forme idrodinamiche che oltre a ridurre il consumo energetico in immersione riducono sensibilmente i fruscii causati dalle turbolenze del liquido. Pietra miliare nella costruzione degli scafi \u00e8 certamente rappresentata dal USS Albacore, primo sottomarino ad essere dotato di uno scafo cilindrico.\nNonostante sia intuitivo che la forma cilindrica sia quella idrodinamicamente pi\u00f9 vantaggiosa per uno scafo di un sottomarino, per lungo tempo si ritenne che essa fosse soggetta in immersione ad un forte rollio che in casi estremi avrebbe potuto anche causare il rovesciamento dello scafo. Tali timori risultarono per\u00f2 infondati e l'esperienza dell'Albacore dimostr\u00f2 che timoni verticali ed orizzontali erano sufficienti a scongiurare un evento del genere. Le lamiere dello scafo ai fini della corretta tenuta venivano uniti tramite saldature interne, grande innovazione per quell'epoca.\nAltro aspetto importante che ha visto nel corso dei decenni grandi innovazioni fu la resistenza degli scafi stessi, che con il progredire della tecnica fu decisamente migliorata, permettendo di aumentare in modo considerevole le profondit\u00e0 massime di immersione delle unit\u00e0. Unit\u00e0 di ultima generazione concepite per scopi bellici possono raggiungere anche profondit\u00e0 di 600 metri mentre batiscafi e sottomarini utilizzati per scopi scientifici sono in grado di immergersi a profondit\u00e0 che vanno ben oltre i 2000 metri.\nArmamento.\nL'arma principale di ogni sottomarino \u00e8 rappresentato dal siluro. I siluri vengono lanciati tramite i tubi lancia siluri e la loro propulsione avviene grazie a un'elica, anche se in passato furono sviluppati siluri con una propulsione a getto d'acqua. La guida dei siluri avviene normalmente tramite un cavo, pur tenendo conto che negli ultimi anni sono stati sviluppati siluri capaci di individuare il proprio bersaglio in modo autonomo. Nei sottomarini di ultima generazione i tubi lancia siluri possono essere utilizzati anche per il lancio di missili da crociera come il Tomahawk, missili antisom come il Subroc e missili antinave come l'Harpoon. Va per\u00f2 specificato che di norma l'armamento composto dai missili da crociera in camera lanciasiluri risulta modesto. Questo avviene non solo a causa dell'elevatissimo costo di queste armi, ma anche a causa del fatto che ogni missile imbarcato equivale a un siluro in meno a bordo. Ai missili da crociera viene solitamente riservata una camera di lancio apposita che permette il lancio verticale di missili destinati a bersagli navali o terrestri come ad esempio il gi\u00e0 citato Tomahawk che pu\u00f2 essere lanciato sia da normali tubi lanciasiluri sia da appositi lanciatori verticali. Normalmente i tubi lancia siluri si trovano a prua del sottomarino, ma in alcune unit\u00e0 progettate in passato fino alla met\u00e0 degli anni cinquanta i tubi lancia siluri potevano trovarsi anche a poppa. In unit\u00e0 di notevoli dimensioni, quali i battelli della classe Los Angeles i tubi lancia siluri si trovano invece nel primo terzo superiore dello scafo al disopra della prua, dove invece sono stati alloggiati gli impianti sonar.\nA seconda dell'armamento del quale dispongono, i moderni sottomarini nucleari si differenziano in SSN, SSGN o SSBN, dove la lettera N indica appunto la propulsione nucleare. I primi sono prevalentemente armati con siluri e missili antinave e sono impiegati principalmente per il pattugliamento antinave e antisom; gli SSGN dispongono anche di un consistente numero di tubi lanciamissili in funzione antinave o per colpire bersagli a terra; gli SSBN sono equipaggiati con una batteria di silos per il lancio di missili balistici nucleari strategici SLBM ed utilizzano i tubi lancia siluri solo per l'autodifesa. Le dimensioni dei missili balistici impongono il loro posizionamento verticale, solitamente su due file parallele, mentre per i tubi lanciamissili degli SSGN \u00e8 sufficiente che siano inclinati di circa 20 gradi.. I moderni sottomarini a propulsione diesel-elettrica sono classificati SS o SSK ed hanno armamento e compiti simili agli SSN.\nA partire dai primi anni del dopoguerra i sottomarini di nuova costruzione erano sprovvisti di armamento in coperta che fu progressivamente rimosso anche dalle unit\u00e0 pi\u00f9 anziane. L'idea di ingaggiare una battaglia in superficie contro le navi nemiche si era rivelata eccessivamente rischiosa gi\u00e0 nel corso della seconda guerra mondiale e gli sviluppi tecnologici con l'introduzione dei missili rendevano i cannoni completamente obsoleti.\nArma che invece dagli albori delle prime unit\u00e0 fino ai giorni nostri ha continuato a conservare validit\u00e0 pur essendo stata utilizzata in modo relativamente marginale sono state le mine. Infatti quasi tutti i sottomarini hanno conservato la capacit\u00e0 di posare mine attraverso i tubi lancia siluri.\nVa infine notato come quasi tutti i sottomarini costruiti finora siano sprovvisti di armi idonee a ingaggiare aeromobili. Tale mancanza \u00e8 da imputarsi principalmente al fatto che un sottomarino in immersione non ha alcuna possibilit\u00e0 di individuare bersagli aerei. Alcuni sistemi sono stati ideati in passato, ma nessuno di essi ha mai trovato effettivo impiego operativo a bordo di sottomarini. Fanno eccezione il sistema tedesco IDAS sviluppato per le unit\u00e0 della classe U-212 che \u00e8 stato testato in fase sperimentale, e la classe Kilo russa, che integra un lanciatore fisso per 8 missili SA-N-8 o SA-N-10. Su alcune unit\u00e0, come quelle della classe Sierra, sono stati imbarcati sistemi d'arma spalleggiabili Strela simili ai missili occidentali Stinger, da utilizzarsi per\u00f2 in caso di emergenza, qualora l'unit\u00e0 si trovasse nell'impossibilit\u00e0 di immergersi. Teoricamente una soluzione del genere pu\u00f2 essere implementata su qualsiasi sottomarino, perch\u00e9 si tratta di sistemi portatili che non richiedono alcuna modifica o integrazione.\nSensori.\nI primi sommergibili non disponevano di alcun tipo di sensore per cui navigavano in immersione affidandosi esclusivamente alle carte nautiche e al barometro. Per la navigazione in superficie si faceva ricorso a personale di vedetta.\nIl sensore principale dei moderni sottomarini \u00e8 il sonar, utilizzato in immersione profonda per individuare ostacoli e bersagli. Il sonar pu\u00f2 operare in modalit\u00e0 attiva (emettendo onde sonore e interpretandone il riverbero) o passiva, come un idrofono. Quest'ultima modalit\u00e0 \u00e8 quella pi\u00f9 utilizzata in quanto l'emissione di onde sonore rivela la presenza del sottomarino anche a grandi distanze, al punto che su alcune unit\u00e0 come i battelli italiani della classe Todaro il sonar pu\u00f2 operare esclusivamente in modo passivo.\nI sottomarini dispongono generalmente di vari tipi di sensori sonar. A quello principale, installato in un bulbo o sotto una cupola in fibra di vetro rinforzata a prua, si aggiungono sensori passivi disposti lungo lo scafo e il sonar passivo rimorchiato (in inglese \"towed array\"). Quest'ultimo \u00e8 costituito da sensori filati a distanza dal sottomarino e trainati per mezzo di un cavo. Questo accorgimento consente di allontanare i sensori dalle fonti di disturbo (eliche e impianto motore) e di estendere cos\u00ec la portata e la sensibilit\u00e0 della ricezione, nonch\u00e9 a coprire il settore poppiero. L'utilizzo del sonar rimorchiato, che richiede diversi minuti sia per il dispiegamento che per il riavvolgimento, impone significative limitazioni alla manovrabilit\u00e0 e alla velocit\u00e0 del sottomarino. Infine, per la navigazione e la rilevazione di ostacoli e mine viene utilizzato il sonar ad alta frequenza, che per la bassa potenza di emissione ha una portata ridotta e non tradisce la presenza del sottomarino.\nA quota periscopica e in affioramento i sottomarini utilizzano altri sensori, montati su alberi telescopici che fuoriescono a comando dalla torretta, e in particolare il periscopio, il radar e gli apparati ESM. Il periscopio consente al sottomarino di osservare l'ambiente circostante e di calcolare telemetricamente la distanza dei bersagli. I moderni periscopi sono dotati di sensori ottici, televisivi, all'infrarosso e a luce amplificata. Il radar \u00e8 utilizzato principalmente per la navigazione in assenza di minacce in quanto, come il sonar attivo, tradisce la presenza del sottomarino a grandi distanze. I sensori ESM consentono di rilevare e interpretare le emissioni elettromagnetiche dei radar e dei sistemi di radiocomunicazione del nemico senza inviare a loro volta segnali utili al nemico per l'individuazione del battello.\nImpianti radio.\nLa comunicazione con sottomarini in superficie avviene tramite le normali apparecchiature radio utilizzate anche dalle navi militari. Molto pi\u00f9 problematica invece risulta la comunicazione radio con unit\u00e0 che si trovano in immersione anche a profondit\u00e0 modeste. L'unico modo per comunicare in questo caso \u00e8 tramite segnali radio a bassissima frequenza (VLF). Questo permette di contattare unit\u00e0 che si trovano a profondit\u00e0 fino 30 metri circa. Le tecniche di comunicazione con sottomarini che si trovano a profondit\u00e0 maggiori sono in buona parte coperte dal segreto militare. \u00c8 noto per\u00f2 che Stati Uniti e Unione Sovietica trasmettevano in passato messaggi ai loro sottomarini sulle rispettive frequenze a 76 Hz ed a 82\u00a0Hz, quindi a frequenze estremamente basse anche note come frequenze ELF e pertanto idonee a trasmettere dati a una velocit\u00e0 estremamente bassa anche al fine di facilitarne la ricezione. \u00c8 verosimile che tali comunicazioni si limitassero a un segnale di chiamata al sottomarino per ordinargli di portarsi a profondit\u00e0 periscopica da dove ricevere un trasferimento di dati su frequenze pi\u00f9 alte.\nTuttavia a partire dal 2004, alcune di queste stazioni hanno cessato di trasmettere.\nAl loro posto vengono probabilmente utilizzati sistemi pi\u00f9 sofisticati come lo statunitense SUBTACS che trasmette su frequenze comprese fra 30 e 300\u00a0Hz, dotato di apparecchiature pi\u00f9 semplici e compatte ed \u00e8 in grado di comunicare con sottomarini anche a profondit\u00e0 elevate, con una capacit\u00e0 di trasmissione dati 300 volte superiore a quella dei tradizionali apparati ELF. Gli Stati Uniti utilizzano anche velivoli speciali, conosciuti con la sigla TACAMO, per comunicare a grande distanza con i sottomarini in immersione. Tutte le moderne comunicazioni radio militari utilizzano algoritmi criptati che rendono particolarmente difficile la loro decodifica, garantendo un elevato livello di sicurezza.\nMolto rischioso invece risulta l'invio di segnali radio dal sottomarino stesso, dato che questa attivit\u00e0 potrebbe non solo rivelare la presenza del sottomarino ma anche la sua posizione. Molti sottomarini dispongono di una boa radio che viene fatta emergere solo per il tempo necessario per comunicare (via satellite); la boa \u00e8 legata al sottomarino attraverso un lungo cavo di collegamento che nasconde la reale posizione del mezzo ai sistemi di rilevamento nemici. I rischi sono ulteriormente ridotti grazie all'uso di sistemi di trasmissione \"accelerata\" via satellite come lo SSIXS che minimizzano il tempo di trasmissione ed antenne fortemente direzionali. In alternativa ai sistemi prima citati per la comunicazione \u00e8 possibile inviare segnali acustici o luminosi su breve distanze utilizzando il codice morse, anche se tale utilizzo si limita ai soli casi di emergenza. Infine un apparecchio che in passato fu frequentemente utilizzato soprattutto dai sottomarini scientifici fu l'idrofono, che pur non necessitando di un filo per permettere la comunicazione fu man mano sostituito nel corso degli anni da sistemi pi\u00f9 sofisticati.\nPropulsione.\nUno degli aspetti pi\u00f9 importanti di un sottomarino \u00e8 sicuramente costituito dal suo apparato motore. In passato i primi sottomarini dovevano fare affidamento sulla forza-motore umana, ma gi\u00e0 a partire dalla fine del XIX secolo si inizi\u00f2 a valutare possibili alternative. Il problema maggiore era rappresentato dal fatto che la quantit\u00e0 di ossigeno disponibile in immersione era molto limitata e di conseguenza risultava difficile utilizzare motori a combustione. Sottomarini dotati di motori a vapore con grandi caldaie parvero quindi subito difficili da realizzare. Una primissima soluzione al problema fu fornita dall'utilizzo di un motore Stirling che poteva ad esempio sfruttare il calore di una reazione chimica o semplicemente il calore prodotto da una resistenza elettrica. Tuttavia il rendimento bassissimo di questi motori spinse i progettisti a concentrare gli sforzi nello sviluppo di motori elettrici che con l'ausilio di un congruo numero di batterie potevano fornire per un discreto lasso di tempo abbastanza corrente elettrica per poter navigare. Si pose di conseguenza il problema di come ricaricare le batterie in mare senza dover rientrare ogni volta in porto.\nPer fare questo si dotarono i sottomarini di motori a benzina o diesel, che durante la navigazione in superficie potevano ricaricare le batterie. Le unit\u00e0 erano quindi dotate di due motori, uno elettrico ed uno a combustione interna. Di conseguenza, vista anche la modesta quantit\u00e0 di carica elettrica che potevano immagazzinare le prime batterie, questi sottomarini dovevano riemergere ad intervalli costanti per ricaricare le proprie batterie. Tale soluzione tecnica parve quindi ancora insoddisfacente, dato che durante la navigazione in superficie il sottomarino risulta particolarmente vulnerabile. Si cerc\u00f2 quindi di sviluppare diverse soluzioni tecniche che potessero ovviare a questa carenza. Un primo tentativo fu fatto da Helmuth Walter durante i primi due decenni del XX secolo con lo sviluppo di un motore chimico a combustione anche noto con il nome di motore Walter il quale funzionava a Perossido di idrogeno e alimentava una turbina la quale forniva sufficiente potenza per alimentare tutto il sottomarino. Pure trattandosi di un concetto innovativo, che vide alcuni notevoli sviluppi nel corso della seconda guerra mondiale, questa soluzione tecnica risult\u00f2 di scarso successo. Applicata solamente a poche unit\u00e0 di fabbricazione sovietica del dopoguerra, fu ben presto abbandonata a favore dei motori diesel combinati con un motore elettrico, che risultavano decisamente pi\u00f9 affidabili e meno pericolosi.\nNel corso della seconda guerra mondiale fu messo a punto lo Snorkel, una specie di tubo telescopico attraverso il quale i sottomarini possono aspirare l'aria necessaria al funzionamento dei motori diesel, restando immersi a quota periscopica. Lo Snorkel \u00e8 installato su tutti i sottomarini convenzionali e consente di ridurre la vulnerabilit\u00e0 del battello durante la navigazione a motore e la ricarica delle batterie, ma \u00e8 rilevabile dai radar nemici.\nIl primo tipo di propulsione che invece rese realmente indipendenti i sottomarini dall'aria in superficie fu quella nucleare. Le unit\u00e0 moderne di grandi dimensioni sono dotate di un reattore nucleare che fornisce tutta la quantit\u00e0 di energia elettrica necessaria per la navigazione e il funzionamento delle apparecchiature di bordo. Tuttavia la presenza di un reattore nucleare comporta problemi notevoli, primo tra tutti la schermatura dalle radiazioni. Le dimensioni estremamente ridotte di un sottomarino rendono difficile un'efficace schermatura. Un ulteriore problema \u00e8 dato dalle ridotte dimensioni del reattore stesso e dal calore che questo emette. Rispetto ai reattori presenti nelle centrali nucleari, il reattore di un sottomarino ha spesso la met\u00e0 o anche meno del volume di un reattore normale. Questo rende particolarmente difficile e pericoloso l'utilizzo delle normali barre di combustibile utilizzate negli impianti convenzionali, circostanza che spinse i progettisti ad adottare soluzioni tecniche particolari. Il calore in eccesso proveniente dal reattore costringe poi a utilizzare grandi quantit\u00e0 di acqua per raffreddarne il ciclo primario. Ci\u00f2 rende necessario l'impiego di potenti pompe che aumentano notevolmente la quantit\u00e0 di rumore emesso. Rispetto ai sottomarini diesel-elettrici le unit\u00e0 dotate di propulsione nucleare risultano particolarmente rumorose. Sulle unit\u00e0 di ultimissima generazione \u00e8 possibile raffreddare il reattore sfruttando i flussi convettivi del liquido refrigerante senza dover ricorrere all'ausilio di pompe. Questo funziona per\u00f2 solo a regimi ridotti, mentre non appena la potenza richiesta al reattore aumenta risulta indispensabile l'ausilio delle pompe di raffreddamento. Inoltre per ridurre le vibrazioni trasmesse dalla turbina allo scafo l'intero impianto viene alloggiato su appositi assorbitori d'urto che ne riducono le vibrazioni.\nUna diversa soluzione tecnica sviluppata in tempi recenti fu l'introduzione delle pile a combustibile che consentono di prolungare significativamente l'autonomia in immersione dei battelli diesel-elettrici. A loro volta per\u00f2 anche le pile a combustibile presentano inconvenienti notevoli: il loro costo \u00e8 elevato e la quantit\u00e0 di corrente fornita \u00e8 relativamente limitata. A meno di un'eventuale regolazione del flusso di idrogeno e di ossigeno la corrente elettrica risulta costante e non pu\u00f2 essere incrementata oltre un certo limite anche aumentando la pressione ad entrambi i lati della \"proton exchange membrane\". Per raggiungere elevati picchi di potenza risulta quindi necessario abbinare l'utilizzo delle pile a combustibile con quello degli accumulatori.\nGli altri operatori.\nOltre alle nazioni gi\u00e0 citate in precedenza (Stati Uniti, Russia, Germania, Italia), tra i principali utilizzatori di sottomarini spiccano Regno Unito, Francia e Cina. Queste tre potenze nucleari dispongono di sottomarini SSBN e SSN, sia pure in numero notevolmente inferiore rispetto a Stati Uniti e Russia. L'unica grande potenza sprovvista di SSBN \u00e8 ancora l'India che fino ad ora si \u00e8 limitata a ricevere in leasing unit\u00e0 SSN prima di fabbricazione sovietica e poi russa. Diverso \u00e8 il discorso per il Giappone che, non potendo per scelta costituzionale dotarsi di armamenti nucleari, ha comunque costruito e mantenuto una consistente flottiglia di battelli convenzionali. Dopo aver raggiunto un picco nel dopoguerra, complessivamente il numero di paesi che operano sottomarini \u00e8 andato via via riducendosi a partire dalla fine della guerra fredda, probabilmente per l'elevato costo di gestione di queste unit\u00e0 che ha disincentivato l'acquisizione di nuove unit\u00e0 per sostituire quelle in radiazione.\nRegno Unito.\nL'evoluzione dei sottomarini nel Regno Unito fino allo scoppio della Seconda guerra mondiale fu simile a quella che avvenne in molti altri paesi europei. Con la fine del conflitto per\u00f2 anche la Royal Navy si ritrov\u00f2 a gestire un vasto numero di unit\u00e0 ormai obsolete. Analogamente a quanto avvenne negli Stati Uniti, le conoscenze acquisite in Germania innovarono radicalmente la concezione e la progettazione delle nuove unit\u00e0. Si punt\u00f2 quindi a ridurre il numero di sottomarini in favore dell'introduzione di unit\u00e0 decisamente pi\u00f9 moderne. Anche il Regno Unito intraprese la strada della propulsione nucleare e nel 1963 fu varato il primo sottomarino atomico, l'HMS \"Dreadnought\". Quattro anni pi\u00f9 tardi fu varato il primo SSBN della Royal Navy, l' che diede anche il nome a questa classe composta da quattro unit\u00e0 armate con missili Polaris. A partire dalla met\u00e0 degli anni novanta le unit\u00e0 della classe Resolution furono sostituite da quelle pi\u00f9 avanzate della classe Vanguard che furono armate con missili Trident di ultima generazione. Tra i molti primati che spettano alla Royal Navy va quello della prima unit\u00e0 SSN al mondo ad avere affondato una nave nemica: nel corso della Guerra delle Isole Falkland l', un SSN della classe Churchill, affond\u00f2 al largo delle coste dell'Argentina l'incrociatore \"Belgrano\". Nonostante la buona prova dei propri sottomarini nucleari, la marina inglese fece sviluppare diverse classi di sottomarini diesel-elettrici che ebbero anche discreti successi nell'esportazione, come la classe Oberon, esportata in Australia (6), Brasile (3) e Canada (4), e la classe Upholder, ora venduta al Canada e rinominata \"Victoria\". Dal 1994 il Regno Unito si \u00e8 impegnato nel rinnovamento dei propri sottomarini nucleari d'attacco (SSN) lanciando un programma che ha dato origine alla nuova classe Astute che dovrebbe sostituire la Classe Trafalgar.\nFrancia.\nAl termine della seconda guerra mondiale la Francia si ritrovava quasi completamente sprovvista di sottomarini e con un sensibile gap tecnologico da colmare. L'occupazione tedesca aveva impedito qualsiasi attivit\u00e0 di sviluppo nel settore e le principali infrastrutture risultavano pressoch\u00e9 distrutte.\nCi\u00f2 nonostante, l'impegno francese per recuperare il divario rispetto alle altre superpotenze fu estremamente efficace e gi\u00e0 nei primi anni cinquanta era iniziato lo sviluppo di unit\u00e0 dotate di propulsione nucleare privilegiando, contrariamente ad altri paesi, gli SSBN rispetto agli SSN.\nNel 1967 entr\u00f2 in servizio la prima unit\u00e0 della Classe Le Redoutable, composta da 6 unit\u00e0, sostituite solo verso la fine degli anni novanta dai sottomarini della Classe Le Triomphant.\nContrariamente alla Royal Navy la marina militare francese non equipaggi\u00f2 i propri SSBN con missili di fabbricazione statunitense ma svilupp\u00f2 un proprio sistema d'arma.\nA partire dal 1979 gli SSBN francesi furono affiancati dagli SSN della Classe Rubis che a partire dal 2017 dovrebbero essere sostituiti dagli SSN della Classe Suffren.\nNel dopoguerra, la Francia costru\u00ec per la Marine nationale i seguenti sottomarini : 6 della , 4 della , 11 della , 2 sottomarini sperimentali e , 6 della , 4 della , 6 della , 4 della e 6 della (questi ultimi in costruzione).\nCina.\nLa Cina \u00e8 stata l'ultima, tra le grandi potenze nucleari, ad essersi dotata di sottomarini atomici. Fino a met\u00e0 degli anni sessanta il grosso della flotta cinese era composta da unit\u00e0 di fabbricazione sovietica di seconda mano o costruite su licenza. Con il deteriorarsi dei rapporti tra Cina e Unione Sovietica, la cessione di mezzi e tecnologia da parte dell'URSS fu interrotta. L'ultimo contributo tecnologico ricevuto dalla Cina fu probabilmente la fornitura dei progetti per la costruzione di sottomarini della classe Golf I. A partire dalla met\u00e0 degli anni sessanta la Cina inizi\u00f2 quindi a sviluppare unit\u00e0 di propria concezione e nel 1974 entr\u00f2 in servizio la prima unit\u00e0 della Classe Han dotata di propulsione nucleare. Dal 1987 anche la Cina dispone di un SSBN della classe Xia., invero caratterizzata da ridotti livelli di operativit\u00e0 ed equipaggiata con missili balistici a media gittata. Nonostante gli enormi sforzi cinesi per sviluppare queste unit\u00e0, la costruzione di nuovi sottomarini avvenne molto lentamente, tanto che della classe Han furono costruite dal 1974 al 1992 sole cinque unit\u00e0. \u00c8 attualmente in sviluppo una nuova generazione di sottomarini nucleari d'attacco, la Tipo 093 \"Shang\", paragonabile ai vecchi battelli della classe Victor russa, e un nuovo SSBN, il Tipo 94 \"Jin\", che come lo Xia viene mutuato dallo scafo della classe di SSN coeva, opportunamente allungato.\nGiappone.\nTra le nazioni con una delle pi\u00f9 lunghe tradizioni nella progettazione e costruzione di sottomarini spicca anche il Giappone, che mise in servizio i suoi primi battelli gi\u00e0 a partire dalla guerra russo giapponese nel 1905. Da allora le unit\u00e0 sottomarine furono una componente costantemente presente nell'arsenale militare nipponico e divennero un importante pilastro della marina imperiale giapponese. Numerosissimi furono di conseguenza i progetti sviluppati dal Giappone specialmente nel periodo compreso tra l'inizio degli anni venti e la fine della seconda guerra mondiale. Durante questi due decenni la marina militare giapponese mise in servizio un vasto numero di unit\u00e0, molte delle quali per l'epoca modernissime, come l'unit\u00e0 Nr. 71. Sorprendentemente per\u00f2 i progetti delle unit\u00e0 realizzate durante la seconda guerra mondiale, come quelle della classe I-400 e KD, non furono altrettanto riusciti. Perlopi\u00f9 le unit\u00e0 utilizzate durante il conflitto erano unit\u00e0 dalle dimensioni spropositate, spesso equipaggiate di un hangar per ospitare un velivolo o dotate di appositi accorgimenti per trasportare un minisottomarino o un Kaiten da impiegare in attacchi contro le unit\u00e0 nemiche ormeggiate in porto. Queste complesse sovrastrutture limitavano per\u00f2 in modo considerevole l'autonomia delle unit\u00e0 in immersione rendendole vulnerabili agli attacchi delle navi nemiche e dei ricognitori aerei.\nAlla fine del conflitto dopo la capitolazione del Giappone tutte le unit\u00e0 ancora operative dovettero essere cedute agli alleati che le ispezionarono negli stessi porti giapponesi dov'erano ormeggiate. Il grosso della flotta venne quindi autoaffondato al largo delle coste, mentre alcune poche unit\u00e0, ritenute di interesse da parte delle forze alleate furono trasferite negli Stati Uniti per ispezioni pi\u00f9 approfondite. A partire dal 1950, dopo che il Giappone aveva ricevuto il permesso da parte degli Alleati di dotarsi nuovamente di forze armate, la marina militare giapponese ricevette in prestito dagli Stati Uniti un sottomarino non modificato della classe Gato che portava il nome di USS \"Mingo\" che utilizz\u00f2 per l'addestramento dei propri equipaggi. Il primo sottomarino di fabbricazione giapponese a entrare in servizio nel dopoguerra fu invece lo \"Oyashio\". Varato nel 1959, fu la prima unit\u00e0 della classe Hayashio, che comprendeva ulteriori tre sottomarini che vennero acquisiti nel corso degli anni seguenti. Attualmente il Giappone possiede una flottiglia di 18 sottomarini convenzionali e sta sperimentando battelli con propulsione AIP. La spina dorsale di questa forza \u00e8 la classe Harushio, che \u00e8 un miglioramento della precedente classe Yushio, con scafo a goccia e siluri guidati di tipo Mk48 ADCAP, sonar fisso ZQQ e sonar filabile TASS (Towed Array Sensor Sonar).\nIncidenti avvenuti a bordo di sottomarini.\nMolti sottomarini sono andati perduti a causa di incidenti provocati da vari fattori, come errori di costruzione ed errori umani. Gi\u00e0 a partire dagli albori si sono registrate numerose sciagure, basti pensare che l'\"Hunley\", prima di andare perso nel corso dell'attacco contro la USS \"Housatonic\", affond\u00f2 pi\u00f9 volte durante le prove causando ogni volta la morte di tutto l'equipaggio. Sorte analoga spett\u00f2 a molte unit\u00e0 del primo decennio del XX secolo, tra le quali il sommergibile \"Nr 6\" della marina imperiale giapponese che affond\u00f2 nel 1910 causando la morte di tutti i membri dell'equipaggio. Molte altre unit\u00e0 scomparvero nel corso dei due conflitti mondiali per cause non imputabili al fuoco nemico, e la loro sorte resta a tutt'oggi ignota.\nI principali utilizzatori di sottomarini hanno considerato l'evenienza che un battello resti bloccato sul fondo con l'equipaggio intrappolato nello scafo e hanno messo a punto tecniche e sistemi per l'evacuazione. Questi comprendono sia procedure implementabili autonomamente dall'equipaggio, sia l'impiego di speciali mini-sommergibili di soccorso, come l'americano DSRV o l'italiano MSM, in grado di agganciarsi allo scafo anche a notevole profondit\u00e0 per trarre in salvo i superstiti.\nI francesi.\nTra le unit\u00e0 andate perse per cause non imputabili al fuoco nemico, di cui conosciamo la sorte, spicca il \"Surcouf\". Il sommergibile and\u00f2 perso il 18 febbraio 1942 in seguito a una collisione con il mercantile americano \"Thomson Lykes\" che caus\u00f2 l'affondamento dell'unit\u00e0 e la morte di tutto l'equipaggio. Questo incidente, che cost\u00f2 complessivamente la vita a 130 membri dell'equipaggio, \u00e8 il pi\u00f9 grave mai registrato nella storia dei sottomarini. Anche in periodi di pace per\u00f2 i sottomarini si rivelarono vulnerabili alle collisioni in mare e tali incidenti sono ancora oggi relativamente frequenti. L'affinamento delle tecniche costruttive rese invece pi\u00f9 rari gli incidenti causati da difetti di costruzione, anche se molte unit\u00e0 completate nel dopoguerra non erano immuni a ripetuti problemi tecnici che in alcuni casi determinarono la perdita dell'unit\u00e0. \u00c8 tristemente nota la serie di sciagure che interess\u00f2 le unit\u00e0 della Classe Daphn\u00e9. Nel 1970 due sottomarini di questa classe, il \"Minerve\" e l'\"Eurydice\", andarono persi a distanza di pochi mesi uno dall'altro in circostanze misteriose. Stessa sorte sarebbe toccata a una terza unit\u00e0, \"La Flore\", se non fosse stato per la prontezza dell'equipaggio che si accorse tempestivamente di una falla nello snorkel e provvedette a far riemergere il battello prima che affondasse. Dopo l'episodio tutte le unit\u00e0 della classe furono modificate. Tuttavia nel 1972 una falla nello scafo provoc\u00f2 la perdita di un terzo sottomarino della classe.\nIl K-19.\nLe vicende del \"K-19\", primo SSBN sovietico, sono particolarmente note nella casistica degli incidenti dei sottomarini, in quanto l'esigenza di schierare rapidamente il battello, simbolo di potenza strategica, mise in secondo piano i requisiti di sicurezza e determin\u00f2 una serie funesta di avarie e malfunzionamenti. Gi\u00e0 nel corso della sua prima missione si registr\u00f2 l'avaria di una delle pompe del refrigerante del reattore nucleare, che caus\u00f2 la fuoriuscita di materiale radioattivo e di conseguenza la contaminazione di alcuni membri dell'equipaggio. Un'avaria al circuito di raffreddamento nel luglio del 1961 determin\u00f2 il surriscaldamento incontrollato del reattore. La fusione catastrofica fu evitata grazie al sacrificio di alcuni uomini dell'equipaggio che ripararono il circuito esponendosi a dosi letali di radiazioni. Un altro incidente nel 1972 determin\u00f2 un incendio che caus\u00f2 la morte di 28 marinai. Nonostante queste e altre disavventure, il sottomarino rest\u00f2 in servizio fino al 1991.\nStati Uniti.\nLa marina americana perse in circostanze misteriose due sottomarini nucleari, l'USS \"Thresher\" e l'USS \"Scorpion\", appartenenti rispettivamente alle classi Thresher e Skipjack. La prima scomparve il 10 aprile 1963 e la seconda il 22 maggio 1968, entrambe senza inviare nessun segnale di SOS. I relitti furono ritrovati solo dopo lunghe ricerche subacquee. Le cause delle due sciagure non sono mai state accertate ma l'ipotesi pi\u00f9 plausibile, almeno per il Tresher, \u00e8 quella dell'esplosione accidentale di uno dei siluri in dotazione.\nAltri incidenti sovietici.\nSorte altrettanto misteriosa \u00e8 toccata al sottomarino russo \"K-129\", della classe Golf, che affond\u00f2 nel 1968 nell'oceano Pacifico e che fu oggetto di una spettacolare quanto segreta operazione di recupero da parte statunitense, nella quale venne messa in campo una nave appositamente costruita, la \"Glomar Explorer\", di propriet\u00e0 del miliardario Howard Hughes.\nParticolarmente tragici e spettacolari furono invece gli eventi che videro l'affondamento del \"K-219\", un'unit\u00e0 della classe Yankee che gi\u00e0 dal suo ingresso in servizio fu vittima di una serie di incidenti. Il \"K-219\" and\u00f2 perso il 6 ottobre 1986 in seguito ad un'esplosione avvenuta due giorni prima in uno dei 16 silos nei quali erano stivati i missili balistici. L'esplosione, avvenuta in seguito a una falla che danneggi\u00f2 uno dei missili e ne caus\u00f2 la fuoriuscita del propellente, danneggi\u00f2 lo scafo in modo gravissimo e provoc\u00f2 un incendio che non pot\u00e9 essere domato anche dopo ore e che continu\u00f2 fino a quando l'unit\u00e0 non affond\u00f2. Anche le testate nucleari del missile interessato dall'esplosione furono danneggiate e si registr\u00f2 una contaminazione da plutonio. Peggio ancora, a causa dell'esplosione l'impianto di refrigeramento del reattore nucleare fu danneggiato in modo irreparabile. Si rischi\u00f2 quindi di incorrere nella fusione del nocciolo, che pot\u00e9 essere evitata solo grazie al sacrificio dell'ufficiale addetto agli armamenti e del marinaio Sergej Preminin, che riuscirono dopo numerosi tentativi a spegnere il reattore e a evitare la catastrofe, recandosi direttamente all'interno del reattore e spegnendolo manualmente. Sfortunatamente per\u00f2 Sergej Preminin dopo aver adempiuto al suo dovere rimase intrappolato nel reattore a causa di una depressione che rese impossibile la riapertura della botola d'accesso. Preminin mor\u00ec, dopo alcuni disperati tentativi da parte dei suoi compagni di riaprire la botola, a causa delle elevatissime temperature all'interno del reattore. Per il suo sacrificio estremo Preminin ricevette l'ordine della Stella Rossa.\nUltimo grave avvenimento che caus\u00f2 la morte di pi\u00f9 di un centinaio di persone e che scosse l'opinione pubblica fu l'affondamento del \"Kursk\" il 12 agosto del 2000, quando in seguito all'esplosione di un siluro nel compartimento armi l'unit\u00e0 and\u00f2 quasi completamente distrutta. Vani furono i tentativi di salvare i 23 membri dell'equipaggio sopravvissuti ma rimasti intrappolati all'interno dello scafo. Diversi tentativi da parte di unit\u00e0 russe e in seguito anche da parte di sommozzatori norvegesi e inglesi fallirono e i 23 superstiti morirono verosimilmente per asfissia una volta terminate le scorte di ossigeno.\nSottomarini nella cinematografia e nella letteratura.\nI sottomarini nella cinematografia.\nNumerosi film sono stati dedicati ai sottomarini, molti dei quali tratti anche da vicende realmente accadute. Molti sono inoltre i film dedicati a vicende avvenute durante la seconda guerra mondiale o che prendono spunto da esse, come il film \"U-Boot 96\", tratto parzialmente da un bestseller di Lothar-G\u00fcnther Buchheim dal titolo \"Die Eichenlaubfahrt\", che narra le vicende di un U-Boot tedesco della seconda guerra mondiale. Non mancano film che invece prendono spunto da possibili scenari contemporanei frutto della fantasia di registi e autori. Basti pensare al film \"Caccia a Ottobre Rosso\" girato nel 1990 e tratto da un romanzo di Tom Clancy con il protagonista interpretato da Sean Connery ambientato a bordo di un sottomarino sovietico della classe Typhoon modificato che tenta di fuggire in occidente. Altro film contemporaneo frutto dell'immaginazione dei suoi produttori, \u00e8 \"Allarme Rosso\", girato nel 1995 con i protagonisti interpretati da Denzel Washington e Gene Hackman e che ha come trama l'ammutinamento di parte dell'equipaggio durante una delicata operazione militare, a causa di un ordine di lancio di missili nucleari giustamente messo in dubbio dal primo ufficiale. Tra i film pi\u00f9 recenti e pi\u00f9 noti che prendono spunto da vicende realmente avvenute spicca il film \"K-19 The Widowmaker\", che narra gli eventi che videro negli anni sessanta come protagonista l'omonimo sottomarino sovietico. Ambientato invece durante la Seconda guerra mondiale \u00e8 il film del 2000 \"U-571\" (USA) diretto da Jonathan Mostow e interpretato da Harvey Keitel e Matthew McConaughey.\nCelebre \u00e8 poi il sottomarino giallo del film a cartone animato \"Yellow Submarine\" sui Beatles, ispirato all'omonima canzone del 1966.\nI sottomarini nella letteratura.\nMolti autori hanno scritto romanzi imperniati su sottomarini o su mezzi in grado di esplorare gli abissi marini, tra i quali spicca la celeberrima opera \"Ventimila leghe sotto i mari\" di Jules Verne. Il pi\u00f9 celebre tra tutti i romanzi ispirati ad uno scenario realistico rimane sicuramente \"La grande fuga dell'Ottobre Rosso\" di Tom Clancy, dal quale \u00e8 stato tratto il film \"Caccia a Ottobre Rosso\". Un filone di romanzi basato interamente sui sottomarini \u00e8 stato invece scritto da Patrick Robinson con la determinante collaborazione dell'ammiraglio inglese John \"Sandy\" Woodward, che comand\u00f2 la forza d'attacco inglese durante la guerra delle Falkland e successivamente le forze subacquee inglesi. Questi romanzi, il primo dei quali si intitola \"Classe Nimitz\", trattano con un elevato grado di dettaglio dei possibili scenari legati all'uso di sottomarini convenzionali e nucleari."}
{"id": "55495", "revid": "767487", "url": "https://it.wikipedia.org/wiki?curid=55495", "title": "Diritto processuale civile", "text": "Il diritto processuale civile \u00e8 il complesso delle norme giuridiche che, in un determinato Stato, regolano lo svolgimento del processo civile.\nTale strumento si giustifica perch\u00e9 lo Stato non pu\u00f2 tollerare che i soggetti privati provvedano autonomamente alla risoluzione dei conflitti che normalmente insorgono nell'ambito della convivenza.\nPrinc\u00ecpi generali.\nIn generale, si deve indicare una prima grande divisione delle norme esistenti all'interno di un ordinamento giuridico ovvero la partizione tra diritto sostanziale e diritto strumentale: il primo detta norme valide per la convivenza sociale ed il fisiologico svolgimento dei rapporti, il secondo fornisce invece gli strumenti giuridici per l'eventuale tutela delle posizioni sostanziali nonch\u00e9 per la realizzazione coattiva delle stesse, ove necessaria.\nIn relazione alle diverse forme di tutela il legislatore ne individua tre, ognuna con caratteristiche peculiari: la tutela di cognizione (o cognitiva), la tutela esecutiva e quella cautelare.\nPi\u00f9 in particolare, per l'attivit\u00e0 di cognizione si pu\u00f2 affermare che quando un soggetto asserisca di essere titolare di un diritto soggettivo ed assuma che un consociato non abbia adempiuto una precisa regola e le parti non pervengono a una composizione spontanea del conflitto, l'ordinamento giuridico deve, innanzitutto, accertare l'esistenza del diritto soggettivo dedotto in giudizio e se quest'ultimo \u00e8 stato violato. In tal modo l'attivit\u00e0 cognitiva si estrinseca in tre diverse azioni esperibili: l'azione di mero accertamento, l'azione di condanna, l'azione costitutiva.\nQuanto, invece, per la tutela di esecuzione essa mira alla realizzazione concreta del diritto di credito nascente da un rapporto obbligatorio, qualunque sia la sua fonte legale o giudiziale. Bisogna, infatti, considerare che tale forma di tutela \u00e8 invocabile qualora si sia in possesso di un titolo esecutivo a norma dell'art. 479 c.p.c.\nInfine, per quanto concerne la tutela cautelare essa si ha in tutti quei casi nei quali si vuole \"preservare\" il diritto soggettivo dall'eventuale pregiudizio che pu\u00f2 determinare il passare del tempo necessario ad arrivare a una sentenza di merito.\nL'ordinamento prevede una tutela cautelare conservativa (es. il sequestro) e un'anticipatoria (es. accertamento tecnico preventivo).\n\u00c8 la nostra stessa Costituzione che sancisce all'art. 24 il diritto che tutti i soggetti hanno di agire in giudizio per la tutela dei propri diritti ed interessi legittimi.\nTuttavia, il diritto alla tutela giurisdizionale \u00e8 condizionato dall'interesse ad agire, che nel sistema del diritto processuale civile costituisce presupposto fondamentale dell'azione (art. 100 cpc).\nNel nostro ordinamento statale, le norme relative al processo civile, sono state raggruppate principalmente nel Codice di Procedura Civile. Va segnalato tuttavia che norme processuali, ovvero strettamente attinenti al processo, sono presenti anche in altri codici e leggi. Cos\u00ec ad esempio le norme relative a determinati mezzi di prova, alla loro ammissibilit\u00e0 ecc. o, in relazione alla giurisdizione del giudice, nella legge regolante il diritto internazionale privato.\nLa normativa processuale si presenta quindi come un corpus normativo complesso.\nDi peculiare previsione \u00e8 la normativa relativa al processo del lavoro, che pur integrandosi all'interno del diritto processuale civile, prevede un rito parzialmente differenziato.\nIl processo del lavoro prevede particolari tutele a favore della parte \"debole\" del rapporto di lavoro, ossia, del lavoratore, accelerando i tempi del procedimento e alleggerendo le formalit\u00e0 e prevedendo dei poteri officiosi da parte del giudice, non presenti nel giudizio ordinario di cognizione.\nNel processo del lavoro sussiste l'obbligo, per il giudice, di tentare la conciliazione tra le parti; obbligo non previsto, invece, nel processo di cognizione (quello ordinario) ove \u00e8 previsto esclusivamente \"Quando la natura della causa lo concede\".\nNorme costituzionali.\nIl processo civile e le sue norme devono uniformarsi al dettato di alcune norme Costituzionali.\nIn prima battuta possiamo prendere in considerazione gli artt. 101 e 104 Cost. che sanciscono l'indipendenza \u201cesterna\u201d della magistratura.\nLa magistratura \u00e8 potere autonomo dai restanti due poteri legislativo ed esecutivo e si autogoverna mediante il C.S.M. nel rispetto della legge.\nL'art. 107 Cost. riguarda invece l'indipendenza \u201cinterna\u201d della magistratura, disponendo l'uguaglianza di ordine e grado tra i magistrati e la loro differenziazione solo per motivi di competenza.\nLo stesso articolo dispone poi l'inamovibilit\u00e0 del giudice (salvo disposizioni del C.S.M.) a cui s'aggancia l'art. 25 Cost. che prevede che il giudice sia precostituito per legge.\nPer quanto riguarda il processo e le restanti parti tra cui si svolge, l'art. 24 Cost. sancisce due principi estremamente importanti:\n- Il diritto d'azione per la tutela in giudizio di un diritto soggettivo o di un interesse legittimo.\n- Il diritto di difesa in ogni stato e grado del procedimento\nInfine occorre richiamare il dettato dell'art. 111 Cost. che oltre a disporre l'obbligo della motivazione dei provvedimenti prevede il diritto al giusto processo.\nIl giusto processo si ottiene quando:\n1 \u00c8 disciplinato dalla legge\n2 Si svolge nel contraddittorio tra le parti\n3 Si svolge di fronte a giudice terzo e imparziale\n4 Si svolge in una durata di tempo ragionevole (ricavata poi in norme internazionali)\nLegge ordinaria.\nArt. 2907 c.c. Principio Dispositivo\nLa tutela giurisdizionale si attiva su istanza di parte.\nChi dispone di un diritto \u00e8 l'unico, salvo rare ipotesi di legge, che pu\u00f2 chiederne la tutela in giudizio. Questo \u00e8 in sintesi il Pr. Dispositivo \u201cpuro\u201d riguardante l'attivazione della tutela.\nPer l'iter probatorio vale invece il Pr. Dispositivo \u201ctemperato\u201d per il quale il mezzi istruttori sono soggetti a regole precise.\nArt. 112 c.p.c. Principio corrispondenza chiesto-pronunciato\nIl giudice deve pronunziare su tutta la domanda e non oltre i limiti di essa.\nSe incompleta si avr\u00e0 \u201comessa pronunzia\u201d e il necessario riesame in appello.\nSe oltre i limiti si avr\u00e0 \u201cextrapetizione \u2013 ultrapetizione\u201d e la nullit\u00e0 relativa appunto alla sola parte eccedente il \u201cthema decidendum\u201d\nArt. 116 c.p.c. Principio del libero convincimento del giudice \nLa decisione del giudice si fonda sulla valutazione delle prove fornitegli dalle parti durante il processo. \nLe 'prove legali (giuramento \u2013 confessione \u2013 atto pubblico \u2013 scrittura privata autenticata o riconosciuta) hanno un valore probatorio determinato a priori per legge, al giudice quindi non resta altro che constatare un dato di fatto imprescindibile e incontestabile (salvo querela di falso per prove precostituite).\nLe altre prove sono dette libere e vengono valutate dal giudice secondo il suo \u201cprudente apprezzamento\u201d: per esse il giudice dovr\u00e0 rendere conto del proprio ragionamento con una motivazione in fatto e in diritto della propria decisione, che dovr\u00e0 essere comprensibile, logica e razionale.\nL'azione.\nIl processo in Italia \u00e8 regolato dal principio dispositivo (che altro non \u00e8 che una manifestazione del diritto d'azione sancito dall'art. 24 Cost.). Questo principio dispone che l'azione \u00e8 l'attribuzione dell'iniziativa giudiziaria che spetta al titolare del diritto di cui si chiede la tutela.\nAzione e diritto sostanziale tuttavia possono essere attribuiti a due soggetti diversi, come ad esempio nel caso della tutela del minore.\nIl processo di cognizione \u00e8 la figura processuale con cui si esprime la tutela dichiarativa.\nLa tutela dichiarativa \u00e8 quel tipo di tutela finalizzata all'effettiva risoluzione delle controversie, in questi casi il giudice decide la regola di diritto da applicare al caso concreto.\nLe azioni di cognizione sono di tre tipi:\n- Accertamento: quando si afferma il vanto di un diritto che un altro soggetto ritiene inesistente, o quando si contesta il diritto altrui (acc.negativo)\n- Condanna: si afferma una lesione da parte un soggetto e si chiede la condanna di questo al risarcimento in forma specifica o per equivalente monetario. \u00c8 l'unica la quale sentenza pu\u00f2 valere come Titolo Esecutivo, atto che prepara l'esecuzione forzata.\n- Costitutiva: si afferma il semplice fatto costitutivo alla base di un diritto potestativo. Si richiede la costituzione, la modificazione o l'estinzione di rapporti giuridici.\nL'azione costitutiva \u00e8 soggetta al regime di tipicit\u00e0, l'art. 2908 c.c. dispone che pu\u00f2 essere esperita nei soli casi previsti dalla legge.\nPresupposti processuali e condizioni dell'azione.\nPrima di scendere nell'indagine di merito(fondatezza dell'azione) il giudice deve svolgere due tipi di accertamenti preliminari volti a verificare la fondatezza della domanda. Tuttavia, \u00e8 da precisare che oggi una siffatta distinzione \u00e8 recessiva e sintomatica di una nozione di rapporto giuridico processuale ormai abbandonata.\nNe deriva che oggi sussiste una sola categoria, rappresentata dalle cosiddette condizioni di dedicibilit\u00e0 della causa nel merito.\nAd ogni modo a mero titolo esemplificativo, si pu\u00f2 segnalare che cosa s'intendeva per presupposti processuali e condizioni dell'azione sino a qualche tempo fa.\nI presupposti processuali riguardano l'instaurazione del processo:\nSe giudice non pu\u00f2 procedere perch\u00e9 manca un presupposto emaner\u00e0 una sentenza meramente processuale che non consuma l'azione, cosiddetto \u201cGiudicato Formale\u201d.\nLe condizioni dell'azione invece riguardano la proponibilit\u00e0 della domanda.\n- Possibilit\u00e0 giuridica, valutare se azione rientra in fattispecie normativa esistente.\n- Legittimazione ad agire, corrispondenza tra colui che pone la domanda e colui che \u00e8 titolare del diritto (vi sono casi eccezionali come \u201calienazione res litigiosa\u201d in cui un soggetto sta in causa per un diritto che non \u00e8 pi\u00f9 suo)\n- Interesse ad agire, il soggetto che propone la domanda deve avere interesse alla tutela giurisdizionale del diritto che afferma."}
{"id": "55496", "revid": "339392", "url": "https://it.wikipedia.org/wiki?curid=55496", "title": "Sv\u0101dhisthana cakra", "text": ""}
{"id": "55497", "revid": "339392", "url": "https://it.wikipedia.org/wiki?curid=55497", "title": "Mul\u0101dhara cakra", "text": ""}
{"id": "55502", "revid": "339392", "url": "https://it.wikipedia.org/wiki?curid=55502", "title": "Meridiano (filosofia)", "text": ""}
{"id": "55507", "revid": "1795", "url": "https://it.wikipedia.org/wiki?curid=55507", "title": "Channukah", "text": ""}
{"id": "55520", "revid": "2207", "url": "https://it.wikipedia.org/wiki?curid=55520", "title": "Codice morse", "text": ""}
{"id": "55524", "revid": "933835", "url": "https://it.wikipedia.org/wiki?curid=55524", "title": "Geta", "text": "Figura storica.\nGeta fu il figlio pi\u00f9 giovane di Settimio Severo dalla seconda moglie Giulia Domna e nacque a Roma, quando suo padre era solo un governatore provinciale al servizio dell'imperatore Commodo.\nDipinto nel tondo della famiglia dei Severi, insieme a Settimio Severo, Giulia Domna e Caracalla, la sua faccia fu cancellata a causa della \"damnatio memoriae\" ordinata da suo fratello Caracalla, che lo aveva fatto assassinare.\nGeta fu sempre posto in secondo piano rispetto a suo fratello maggiore Caracalla.\nForse per questo, le relazioni tra i due furono difficili sin dall'infanzia. I conflitti erano costanti e spesso richiedevano la mediazione della madre. Per placare il figlio pi\u00f9 giovane, Settimio Severo diede a Geta il titolo di \"Cesare\" nel 198.\nDurante la campagna contro i Britanni dell'inizio III secolo, la propaganda imperiale pubblicizzava una famiglia felice che divideva le responsabilit\u00e0 del potere. Caracalla era il vicecomandante dell'esercito, Giulia Domna il consigliere di fiducia e Geta aveva compiti amministrativi e burocratici. Ma l'antipatia e la rivalit\u00e0 tra i due fratelli era ben lontana dall'essere risolta.\nQuando Settimio Severo mor\u00ec il 4 febbraio 211 a Eburacum, Caracalla e Geta furono proclamati insieme imperatori e ritornarono a Roma. Il loro governo congiunto si rivel\u00f2 un fallimento, e governarono insieme solo sotto l'influenza e il consiglio della loro madre, Giulia Domna. Fonti successive ipotizzano che i fratelli volessero dividere l'impero in due met\u00e0, ma questo non accadde a causa della forte opposizione e influenza della loro madre. Verso la fine del 211 la situazione era divenuta insostenibile. Il 26 dicembre del 211 Geta venne fatto uccidere tramite un gruppo di centurioni da suo fratello Caracalla tra le braccia della madre Giulia Domna. Fu sepolto in una tomba creata per lui sul Settizonio costruito dal padre; in seguito la zia Giulia Mesa, sorella di Giulia Domna, lo fece inumare nel Mausoleo di Adriano, anche se un edificio sulla via Appia, detto appunto tomba di Geta, viene identificato col suo mausoleo.\n\"Damnatio memoriae\".\nDopo il fratricidio, Caracalla infang\u00f2 la sua memoria e ordin\u00f2 che il suo nome fosse rimosso da tutte le iscrizioni (\"damnatio memoriae\"). A quel punto, come unico imperatore, ebbe l'opportunit\u00e0 di sbarazzarsi dei suoi nemici politici: le fonti riferiscono che in questo periodo furono uccise o proscritte circa 20 000 persone. Tra le vittime della repressione si segnala il giurista Emilio Papiniano, che fu decapitato, su ordine di Caracalla, per essersi rifiutato di comporre un'apologia del fratricidio.\nCaracalla decise di eliminare per sempre le prove dell'esistenza del fratello, attuando questa procedura riservata soltanto a uomini che con le loro azioni avevano macchiato l'onore romano. Esempi di \"damnatio memoriae\" sono presenti sull'arco di Settimio Severo a Roma nel Foro, dove il nome di Geta venne cancellato e sostituito dalle parole \"optimis fortissimisque principibus\", e nell'arco severiano di Leptis Magna, dove la figura di Geta \u00e8 abrasa dall'arco stesso. La distruzione della memoria di Geta fu tra le pi\u00f9 capillarmente eseguite nella storia di Roma: per questo trovarne tracce o ritratti \u00e8 estremamente raro e difficile. Tra i possibili busti superstiti di Geta ne esiste uno nel Museo archeologico nazionale di Orvieto, che fu ritrovato sepolto con la testa appoggiata a una bozza di pietra a mo' di cuscino e un altro, rinvenuto presso Sabucina, esposto al Museo Archeologico di Caltanissetta.\nRe leggendario della Britannia.\nNella sua \"Historia Regum Britanniae\", Goffredo di Monmouth sostiene che Geta fu nominato re britannico dalle legioni a Eburacum. In risposta, i britanni scelsero invece Caracalla. I due fratelli, per\u00f2, discutevano per ogni cosa e alla fine Caracalla tent\u00f2 di assassinare Geta durante i \"Saturnalia\", senza per\u00f2 riuscirvi. Ma in dicembre, durante un incontro con il fratello, Caracalla fece uccidere Geta da un centurione."}
{"id": "55525", "revid": "1564499", "url": "https://it.wikipedia.org/wiki?curid=55525", "title": "Parco nazionale del Vesuvio", "text": "Il Parco nazionale del Vesuvio \u00e8 un parco nazionale istituito il 5 giugno 1995 per il grande interesse geologico, biologico e storico che il suo territorio rappresenta. Il parco si sviluppa attorno al complesso vulcanico Somma-Vesuvio e la sede \u00e8 situata nel comune di Ottaviano, nella citt\u00e0 metropolitana di Napoli. Il Parco Nazionale del Vesuvio nasce ufficialmente il 5 giugno 1995 per conservare le specie animali e vegetali, le associazioni vegetali e forestali, le singolarit\u00e0 geologiche, le formazioni paleontologiche, le comunit\u00e0 biologiche, i biotopi, i valori scenici e panoramici, i processi naturali, gli equilibri idraulici e idrogeologici e gli equilibri ecologici del territorio vesuviano.\nStoria.\nGi\u00e0 annunciato dalla Legge quadro sulle aree protette del 1991, il parco nazionale del Vesuvio \u00e8 stato istituito con il Decreto del Presidente della Repubblica del 5 giugno 1995, principalmente per:\nAll'interno del Parco \u00e8 presente la Discarica di Cava Sari, per la quale il comune di Terzigno \u00e8 stato al centro di varie polemiche a livello nazionale. Oltre Cava SARI sono presenti in area parco altre tre discariche ufficiali ovvero quelle dell'Ammendola e Formisano ad Ercolano, La \"Porcilaia\" a Torre del Greco e Cava La Marca a Somma Vesuviana, fino alla bonifica completata nel 2019, volta anche a valorizzare tre ville romane rustiche al suo interno, 11.000 metri cubi di rifiuti erano stipati anche a Cava Ranieri a Terzigno.\nIncendio del 2017.\nTra il 5 e il 21 luglio 2017 il parco ha subito gravi danni ambientali a causa di un vasto incendio per il quale si ignorano ancora le cause dell'innesco (allo stato attuale esiste solo un rinviato a giudizio accusato di aver appiccato l'incendio a Torre del Greco, nella pineta nei dintorni della sua abitazione. Tale presunto piromane non \u00e8 stato colto in flagranza di reato ed \u00e8 imputato, dopo alcune intercettazioni telefoniche ed ambientali dei suoi parenti stretti, per aver bruciato un ettaro di pineta.), che ha devastato una vasta area boschiva. A causa di un elevato tasso di siccit\u00e0 nella vegetazione naturale ed antropica, particolarmente per le aree di sottobosco presenti al di sotto delle vaste pinete artificiali impiantate durante gli anni Trenta del XX secolo sulla parte occidentale del complesso vulcanico del Somma-Vesuvio. Il 5 luglio, da via Vesuvio ad Ercolano inizia un incendio purtroppo annunciato e che si propagher\u00e0 fino all'apice del Monte Somma\nL'incendio si \u00e8 rapidamente propagato nei giorni successivi su un vastissimo fronte, che dai punti di innesco \u00e8 arrivato a lambire i centri urbani di Torre del Greco ed Ercolano. Oltre ai Vigili del Fuoco ed ai volontari a terra, sul posto sono intervenuti tre Canadair e cinque elicotteri antincendio della Protezione Civile. Il fumo \u00e8 ricaduto su una vasta zona della Campania, interessando le lontane localit\u00e0 di Avellino e Benevento. L'area interessata dall'incendio ha superato i ettari, dei quali circa 960 sono stati completamente distrutti; altri 770 ettari sono stati \"molto danneggiati\" e ulteriori 250 ettari hanno ricevuto danni minori. La distruzione della foresta ha avuto come conseguenza l'elevazione dell'indice di rischio idrogeologico per l'area interessata.\nIn seguito agli incendi dolosi che hanno colpito il territorio del Parco nell\u2019estate 2017, che hanno determinato gravi danni al patrimonio di biodiversit\u00e0 e, contestualmente, aumentato la suscettibilit\u00e0 del territorio ai fenomeni di dissesto idrogeologico, riducendo, inoltre, i livelli di sicurezza per la fruizione dell\u2019infrastruttura verde dell\u2019area protetta, il Consiglio Direttivo del Parco, con delibera n.26 dell\u201911-09-2017 ha varato il \u201cGrande Progetto Vesuvio\u201d. Nell'ambito del \u201cGrande Progetto Vesuvio\u201d sono stati compiuti interventi di riqualificazione che hanno portato all'inaugurazione di due nuovi sentieri.\nFlora e fauna.\nUn'ulteriore singolarit\u00e0 di questo Parco \u00e8 rappresentata dalla notevole presenza di specie floristiche e faunistiche in rapporto alla sua ridotta estensione: sono presenti ben 612 specie appartenenti al mondo vegetale e 227 specie (tra quelle studiate) appartenenti a quello animale.\nTerritorio.\nIl Parco include e si sviluppa attorno al Vesuvio. Esso rappresenta il tipico esempio di vulcano a recinto, costituito da un cono esterno tronco, il Monte Somma, (oggi spento e con una cinta craterica in buona parte demolita) entro il quale si trova un cono pi\u00f9 piccolo (che rappresenta il Vesuvio, ancora attivo).\nComuni.\nI comuni del parco sono 13 e nello specifico:\nSentieri.\nI sentieri del Parco Nazionale del Vesuvio sono 11:\nAttivit\u00e0.\nNel parco \u00e8 possibile fare escursioni lungo i numerosi sentieri presenti. A seguire gli 11 sentieri ufficiali.\nSentiero n\u00b01 - \"La valle dell'inferno\".\nUno dei sentieri pi\u00f9 lunghi (sfiora i 10\u00a0km), attraversa angusti tornanti in salita e discesa attorno al Vallone Tagliente.\nNel percorso si possono ammirare i Cognoli di Levante, spettacolare esempio di lava a corda.\nSentiero n\u00b02 - \"I Cognoli di Ottaviano\".\nUn ampio giro consente, una volta arrivati al Largo Prisco, il ritorno nello stesso spiazzo, dopo una sequenza di saliscendi.\nSentiero n\u00b03 - \"La traversata del Monte Somma\u201d.\nPercorso che consente di esplorare il passato del grande vulcano, con l'affaccio sul fiume di lava del 1944, panoramiche vedute sul golfo di Napoli, ed attraversamento di gran parte del Monte Somma.\nSentiero n\u00b04 - \"La Riserva Naturale Tirone-Alto Vesuvio\".\nUno dei sentieri pi\u00f9 agevoli (\u00e8 quasi interamente in piano). Attraversa un suggestivo bosco. Questo sentiero ha due curiosit\u00e0: attraversa il punto universalmente ritenuto con la veduta pi\u00f9 spettacolare del Parco e incrocia quella che si ritiene essere la leggendaria baracca della strega Amelia, personaggio dei fumetti di Walt Disney.\nSentiero n\u00b05 - \"La salita al cratere del Vesuvio\".\nQuesto percorso ascende verso il Gran Cono del Vesuvio, attraversando la Capannuccia e il Rifugio Imb\u00f2 prima di ritornare al Piazzale Ercolano (punto di partenza). Tra tutti i percorsi \u00e8 quello pi\u00f9 frequentato.\nSentiero n\u00b06 - \"La strada Matrone\".\nIl percorso prende il nome dai due fratelli che tracciarono il sentiero, quasi un secolo fa.\nLa passeggiata sfiora i 7\u00a0km, durante i quali \u00e8 possibile ammirare le bocche laviche apertesi nel 1906.\nSentiero n\u00b07 - \"Il vallone della profica\".\nQuesto percorso, relativamente breve rispetto agli altri (meno di 2\u00a0km), permette di attraversare la terra in cui nascono i pomodorini a piennolo, tipici del comprensorio vesuviano. Il sentiero termina in una suggestiva pineta.\nSentiero n\u00b08 - \"Lungo il tragitto del trenino a cremagliera\".\nUn tempo l'Eremo del Salvatore era collegato, a valle, con Resina (Ercolano), attraverso un trenino a cremagliera, il cui percorso \u00e8 possibile ammirare da questo sentiero.\nIl percorso, sebbene piuttosto breve (poco pi\u00f9 di un kilometro), presenta qualche forte pendenza ed \u00e8 considerato quindi di difficolt\u00e0 media.\nSentiero n\u00b09 - \"Il fiume di lava\".\nQuesto percorso breve e agevole, inaugurato ufficialmente il 2 Marzo 2020, attraversa un paio di boschetti molto suggestivi, dominati da ginestre e valeriana. Prova l'emozione di passeggiare su una colata lavica, attorniati da un paesaggio quasi lunare.\nSentiero n\u00b010 - \"L'Olivella\".\nL'itinerario percorre lo stradello dell'Olivella che si inerpica tra le campagne di Sant'Anastasia e conduce alle omonime sorgenti a quota 382 m s.l.m.\nSentiero n\u00b011 - \"La pineta di Terzigno\".\nIl sentiero \u00e8 strutturato in un percorso pianeggiante, all'interno di una fitta pineta."}
{"id": "55526", "revid": "987147", "url": "https://it.wikipedia.org/wiki?curid=55526", "title": "Casentino", "text": "Il Casentino (, forse derivante da \"clusus,\" chiuso, oppure \"cluseo,\" vicino, in quanto valle chiusa oppure in prossimit\u00e0 delle terre di Arezzo) \u00e8 una delle quattro vallate principali della provincia di Arezzo, situata a nord della provincia, esteso per una superficie di 826,49\u00a0km\u00b2, e con una popolazione di 48.870 abitanti. Non va confusa con \"Terra passumena\" come erroneamente accade con la zona del Lago Trasimeno vicino ad Arezzo.\nGeografia fisica.\n\u00c8 la valle in cui scorre il primo tratto del fiume Arno, che nasce dal monte Falterona (1654 m s.l.m.). Il monte Falterona, assieme al monte Falco (1658 m s.l.m.), costituisce infatti il limite settentrionale della vallata, ai confini con la Romagna. L'Alpe di Serra e l'Alpe di Catenaia separano, a oriente, il Casentino dall'alta val Tiberina. A ovest il massiccio del Pratomagno lo separa dal Valdarno superiore, mentre i rilievi occidentali del complesso del monte Falterona separano la valle dal Mugello.\nIl confine meridionale con le \u201cTerre di Arezzo\u201d \u00e8 collocabile a sud di Capolona.\nHa una forma approssimativamente ovale il cui asse maggiore misura circa 60 chilometri ed il minore circa 30. Paesaggisticamente varia dalle grandi foreste delle zone di montagna alle zone pianeggianti e collinari del fondovalle. Le caratteristiche peculiari del territorio sono probabilmente una delle cause che hanno indotto Francesco d'Assisi a scegliere la Verna (oggi sede di un convento francescano) come luogo di preghiera, e san Romualdo a fondare l'eremo di Camaldoli.\nSe si considera il punto di vista meramente geografico, comprende alcuni piccoli tratti di comuni delle province limitrofe, come ad esempio la zona del comune di Londa tra l'attuale confine provinciale e il valico della Croce dei Mori. Dal punto di vista amministrativo la vallata \u00e8 ripartita in 12 comuni: Bibbiena, Capolona, Castel Focognano, Castel San Niccol\u00f2, Chitignano, Chiusi della Verna, Montemignaio, Ortignano Raggiolo, Poppi, Pratovecchio Stia, Subbiano e Talla. I principali centri casentinesi sono quelli di Poppi, che fa parte del club dei \"borghi pi\u00f9 belli d'Italia\", e Bibbiena, principale centro artigianale e industriale.\nIl 6 e 7 maggio 2012 si \u00e8 anche tenuto il primo referendum consultivo regionale volto alla costituzione di un comune unico del Casentino. La popolazione casentinese per\u00f2, chiamata a partecipare alla consultazione, ha risposto negativamente all'accorpamento degli attuali 12 comuni che compongono la vallata.\nClima.\nSoprattutto nelle zone montuose e nel fondovalle dell'Alto Casentino \u00e8 di tipo appenninico, con spiccate caratteristiche di continentalit\u00e0 ed elevate escursioni termiche diurne e annuali, mentre assume caratteristiche pi\u00f9 temperate nelle zone di fondovalle del Basso Casentino. Secondo la classificazione dei climi di K\u00f6ppen il clima del fondovalle casentinese appartiene al gruppo Cfb (clima oceanico) in quanto la temperatura media del mese pi\u00f9 caldo \u00e8 inferiore a 36/37\u00a0\u00b0C e la pluviometria del mese pi\u00f9 secco risulta ovunque superiore a 40\u00a0mm. Alle quote pi\u00f9 elevate (approssimativamente oltre i 1200 metri di quota) il clima assume caratteristiche del gruppo Cfc (clima oceanico subpolare).\nLa pluviometria ha picchi superiori ai 1800\u00a0mm annui in prossimit\u00e0 del crinale Tosco-Romagnolo e superiori ai 1500\u00a0mm annui nel crinale del Pratomagno, per scendere attorno ai 1000\u00a0mm annui nel fondovalle dell'Alto Casentino fino agli 800\u00a0mm annui nelle zone di fondovalle del Basso Casentino.\nStoria.\nIl Casentino era abitato sin dalla pi\u00f9 lontana preistoria, si ritrovano nel territorio tracce di insediamenti del paleolitico medio. Un grossolano errore dei testi antichi attribuisce in nome del Casentino a quello della trib\u00f9 ligure dei Casuentini, invece il nome compare in epoca Carolingia in riferimento alla zona di Romena. \u00c8 comunque attestata la presenza di popolazioni di stirpe ligure nella zona di Catenaia e sul Pratomagno. Cos\u00ec come \u00e8 attestata nel Casentino la forte presenza di popolazioni appartenenti agli antichi Umbri. \nNel periodo etrusco sono presenti molti insediamenti e sul suo territorio si ritrovano importanti luoghi di culto quali il lago degli Idoli, nel quale sono state recuperate nel tempo migliaia di statuette votive ed oggetti oggi esposti nei pi\u00f9 importanti musei del mondo. La Pieve a Socana fu edificata sulle rovine di un tempio romano a sua volta edificato sulle rovine di un tempio etrusco del quale si conserva un'ara del V secolo di grandi dimensioni. In epoca augustea il Casentino fu incluso nella Regio VI Umbria, insieme a quella che \u00e8 oggi la moderna Umbria e l'ager gallicus (insediamento dei Galli Senoni). \nNel Medioevo ebbe particolare risalto per le vicende legate al centro Italia ed all'espansione Fiorentina. Si ricorda la famosa Battaglia di Campaldino dove combatt\u00e9 anche Dante Alighieri.\nTurismo.\nL'attrattiva turistica del Casentino \u00e8 da ricondursi prevalentemente ai suoi ambienti naturali e al suo isolamento geografico. Circondato da aree montuose con rilievi che raggiungono anche i 1658 metri (monte Falco) coperti da estese aree boschive in buona parte comprese nel Parco Nazionale delle Foreste Casentinesi. Il potenziale turistico del Casentino sta nel fatto di costituire un perfetto campione storico ambientale rappresentativo dell'Italia Centrale. Nel fondovalle vi sono centri storici cresciuti attraverso vicende e fasi equiparabili a quelli delle citt\u00e0 pi\u00f9 grandi di altre zone; sui pendii montuosi vi sono i ruderi di un centinaio di castelli dei quali si \u00e8 solo conservato il villaggio che ne conserva il nome. Dai pascoli di altura si passa alle faggete, quindi ai castagneti, al querceto e ai coltivi, oggi residui del sistema mezzadrile sul versante appenninico e di una piccola propriet\u00e0 montana un tempo dedita alla pastorizia e alla raccolta delle castagne sul versante del Pratomagno. Tutto ci\u00f2 \u00e8 valorizzato da una straordinaria quantit\u00e0 di documenti storici, ancora poco esplorati, che illustrano ogni aspetto dello sviluppo della vallata da prima del XII secolo, fino ai nostri giorni.\nNel Casentino figurano anche diversi punti di interesse, artistico e soprattutto religioso; oltre ai castelli e alle torri citate nella sezione \"I Castelli del Casentino\", di particolare interesse sono la Pieve di Romena, una chiesa romanica nel comune di Pratovecchio Stia, e importanti centri religiosi come il Santuario della Verna, il Monastero di Camaldoli, l'Eremo di Camaldoli e il santuario-monastero di Santa Maria del Sasso, presso Bibbiena.\nAltro storico e importante simbolo di questa terra, \u00e8 la Pieve Romanica di Badia Prataglia risalente al X secolo. Molto bella la cripta, posta sotto il coro rialzato, a tre piccole navate e due campate, con archi a tutto sesto e volte a crociera. Le colonne portano capitelli di stile assai diverso: alcuni ricchi e raffinati, altri molto semplici. I primi sono capitelli romani che probabilmente appartenevano a qualche edificio romano esistente nella zona, gli ultimi sono dovuti alla mano di qualche scalpellino locale. Nella parte sinistra di fondo un\u2019apertura rettangolare incorniciata da un fregio ci mostra il loculo in cui venivano deposte le reliquie dei martiri. Accanto una piccola figura umana, scolpita a bassorilievo, con le mani alzate, rappresenta l\u2019antico orante, dal quale a noi viene la vita attraverso degli anelli intrecciati.\nI castelli del Casentino.\nZona di confine, la valle ha visto contrapporsi le popolazioni dei Longobardi, dei Goti e dei Bizantini, che hanno attestato la loro presenza sul territorio con fortificazioni a partire dall'alto Medioevo. Il numero delle torri, dei fortilizi dei castelli residenza e dei borghi fortificati supera le 60 unit\u00e0 e sorgevano quasi sempre sulle alture, lungo le arterie viarie e presso passaggi obbligati, a controllo e dominio del territorio. Le fortificazioni dell'alto Casentino sono appartenute prevalentemente alla dinastia dei Conti Guidi, mentre da Bibbiena fino a Subbiano erano soggette alla famiglia dei Vescovi-Conti della citt\u00e0 di Arezzo. Dalla seconda met\u00e0 del XV secolo il Casentino segu\u00ec le sorti legate alla citt\u00e0 di Firenze.\nAd oggi sul territorio del Casentino si possono ancora scorgere molti di questi castelli, torri e fortificazioni, sebbene in numero esiguo rispetto a quello originale; tra quelli meglio conservati, il castello di Poppi, che domina in posizione centrale la vallata dall'altura su cui sorge il borgo di Poppi; a nord della vallata tra i comuni di Stia e Pratovecchio il castello di Romena, risalente all'XI secolo, anch'esso in posizione dominante, si presenta come un complesso di ruderi, oggetto di un recente restauro, caratterizzato dalle sue 3 torri quadrangolari e da una strada di accesso con 2 lunghe file di cipressi; poco pi\u00f9 a nord il Castello di Porciano, essenzialmente una grossa torre quadrangolare costruita attorno al 1000, che fu restaurata dopo un accurato scavo archeologico ed \u00e8 oggi abitazione dei proprietari e museo archeologico etnografico, la torre ben si integra con il borgo che la circonda: l'insieme ha mantenuto la sua antica conformazione grazie a rigidi vincoli architettonici. Porciano possiede una notevole visuale sull'intera vallata (in condizioni atmosferiche favorevoli dal borgo di Porciano si arriva a scorgere la piana in cui sorge Arezzo); pi\u00f9 a sud, nel centro storico di Bibbiena presso piazza Tarlati, \u00e8 ben visibile la Torre dell'Orologio, ovvero ci\u00f2 che rimane, insieme ad un tratto di muro perimetrale e ad una piccola torre, dell'antico castello distrutto durante la battaglia di Campaldino, nel 1289.\nMolti dei castelli e delle torri del Casentino sono stati distrutti nel corso di battaglie, in particolare alla fine del Quattrocento: all'epoca il capitano di ventura Bartolomeo d'Alviano, al soldo di Venezia, distrusse molti degli avamposti fortificati fiorentini, non essendo riuscito ad espugnare quello principale, ovvero il castello di Poppi; tra i castelli distrutti, il castello di Fronzola, a pochi chilometri da Poppi, che in passato aveva avuto un ruolo politico e strategico di primo piano sul territorio casentinese (la posizione del castello era favorevole per usare armi di assedio verso Poppi, Bibbiena, e l'intera piana di Campaldino); il castello, accessibile raggiungendo la localit\u00e0 di Fronzola nei pressi di Poppi, si presenta oggi come un insieme di ruderi in stato di abbandono, in gran parte ricoperti dalla vegetazione.\nAltri castelli casentinesi in rovina sino ad epoche recenti, ebbero una sorte migliore rispetto a quello di Fronzola: \u00e8 il caso del Palagio Fiorentino, situato a Stia, e del castello di Valenzano, situato invece all'estremo sud della vallata; i ruderi dei castelli, entrambi di antica edificazione (il primo risale al XIII secolo, il secondo fu realizzato a partire dal X secolo) furono oggetto di intense attivit\u00e0 di restauro alla fine dell'Ottocento, che conservando l'aspetto originario dei castelli, introdussero anche degli elementi architettonici di influenza tardo romantica."}
{"id": "55528", "revid": "466539", "url": "https://it.wikipedia.org/wiki?curid=55528", "title": "Vilnius", "text": "Vilnius (; , \"Vil'njus\" oppure \u0412\u0438\u043b\u044c\u043d\u0430, \"Vil'na\"; in polacco \"Wilno\"; in tedesco \"Wilna\"; in yiddish \u05d5\u05d5\u05d9\u05dc\u05e0\u05e2, \"Wilne\"), in italiano Vilna, \u00e8 la capitale e la citt\u00e0 pi\u00f9 popolosa della Lituania, capoluogo dell'omonima contea. Vanta un centro storico barocco tra i pi\u00f9 estesi e meglio conservati d'Europa, dichiarato patrimonio dell'umanit\u00e0 dell'UNESCO.\nToponomastica e araldica civica.\nLo stemma cittadino di Vilnius raffigura san Cristoforo (\"Kristupas\") nell'atto di attraversare il fiume tenendo sulle spalle un Ges\u00f9 infante. Fu messo alla citt\u00e0 nel 1330, settimo anno dalla sua fondazione.\nIn precedenza lo stemma di Vilnius raffigurava Titan Alkis, eroe delle antiche leggende lituane, mentre trasportava dall'altra parte di un fiume la moglie Janteryte, tenendola sulle proprie spalle. Proprio in questo modo, secondo la leggenda, san Cristoforo aiut\u00f2 Ges\u00f9 bambino ad attraversare un fiume. Lo stemma anteriore, che traeva le sue origini da un periodo storico in cui il paganesimo era ancora profondamente radicato tra le popolazioni baltiche, \u00e8 stato quindi probabilmente rielaborato al momento della conversione alla nuova fede, sostituendo il simbolo cristiano a quello pagano.\nSi ritiene che Vilnius, analogamente a molte altre citt\u00e0, debba l'origine del suo nome al fiume su cui sorge, la Vilnia.\nGeografia, popolazione e clima.\nVilnius si trova nel sud est della Lituania, alla confluenza dei fiumi Vilnia e Neris. La posizione periferica rispetto al resto del paese \u00e8 conseguenza della storia e del cambiamento dei confini lituani nel corso dei secoli. Un tempo era al centro non solo culturale, ma pure geografico del Granducato di Lituania. In origine, occupava anche una posizione centrale nell'area occupata dagli insediamenti lituani, anche se la popolazione della citt\u00e0 \u00e8 stata multietnica per la maggior parte della sua storia.\nVilnius \u00e8 a 312\u00a0km dal Baltico e da Klaip\u0117da, il principale porto lituano. Le altre grandi citt\u00e0 lituane si possono raggiungere con facilit\u00e0 dalla capitale: Kaunas \u00e8 a 102\u00a0km di distanza, \u0160iauliai a 214\u00a0km e Panev\u0117\u017eys a 135\u00a0km.\nL'area attuale di Vilnius \u00e8 di 402 chilometri quadrati.\nSecondo le statistiche ufficiali del 2001 gli abitanti erano circa 542.300 (553.232 nel 2003), di cui il 57,8% di etnia lituana, il 18,7% polacchi, il 14% russi, il 4% bielorussi, il 5,5% di altre nazionalit\u00e0.\nNella statistica ufficiale del 2012 gli abitanti erano scesi a 533.279, ma in controtendenza i Lituani erano aumentati al 63,2% della popolazione, mentre Polacchi e Russi erano scesi rispettivamente a 16,5% e 12%; scomparsi (gi\u00e0 in netto calo negli anni), e l'8,6% di altre nazionalit\u00e0 come Bielorussi o Ucraini.\nLa Contea di Vilnius, estesa per 9.730\u00a0km\u00b2, comprende oltre al Comune urbano di Vilnius altri sette comuni: il Comune distrettuale di Vilnius e i comuni di \u0160al\u010dininkai, \u0160irvintos, \u0160ven\u010dionys, Trakai, Ukmerg\u0117 ed Elektr\u0117nai.\nIl clima di Vilnius \u00e8 intermedio tra il clima continentale e quello oceanico. La temperatura media annuale \u00e8 di 6,1\u00a0\u00b0C (a gennaio la media \u00e8 di -4,9\u00a0\u00b0C, a luglio 17\u00a0\u00b0C). La media delle precipitazioni \u00e8, all'incirca, di 661\u00a0mm all'anno.\nLe estati possono essere calde, con temperature diurne anche di 30\u00a0\u00b0C.\nDurante l'estate, Vilnius assume un aspetto quasi mediterraneo, con una vita notturna movimentata, mentre i bar ed i caff\u00e8 all'aperto sono molto frequentati durante il giorno.\nGli inverni, d'altronde, possono essere molto freddi, con il termometro che raramente riesce a superare lo zero. In gennaio ed in febbraio, possono registrarsi anche temperature inferiori ai -25\u00a0\u00b0C. Negli inverni pi\u00f9 freddi, i fiumi di Vilnius ghiacciano, come i laghi che circondano la citt\u00e0. Un tipico passatempo invernale \u00e8 quello della pesca, con i pescatori che immergono gli ami attraverso buchi praticati nel ghiaccio, solitamente ingurgitando considerevoli quantit\u00e0 di alcool per \"tenersi caldi\".\nStoria.\nNata come primo insediamento di trib\u00f9 baltiche, fu ben presto abitata dagli Slavi e, almeno dall'XI secolo, dagli Ebrei. Diversi storici identificano la citt\u00e0 con Voruta, la capitale di re Mindaugas. La citt\u00e0 fu menzionata per la prima volta in fonti scritte nel 1323 e sulla sua fondazione trae spunto una leggenda locale relativa a un lupo di ferro. L'allora centro cittadino era un forte di legno, costruito sulla sommit\u00e0 di una collina dal duca di Lituania Gediminas. Il re di Polonia e gran duca di Lituania Ladislao II Jagellone (in lituano \"Jogaila\"; in polacco, \"W\u0142adys\u0142aw Jagie\u0142\u0142o\") concesse a Vilnius i diritti di citt\u00e0 nel 1387. La popolazione cittadina era inizialmente composta da lituani, ma presto crebbe, includendo mercanti ed artigiani di diverse nazionalit\u00e0.\nA partire dalla conversione della Lituania al cattolicesimo nel 1387 saranno edificate a Vilnius molte splendide chiese che ancora caratterizzano il centro storico. Tra il 1503 e il 1522 la citt\u00e0 fu circondata da mura, con nove porte e tre torri. Tutte le porte saranno demolite verso la fine del XVIII secolo, tranne la Porta dell'Aurora, nella cui cappella \u00e8 venerata un'effigie della Vergine Maria Madre della Misericordia ritenuta miracolosa, meta di pellegrinaggio.\nVilnius raggiunse il massimo dello sviluppo sotto il regno di Sigismondo II di Polonia, che ivi stabil\u00ec la sua corte nel 1544. Nei secoli successivi, Vilnius crebbe e si svilupp\u00f2 sempre di pi\u00f9.\nQuesta crescita \u00e8 stata favorita dall'Universit\u00e0 di Vilnius, fondata da Stefano I B\u00e1thory nel 1579 e per due secoli guidata dai Gesuiti. L'universit\u00e0, divenne presto uno dei maggiori centri scientifici e culturali della regione baltica, il pi\u00f9 importante nel Granducato di Lituania: conserva la pi\u00f9 antica e ricca biblioteca del Paese. La prestigiosa istituzione nel 1832 venne chiusa d'imperio dagli occupanti russi e pot\u00e9 riaprire solo nel 1919.\nAnche la vita politica, economica e sociale della citt\u00e0 conobbe un vero fermento. Nel 1769 fu fondato il cimitero di Rasos, conosciuto con il nome lituano di \"Rasu kapines\".\nSviluppandosi velocemente, la citt\u00e0 accoglieva immigrati dall'ovest e dall'est. In citt\u00e0 si stabilirono, tra le altre, comunit\u00e0 di polacchi, lituani, bielorussi, ebrei, russi, tedeschi, ruteni. Ogni etnia diede il suo contributo alla vita cittadina: a quel tempo prosperavano l'artigianato, il commercio e la scienza. Nel 1655 Vilnius venne conquistata dai Russi, che la saccheggiarono e la diedero alle fiamme, massacrando la popolazione. La crescita cittadina s'arrest\u00f2 per molti anni, anche se il numero di abitanti torn\u00f2 ad aumentare abbastanza presto e, agli inizi del XIX secolo, era la terza citt\u00e0 dell'Europa Orientale. Dopo la Terza spartizione della Polonia, nel 1795, Vilnius fu annessa alla Russia e divenne la capitale del governatorato di Vil'na. I russi distrussero le mura cittadine e, trascorso il periodo tra il 1799 ed il 1805, rimase in piedi solo la famosa Porta Orientale (\"Au\u0161ros Vartai\", oppure \"Medininku Vartai\" in lituano, \"Ostra Brama\" in polacco). Nel 1812, la citt\u00e0 fu presa da Napoleone durante la sua avanzata verso Mosca. Dopo il fallimento della sua campagna, la Grande Arm\u00e9e si ritir\u00f2 nell'area, dove migliaia di soldati francesi vennero seppelliti nelle trincee che avevano costruito mesi prima. Dopo la Rivolta di Novembre nel 1831, la chiusura dell'Universit\u00e0 e le repressioni delle autorit\u00e0 russe bloccarono la successiva crescita della citt\u00e0. Durante la Rivoluzione di Gennaio nel 1863, in citt\u00e0 si combatt\u00e9 aspramente ma la rivolta venne soffocata brutalmente da Mikhail Muravyov-Vilensky (soprannominato dai cittadini \"Impiccatore\" per il gran numero di esecuzioni che ordin\u00f2). Dopo il fallimento della rivolta, le libert\u00e0 dei cittadini furono seriamente limitate e l'uso di Lituano, Polacco e Bielorusso fu bandito, a vantaggio del russo.\nDurante la Prima guerra mondiale Vilnius fu occupata dai tedeschi dal 1915 al 1918. Il 16 febbraio 1918 venne proclamata l'Indipendenza Lituana. Dopo il ritiro delle truppe tedesche, per un breve periodo la citt\u00e0 fu controllata da unit\u00e0 d'autodifesa, reclutata tra la locale popolazione polacca. Presto, per\u00f2, i Bolscevichi la occuparono, eleggendola capitale dell'effimera Repubblica Socialista Sovietica Lituano Bielorussa. Il 19 aprile 1919 la citt\u00e0 fu conquistata dall'Esercito polacco, ma il 14 luglio successivo venne ripresa dai sovietici.\nPoco dopo, il ritiro dell'Armata Rossa, sconfitta nella Battaglia di Varsavia, consegn\u00f2 la citt\u00e0 alla restaurata Lituania. Il 12 luglio 1920, il trattato di pace tra Lituania e Russia bolscevica riconobbe Vilnius come capitale della Repubblica di Lituania. Il 9 ottobre 1920, la divisione lituano-bielorussa dell'esercito polacco, al comando del generale Lucjan \u017beligowski, conquist\u00f2 la citt\u00e0, dopo aver messo in scena un ammutinamento. Si proclam\u00f2 un nuovo stato, la Lituania Centrale (\"Litwa Srodkowa\"), costituito dalla citt\u00e0 e dai territori circostanti. Il parlamento del nuovo stato, eletto con libere elezioni, il 20 febbraio 1922 proclam\u00f2 l'annessione alla Polonia. Vilnius divenne cos\u00ec il capoluogo del Voivodato di Wilno. Le autorit\u00e0 lituane, dalla nuova capitale, Kaunas, rifiutarono di riconoscere l'annessione di Vilnius alla Polonia e le relazioni diplomatiche tra i due paesi vennero interrotte fino al 1938. Nel frattempo, la citt\u00e0 conobbe un nuovo periodo di veloce sviluppo. L'Universit\u00e0 fu riaperta con il nome di \"Universit\u00e0 Stefano B\u00e1thory\" e le infrastrutture urbane furono significativamente migliorate. Nel 1931, Vilnius aveva oltre 195.000 abitanti, che ne facevano la quinta citt\u00e0 polacca. D'altro canto, diversi lituani contestano quest'immagine di crescita economica e fanno notare che il livello di vita nella Vilnius di allora era considerevolmente inferiore a quello goduto dalle regioni rimaste a far parte dello Stato lituano.\nA seguito del protocollo segreto allegato al Patto Molotov-Ribbentrop, che divideva l'Europa Orientale tra una sfera d'influenza sovietica ed una tedesca, l'Armata Rossa invase la Polonia Orientale. Vilnius fu conquistata il 19 settembre 1939. Inizialmente i sovietici intendevano farne la capitale della Repubblica Socialista Sovietica Bielorussa, ma in seguito, poich\u00e9 la Lituania continuava a reclamare la citt\u00e0, trovarono pi\u00f9 opportuno offrirla al governo lituano, in cambio del permesso di stanziare truppe sovietiche all'interno del paese baltico. Questa offerta, presentata come la proposta di un patto d'amicizia tra i due paesi, aveva anche il fine di aiutare i comunisti lituani a guadagnare una maggiore popolarit\u00e0. La Lituania, sorprendendo i sovietici, rifiut\u00f2 l'accordo, dal momento che le guarnigioni sovietiche sarebbero state una minaccia per l'indipendenza lituana. I sovietici allora presentarono l'accordo come un ultimatum, affermando che l'Armata Rossa sarebbe entrata comunque in Lituania, che quest'ultima fosse stata d'accordo o meno. I lituani allora cedettero, riuscendo ad ottenere che entrasse nel loro paese un numero di militari sovietici inferiore a quello inizialmente programmato da Mosca. Il 10 ottobre 1939, Vilnius e le aree circostanti (circa un quinto delle terre reclamate dai lituani) furono annesse alla Lituania, mentre le truppe sovietiche prendevano possesso delle loro nuove basi, in varie parti del paese. Le autorit\u00e0 lituane entrarono a Vilnius poco dopo e le strutture governative cominciarono ad esservi spostate da Kaunas. I lituani non gradivano di avere una capitale cos\u00ec vicina al confine sovietico. Cercarono cos\u00ec, pare, di rallentare il pi\u00f9 possibile il trasferimento a Vilnius dei corpi centrali dello stato. Nel giugno del 1940, quando il trasferimento della capitale non era stato ancora completato, la Lituania fu occupata dall'Unione Sovietica, che instaur\u00f2 un governo comunista. L'operazione fu condotta sia dalle truppe stanziate nel paese a seguito dell'accordo sopra menzionato, che da ulteriori reparti, fatti affluire al confine lituano. Vilnius divenne la capitale dell'appena proclamata Repubblica Socialista Sovietica Lituana. Tra i 35.000 ed i 40.000 abitanti della citt\u00e0 furono arrestati dall'NKVD ed inviati nei gulag.\nNel giugno 1941, la citt\u00e0 fu conquistata dai tedeschi. Nella citt\u00e0 vecchia, vennero creati due ghetti per la numerosa popolazione ebraica, che prima della guerra contava oltre 60.000 persone. Gli abitanti del pi\u00f9 piccolo furono assassinanti o deportati gi\u00e0 nell'ottobre del 1941. Il secondo ghetto sopravvisse fino al 1943, anche se la sua popolazione venne regolarmente decimata per mezzo delle cosiddette \"Aktionen\". Una rivolta degli abitanti del Ghetto di Vilnius, fallita il 1\u00ba settembre 1943, fu seguita dalla definitiva distruzione dello stesso. Nel complesso, circa il 95% della locale popolazione ebraica fu assassinata. Gli ebrei rappresentano la stragrande maggioranze delle 100.000 vittime delle esecuzioni di massa a Paneriai, circa 10\u00a0km ad ovest del centro della Citt\u00e0 Vecchia. Tra le vittime ci furono anche circa 30.000 polacchi: prigionieri di guerra, intellettuali e membri della resistenza polacca. Nel luglio 1944, l\"'Armia Krajowa\" polacca ed in seguito l'Armata Rossa conquistarono Vilnius, che fu subito annessa all'Unione Sovietica come capitale della restaurata Repubblica Socialista Sovietica Lituana.\nImmediatamente dopo la seconda guerra mondiale, il governo sovietico deliber\u00f2 di espellere l'etnia polacca (oltre alla meno numerosa comunit\u00e0 tedesca) da Lituania e Bielorussia. La decisione venne presa durante il cosiddetto rimpatrio, concordato dai sovietici con il governo comunista polacco, e contribu\u00ec a modificare profondamente la situazione demografica di Vilnius. Lo sterminio degli ebrei durante la guerra e, nel dopoguerra, l'espulsione dei polacchi, il trasferimento in citt\u00e0 di molti contadini lituani, l'immigrazione dalle altre repubbliche sovietiche diedero luogo ad un vero e proprio cambiamento di popolazione, cultura e tradizioni. Solo dopo il 1960, comunque, la popolazione della citt\u00e0 crebbe rapidamente, per le immigrazioni dalle campagne. L'11 marzo 1990, il Soviet supremo della RSS Lituana proclam\u00f2 l'indipendenza dall'URSS, restaurando la Repubblica di Lituania. Il governo sovietico, il 9 gennaio 1991, invi\u00f2 truppe ed il 13 gennaio successivo, durante l'attacco dell'Armata Rossa all'edificio della radiotelevisione lituana, vennero uccise quattordici persone e pi\u00f9 di 700 rimasero gravemente ferite. Solo nell'agosto del 1991 l'Unione Sovietica riconobbe l'indipendenza della Lituania.\nDa allora Vilnius ha sempre pi\u00f9 preso i caratteri di una citt\u00e0 dell'Europa occidentale. Molti palazzi antichi sono stati restaurati. Si \u00e8 anche costruito un nuovo centro direzionale, il cui edificio pi\u00f9 alto, l\"'Europa Tower\", tocca i 150 metri. Nel 2009, Vilnius, \u00e8 stata nominata \"Capitale europea della cultura\". \u00c8 anche sede arcivescovile.\nEconomia.\nVilnius \u00e8 il principale centro economico della Lituania ed uno dei maggiori centri finanziari degli stati baltici. Anche se comprende solo il 20% della popolazione lituana, produce circa il 35% del PIL. Sulla base di queste cifre, il suo PIL pro capite, basato sulla parit\u00e0 di potere d'acquisto, nel 2005 ammonta a circa 33.100 dollari, superiore alla media dell'Unione europea. La crisi economica che ha semiparalizzato il paese nel 2009 ha fermato lo sviluppo della citt\u00e0.\nInfrastrutture e trasporti.\nVilnius \u00e8 il punto di partenza delle autostrade Vilnius - Kaunas - Klaip\u0117da e Vilnius-Paneve\u017eys. Anche se il fiume Neris sarebbe navigabile, non esistono regolari trasporti via acqua. All'Aeroporto Internazionale di Vilnius fanno capo i principali collegamenti aerei tra la Lituania e le maggiori citt\u00e0 d'Europa. L'aeroporto \u00e8 collegato alla stazione centrale da un treno navetta che viaggia su una linea a binario unico. Anche la stazione ferroviaria di Vilnius \u00e8 un importante nodo di comunicazioni con la Federazione Russa e Bielorussia. Numerosi convogli regionali ed espressi raggiungono Kaunas, Klaip\u0117da, \u0160iaulai, Ignalina, Var\u0117na e Tel\u0161iai.\nUn complesso di linee, esercite con autobus e filobus, permette di collegare i vari punti della citt\u00e0. \u00c8 in programma la costruzione di una metropolitana, ancora non realizzata (2019).\nSport.\nLa principale squadra cittadina di pallacanestro \u2013 disciplina che \u00e8 comunemente considerata sport nazionale \u2013 \u00e8 il Lietuvos rytas. Gioca le proprie partite interne alla Siemens Arena, il secondo pi\u00f9 grande impianto coperto nazionale.\nLa squadra calcistica pi\u00f9 importante della citt\u00e0 \u00e8 lo FK \u017dalgiris, da non confondere con il Kauno \u017dalgiris della citt\u00e0 di Kaunas. I biancoverdi di Vilnius sono stati campioni di Lituania per quattro anni di fila dal 2013 al 2016 (quando \u00e8 arrivato il settimo titolo nazionale), lasciandosi cos\u00ec alle spalle i problemi finanziari che avevano portato il club ad essere escluso dalla A Lyga 2009, in un periodo in cui la crisi economica aveva colpito duramente la nazione. All'anno 2019, nella massima serie oltre all'FK \u017dalgiris milita solo un'altra squadra di Vilnius, ovvero il neopromosso Riteriai.\nRiferimenti nella cultura di massa.\nNel film del 1990 \"Caccia a Ottobre Rosso\" di John McTiernan, Vilnius \u00e8 citata come la citt\u00e0 di origine del comandante sovietico Marko Ramius (interpretato da Sean Connery), nonch\u00e9 come il luogo dove il nonno del personaggio, uno dei protagonisti della pellicola, gli avrebbe insegnato a pescare in giovent\u00f9. Ramius viene definito \"il professore di Vilnius\", con riferimento alla sua anzianit\u00e0 di servizio in marina."}
{"id": "55529", "revid": "1305772", "url": "https://it.wikipedia.org/wiki?curid=55529", "title": "Meridiano (disambigua)", "text": ""}
{"id": "55531", "revid": "767487", "url": "https://it.wikipedia.org/wiki?curid=55531", "title": "Internet Architecture Board", "text": "L'Internet Architecture Board (IAB) \u00e8 una organizzazione istituita sia come commissione dell'Internet Engineering Task Force (IETF) che come organo consultivo dell'Internet Society (ISOC).\nLe responsabilit\u00e0 dell'organizzazione includono:\nLo IAB \u00e8 inoltre responsabile dell'amministrazione dei registri dei parametri di protocollo dello IETF."}
{"id": "55534", "revid": "125753844", "url": "https://it.wikipedia.org/wiki?curid=55534", "title": "Papa Vittore III", "text": "Biografia.\nVita monacale.\nFiglio di Landolfo Del Zotto (Landolfo V), principe di Benevento, all'et\u00e0 di circa vent'anni fugg\u00ec di casa per assecondare la sua vocazione monastica. La famiglia lo rintracci\u00f2 e gli impose il ritorno a casa. Desiderio ritent\u00f2 una seconda volta l'anno seguente e vi riusc\u00ec. Con l'aiuto di Siconolfo, preposto al monastero di Santa Sofia di Benevento, raggiunse Salerno. Qui l'amico lo pose sotto la protezione di Guaimario IV principe di Salerno, a cui era legato da vincoli di parentela.\nDopo un periodo di permanenza nella badia di Cava, fece ritorno nella sua Benevento dove si fece monaco nel monastero di Santa Sofia. Qui ebbe modo di venire in contatto con le personalit\u00e0 pi\u00f9 influenti della Chiesa, tanto che nel 1055, in occasione di un incontro con papa Vittore II, chiese e ottenne l'autorizzazione a lasciare Benevento ed entrare come monaco a Montecassino. Quale coerede dei beni monastici longobardi, nel 1058 fu nominato preposto di una dipendenza cassinese a Capua (nel sito dell'attuale Reale tenuta di Carditello); mentre stava per partire al seguito di un'ambasceria pontificia alla volta di Costantinopoli, venne raggiunto a Bari dalla notizia della sua elezione ad abate di Montecassino.\nAbate di Montecassino (1058-1087).\nIl nome di Desiderio \u00e8 legato alla grande rinascita artistica ed edilizia dell'abbazia di Montecassino e dell'abbazia di Sant'Angelo in Formis, che fece ricostruire completamente dal 1066 al 1071, ornando le chiese di preziosi affreschi e mosaici, anche con il contributo di mosaicisti ed artisti vari provenienti dall'Oriente bizantino. Il monastero fu inoltre al centro di un'intensa fioritura di studi teologici, grammaticali e retorici: in quel periodo tra l'altro furono poste le basi teoriche dell\"'ars dictandi\" ad opera di Alberico (1030 ca. - 1105), grammatico e teologo appartenente alla stretta cerchia desideriana.\nNel 1059 papa Niccol\u00f2 II lo elev\u00f2 al cardinalato di Santa Cecilia in Trastevere.\nGrazie alla sua conoscenza dell'Italia meridionale, Desiderio pot\u00e9 tessere l'alleanza tra la Chiesa ed i Normanni e organizzare il viaggio di papa Niccol\u00f2 II. In giugno si trasfer\u00ec a Melfi, ove ricevette il Papa e con cui si trattenne fino alla fine dell'estate con i Capi delle Casate Altavilla e Drengot Quarrel per definire il Trattato di Melfi ed il Concordato di Melfi e per seguire l'indizione del Concilio.\nNiccol\u00f2 II respinse la donazione dell'Abbazia di Calena allo stesso Desiderio, e riconobbe l'autonomia da Cassino all'abate Adam per il Monastero di Santa Maria sull'isolotto di San Nicola delle Tremiti, ove Desiderio in passato aveva soggiornato.\nIl breve pontificato (1087).\nDesiderio rese molti importanti servigi a papa Gregorio VII (\u271d 1085), che di conseguenza sul suo letto di morte lo indic\u00f2 ai cardinali dell'Italia meridionale come il pi\u00f9 degno a succedergli.\nVenne eletto il 24 maggio 1086, ma mostr\u00f2 una genuina riluttanza ad accettare l'onore di cui veniva insignito. Dopo aver esitato un anno intero, accett\u00f2 la nomina. Nell'Urbe comandava l'antipapa Clemente III (Guiberto di Ravenna), sostenuto dalle milizie imperiali. Desiderio si rec\u00f2 a Roma scortato da Giordano di Capua e Gisulfo di Salerno. I Normanni di Roberto il Guiscardo, suoi alleati, si impadronirono di San Pietro, caposaldo dei guibertini. Il nuovo pontefice fu consacrato in San Pietro il 9 maggio 1087 con il nome di Vittore III (forse in omaggio al suo predecessore, che gli aveva concesso il permesso di entrare a Montecassino). \nProtetto dalla potente famiglia Pierleoni, il nuovo pontefice risiedette inizialmente nella Torre Caetani sull'isola Tiberina, ma pochi mesi dopo decise di tornare nella natia Benevento. In tale citt\u00e0 vi tenne infatti, nell'agosto 1087, uno storico sinodo, ricordato per tre motivi: venne scomunicato l'antipapa Clemente III; fu vietata l'investitura laica; fu proclamata una spedizione militare per la conquista della citt\u00e0 tunisina di Mahdia. Scopo della campagna militare era avanzare nella riconquista del Mediterraneo occidentale, dopo il ritorno della Sicilia alla cristianit\u00e0. Mahdia fu per breve tempo conquistata, da Genova e Pisa, con l'aiuto di Salerno, Amalfi e Gaeta.\nDurante il sinodo Vittore, molto ammalato, si ritir\u00f2 a Montecassino, dove mor\u00ec il 16 settembre 1087 e dove fu sepolto. Il suo pontificato complessivo dur\u00f2 sedici mesi, ma quello effettivo fu di appena quattro mesi.\nFu beatificato nel 1887, otto secoli dopo la morte, da Leone XIII.\nConcistori per la creazione di nuovi cardinali.\nPapa Vittore III durante il suo pontificato ha creato un cardinale su cui si hanno notizie documentarie.\nOpere.\nDi primissimo ordine dal punto di vista letterario sono considerati i \"Dialoghi dei miracoli di San Benedetto\". Desiderio scrisse quest'opera tra la fine del 1076 e l'estate del 1079.\nConcepita come un'opera in quattro libri, il testo che noi conosciamo si ferma alla fine del terzo.\nI dialoghi raccolgono 55 miracoli, per la maggior parte avvenuti nell'XI secolo, raccontati sotto forma di dialogo tra Desiderio e il levita Teofilo.\nL'ispirazione di quest'opera deve ritrovarsi nei Dialoghi di San Gregorio Magno (590-604)."}
{"id": "55537", "revid": "930062", "url": "https://it.wikipedia.org/wiki?curid=55537", "title": "Astronauta", "text": "Un astronauta o cosmonauta (in russo: \u043a\u043e\u0441\u043c\u043e\u043d\u0430\u0432\u0442, \"kosmonavt\"; in cinese: \"taikonauta\") \u00e8 un essere umano che viaggia nello spazio o che viene trasportato da qualcosa che lo fa, soggetto primo dell'esplorazione spaziale umana.\nI criteri per determinare il significato di \"viaggio nello spazio\" sono differenti nelle diverse culture dei singoli paesi coinvolti. Negli Stati Uniti sono considerati astronauti coloro che superano un'altitudine di 50 miglia (circa ), in Russia per volo spaziale si intende una traiettoria orbitale (orbita geocentrica) ovvero che la macchina debba fare almeno un giro attorno alla Terra.\nLa Federazione Internazionale Aeronautica (FAI) invece definisce voli spaziali quelli che superano i 100\u00a0km; per questo motivo il numero totale di astronauti differisce da fonte a fonte. Al 20 giugno 2011 un totale di 529 persone sono andate nello spazio, secondo la definizione americana, dove hanno totalizzato oltre giorni, inclusi pi\u00f9 di 100 giorni di passeggiate spaziali. Alla stessa data sono invece 523 gli \"astronauti\" secondo la FAI. Le persone che ad oggi hanno effettuato viaggi nello spazio provengono da 38 paesi.\nVarianti internazionali.\nNelle varie nazioni si utilizzano termini differenti per definire il personale delle missioni spaziali, nella lingua latina il termine Astronauta significa \"navigatore delle stelle e dei pianeti\u2026\", mentre Cosmonauta significa \"navigatore dell\u2019universo\", anche se nella pratica comune vengono usati come sinonimi.\nPer convenzione un astronauta dell'Agenzia Spaziale Russa, o uno dell'ex Unione Sovietica, \u00e8 definito \"cosmonauta\". Cosmonauta deriva dal russo \"\u043a\u043e\u0441\u043c\u043e\u043d\u0430\u0432\u0442\" (\"kosmonavt\") che a sua volta deriva dal greco \"kosmos\" (universo) e \"nautes\" (navigatore). Comunque negli Stati Uniti d'America, il termine \u00abastronauta\u00bb \u00e8 applicato alla persona non appena abbia iniziato l'addestramento, mentre in Russia, un individuo non \u00e8 un \u00abcosmonauta\u00bb fino a che non compie con successo il volo spaziale. Il primo oggetto lanciato in orbita attorno alla Terra \u00e8 stato lo Sputnik 1, nel 1957. Con questo lancio scoppi\u00f2 la corsa allo spazio tra Stati Uniti e Unione Sovietica.\nIl termine \"taikonauta\" \u00e8 invece usato nel mondo occidentale per identificare un astronauta cinese. Il termine fu coniato in un newsgroup malese nel 1998.\nIl termine deriva dal cinese \"t\u00e0ik\u014dng\" che significa \"spazio\". In Cina, tuttavia, \u00e8 usato il termine \"yuhangyuan\" (\u00abnavigatore dello spazio\u00bb) per indicare sia gli astronauti che i cosmonauti ed il termine pi\u00f9 vicino che usa la parola \"t\u00e0ik\u014dng\" \u00e8 \"taikongren\" che significa \u00abpersona dello spazio\u00bb.\nPietre miliari nella storia dell'astronautica.\nPremessa.\nPartendo dai presupposti teorizzati dallo scienziato russo Konstantin Tsiolkovsky e dal peruviano Pedro Paulet, primo a costruire un motore a razzo alimentato a combustibile liquido nel 1895 e, nel 1900, primo a costruire un moderno sistema di propulsione a razzo, e attraversando tutti i tentativi volti a mettere a punto efficienti endoreattori nella prima met\u00e0 del XX secolo, il 3 ottobre 1942 lo scienziato tedesco Wernher von Braun, durante un test, riusc\u00ec a far lasciare l'atmosfera terrestre ad un missile V2.\nDurante voli preliminari a scopo scientifico, nel 1944, a Peenem\u00fcnde si effettuarono voli di test entrando nella termosfera raggiungendo un apogeo di 189\u00a0km con un prototipo di razzi sonda per una futura versione, mai realizzata, con carichi scientifici. Questi esperimenti, di diretta derivazione bellica, furono i prodromi della futura navigazione umana dello spazio.\nGli uomini e le donne delle missioni spaziali.\nIl primo cosmonauta della storia fu il sovietico Jurij Gagarin, divenuto tale il 12 aprile 1961 quando comp\u00ec un'orbita intorno alla Terra a bordo della navicella Vostok 1: lanciato alle 06:07 UTC dal cosmodromo di Bajkonur in Kazakistan, raggiunse un apogeo di .\nNell'agosto successivo fu lanciata anche la Vostok 2, alle 06:00 UTC, con a bordo il venticinquenne German Titov, che effettu\u00f2 17 orbite intorno alla Terra in oltre 25 ore di volo.\nSi tratt\u00f2 del secondo e, fino ad allora, pi\u00f9 lungo volo nello spazio di un essere umano.\nAncora al giorno d'oggi Titov rimane il pi\u00f9 giovane pilota ad avere volato nello spazio.\nEntrambe le missioni si conclusero con l'autoespulsione dell'astronauta dalla capsula con atterraggio nei dintorni della localit\u00e0 russa di Saratov.\nNel 1962 la NASA riusc\u00ec a lanciare con esito positivo il suo primo razzo Mercury-Atlas 6 (MA-6) il 20 febbraio alle 14:47 con a bordo il pilota John Glenn il primo astronauta statunitense; si trattava della terza missione nello lo spazio per la NASA, ma le precedenti, la Mercury-Redstone 3 di Alan Shepard e la Mercury-Redstone 4 di Virgil Grissom erano stati voli suborbitali. La capsula Mercury venne chiamata Friendship 7 in onore dei primi 7 astronauti del programma spaziale statunitense. Nello stesso anno, il 24 maggio, la Mercury-Atlas 7 (MA-7) fu lanciata nello spazio con a bordo Malcolm Carpenter, ma la missione, per una serie di errori di manovre, portarono la sonda ad un rientro pericolosamente fuori bersaglio. La Vostok 3, l'11 agosto alle ore 06:07, fu lanciata nello spazio con a bordo Andrijan Grigor'evi\u010d Nikolaev e il giorno dopo fu lanciata la Vostok 4 con a bordo Pavlo Romanovy\u010d Popovy\u010d: per la prima volta orbitarono accoppiate due navicelle della stessa missione, che rimassero per quasi 4 giorni interi separate da una distanza minima di soli 6,5\u00a0km. \nAtterrarono quasi contemporaneamente a soli 7\u00a0min di distanza l'una dall'altra. Il 3 ottobre alle 12:15 UTC, la NASA ci riprov\u00f2 con il volo orbitale n.7 Mercury-Atlas 8 (MA-8), con a bordo il pilota Walter Marty Schirra che orbit\u00f2 attorno alla Terra con un apogeo di poco meno di 283\u00a0km. Nel 1963 nella missione della NASA Mercury-Atlas 9 (MA-9), Gordon Cooper fu il primo astronauta statunitense a dormire una notte nello spazio portando con s\u00e9 una telecamera. Sempre nello stesso anno l'Unione Sovietica lanci\u00f2 altri due razzi ed esegu\u00ec il secondo volo in coppia nella storia umana, mentre la Vostok 5 con a bordo Valerij Bykovskij, lanciata il giorno 14 giugno alle 11:58, rimase per quasi 5 giorni nell'orbita terrestre, rappresentando al tempo il record di durata di una missione, rimanendo nell'attualit\u00e0 il volo in solitaria durato pi\u00f9 a lungo. \nLa prima donna nello spazio Valentina Tere\u0161kova, fu lanciata nel volo orbitale n.10 il 16 giugno del 1963 alle 09:29 UTC a bordo del Vostok 6: effettu\u00f2 49 orbite terrestri, e dopo l'avvicinamento con la Vostok 5 fino a 5\u00a0km di distanza, l'astronauta scatt\u00f2 diverse importanti foto della superficie terrestre. Questa fu l'ultima missione del 1963 e l'ultimo volo della capsula Vostok, poich\u00e9 nel 1964 l'URSS rivoluzion\u00f2 completamente i voli orbitali con la costruzione della Voschod 1 (Vostok modificata per ospitare 3 persone anzich\u00e9 una), che per la prima volta port\u00f2 in orbita un equipaggio di 3 cosmonauti, Vladimir Komarov, Boris Egorov e Konstantin Feoktistov. \nIl 21 luglio 1969, Neil Armstrong divenne il primo uomo a posare piede sulla Luna, nell'ambito della missione Apollo 11.\nLa prima astronauta donna americana fu Sally Ride, che vol\u00f2 nello spazio nel 1983, mentre il primo astronauta non sovietico n\u00e9 statunitense fu il cecoslovacco Vladim\u00edr Remek, che fu mandato nello spazio nel 1978 sulla Soyuz 28. Il 23 luglio 1980, il vietnamita Ph\u1ea1m Tu\u00e2n divenne il primo asiatico nello spazio a bordo dalla Sojuz 37. Il primo astronauta italiano fu Franco Malerba, a bordo dello Space Shuttle il 31 luglio 1992. Samantha Cristoforetti, il 22 novembre 2014 diventa la prima donna italiana nello spazio e terza europea in assoluto dopo la britannica Helen Sharman (1991) e la francese Claudie Haigner\u00e9 (2001).\nIl primo astronauta europeo a bordo della Stazione Spaziale Internazionale \u00e8 stato Umberto Guidoni nel 2001 durante la missione dello Space Shuttle STS-100. Il primo sudamericano ad andare nello spazio e nella Stazione Spaziale Internazionale \u00e8 stato il brasiliano Marcos Pontes nel 2006 con la Soyuz TMA-8.\nIl primo astronauta cinese (taikonauta) fu Yang Liwei, lanciato il 15 ottobre 2003 con la Shenzhou 5. C'erano gi\u00e0 stati per\u00f2 astronauti americani di origine cinese come Taylor Wang, Edward Lu e Leroy Chiao. La prima taikonauta donna cinese, Liu Yang, ha volato nello spazio nel luglio 2012.\nLa persona pi\u00f9 giovane a viaggiare nello spazio fu Gherman Titov, che vol\u00f2 con il Vostok 2 all'et\u00e0 di 26 anni. Il pi\u00f9 vecchio fu John Glenn, che viaggi\u00f2 con la missione STS-95 all'et\u00e0 di 77 anni. La permanenza pi\u00f9 lunga nello spazio fu di Valerij Vladimirovi\u010d Poljakov con 438 giorni, mentre il record di permanenza per una donna appartiene all'italiana Samantha Cristoforetti con 199 giorni. Al 2003 il record di missioni spaziali a cui un individuo ha partecipato era di 7, detenuto da Jerry Lynn Ross e Franklin Chang-Diaz. La distanza maggiore dalla Terra raggiunta da un astronauta \u00e8 di \u00a0km, nel corso dell'emergenza dell'Apollo 13.\nIl primo astronauta a raggiungere lo spazio con una missione privata \u00e8 stato nel 2004 Mike Melvill, a bordo della SpaceShipOne. Ci sono stati anche turisti spaziali a bordo di missioni governative, come Mark Shuttleworth, primo astronauta sudafricano e primo cittadino africano ad andare nello spazio, che nel 2002 vol\u00f2 sulla Soyuz TM-34.\nAstronauti internazionali.\nFino alla fine degli anni settanta soltanto Stati Uniti e Unione Sovietica possedevano astronauti attivi. Nel 1976, i sovietici iniziarono il programma Intercosmos, che prevedeva l'uso, fino al 1989, di cosmonauti provenienti da 12 paesi socialisti (Cecoslovacchia, Polonia, Germania Est, Bulgaria, Ungheria, Vietnam, Cuba, Mongolia, Romania, India, Siria e Afghanistan, oltre al cosmonauta francese Jean-Loup Chr\u00e9tien). Nello stesso anno, L'ESA selezion\u00f2 4 astronauti destinati alla prima missione Spacelab, a bordo dello Space Shuttle. Nel 1980 la Francia inizi\u00f2 le selezioni per due astronauti (chiamati \"spazionauti\"), seguita nel 1982 dalla Germania Ovest, nel 1985 dal Giappone e nel 1988 dall'Italia. Molti altri scienziati e specialisti internazionali furono selezionati per le missioni dello Space Shuttle e della Sojuz. Nel 1998 l'ESA ha formato un unico corpo di 18 astronauti, sciogliendo i corpi nazionali di Germania, Francia e Italia.\nSelezioni.\nGli astronauti e cosmonauti vengono selezionati per gruppi. Il primo gruppo di astronauti americani, chiamato \"Nasa Group 1\" o Mercury Seven, era composto da sette astronauti e fu selezionato nell'aprile del 1959. Il primo gruppo di cosmonauti sovietici era composto da venti persone; le selezioni, iniziate alla fine del 1959, furono completate nel marzo del 1960. I sovietici selezionarono il primo gruppo di cosmonaute nel marzo del 1962; era composto da cinque donne, ma solo una (Valentina Tere\u0161kova) vol\u00f2 nello spazio.\nAddestramento.\nI primi astronauti, sia sovietici che americani, erano piloti di aerei da bombardamento, o anche piloti sperimentali provenienti dagli ambienti militari. Gli astronauti-militari ricevono una speciale medaglia celebrativa, conosciuta come \"Astronaut Badge\", ottenuta dopo il completamento della missione spaziale. Fino ad oggi 18 astronauti sono morti in missione e circa altri 10 sono morti durante missioni di addestramento al suolo."}
{"id": "55539", "revid": "2812", "url": "https://it.wikipedia.org/wiki?curid=55539", "title": "Cosmonauta", "text": ""}
{"id": "55541", "revid": "2812", "url": "https://it.wikipedia.org/wiki?curid=55541", "title": "Taikonauta", "text": ""}
{"id": "55544", "revid": "1652635", "url": "https://it.wikipedia.org/wiki?curid=55544", "title": "D\u00fcsseldorf", "text": "D\u00fcsseldorf (AFI: , ; in basso tedesco \"D\u00fcsseld\u00f6rp\", AFI: ) \u00e8 una citt\u00e0 extracircondariale della Germania, capitale del \"Land\" della Renania Settentrionale-Vestfalia. Situata sulle rive del Reno (\"Rhein\" in tedesco) \u00e8 a circa 40\u00a0km a nord di Colonia e a circa 20\u00a0km a sud della Regione della Ruhr con le citt\u00e0 Duisburg, Essen e Dortmund. La citt\u00e0, dopo Colonia, \u00e8 la seconda del Land e la settima dell'intera Germania e conta abitanti. Situata al centro della regione metropolitana Reno-Ruhr e al centro dell'area economica europea, D\u00fcsseldorf fa parte, dopo Francoforte sul Meno, Berlino, Amburgo e Monaco, dei cinque centri pi\u00f9 intrecciati e pi\u00f9 importanti per quanto riguarda l'economia, il traffico, la cultura e la politica tedesca.\nLa citt\u00e0 \u00e8 nota per essere un polo fieristico ed \u00e8 sede di parecchie aziende quotate in borsa, fra cui la Uniper e la Henkel che appartengono anche al DAX 30, il pi\u00f9 importante indice della Borsa di Francoforte. Il volume d'affari di D\u00fcsseldorf \u00e8 il pi\u00f9 alto della Germania negli ambiti della moda, pubblicit\u00e0, revisione contabile, consulenza legale e consulenza aziendale, e anche una sede importante per banche e la borsa. L'Aeroporto di D\u00fcsseldorf \u00e8 il punto nodale internazionale del \"Land\" Renania Settentrionale-Vestfalia.\nLa metropoli possiede due porti interni ed \u00e8 la sede di alcune universit\u00e0, tra cui la famosa accademia d'arte e l'Universit\u00e0 Heinrich-Heine. \u00c8 nota in tutta la regione per l'elegante \"boulevard\" K\u00f6nigsallee, il centro storico, il carnevale e la squadra di calcio Fortuna D\u00fcsseldorf. Una moltitudine di musei, gallerie e il lungofiume attirano tanto abitanti quanto turisti. La quantit\u00e0 di abitanti dell'Asia orientale \u00e8 notevole, tra questi c'\u00e8 la grande comunit\u00e0 giapponese. Nelle indagini sulla qualit\u00e0 di vita nazionali ed internazionali continua ad avere un ottimo risultato.\nGeografia fisica.\nTerritorio.\n\u00c8 un importante porto fluviale situato alla confluenza dei fiumi Reno e D\u00fcssel. Antico villaggio di pescatori, D\u00fcsseldorf \u00e8 documentata ufficialmente come citt\u00e0 fortificata nel 1288.\nStoria.\nLa prima menzione scritta della citt\u00e0 come D\u00fcsseldorf risale al 1135. In seguito alle guerre napoleoniche la citt\u00e0 conobbe un periodo di povert\u00e0 dal quale non si riprese fino alla met\u00e0 del XIX secolo, grazie alla forte crescita economica dovuta alla rivoluzione industriale. Nel corso della seconda guerra mondiale la citt\u00e0 fu praticamente ridotta in macerie.\nA nord della citt\u00e0, si trova il castello di Kalkum, dimora storica della potente famiglia dei conti Hatzfeld. Il complesso fu costruito nel XII secolo a partire dai resti di una fortezza medievale pi\u00f9 antica. Nel corso dei secoli successivi, intorno ad esso \u00e8 sorto un quartiere residenziale immerso nel verde e vicino all'aeroporto cittadino. Il castello di Kalkum ospita la sede dell'Archivio di Stato del \"l\u00e4nder\" della Renania Settentrionale-Vestfalia.\nCultura.\nCaratteristiche.\nLa citt\u00e0 \u00e8 anche sede di Kunstakademie D\u00fcsseldorf, una famosa Accademia d'arte che fu uno dei centri maggiori del nascente romanticismo tedesco e diede vita alla cosiddetta \"Scuola di D\u00fcsseldorf\".\nLa K\u00f6nigsallee nel centro cittadino \u00e8 considerata una delle pi\u00f9 eleganti e lussuose strade d'Europa.\nD\u00fcsseldorf \u00e8 famosa per ospitare la pi\u00f9 grande comunit\u00e0 giapponese d'Europa: per onorare questa presenza si tiene ogni anno il 4 ed il 5 maggio il \"Japan-Tag\" (Giorno del Giappone), un festival che attira pi\u00f9 di un milione di turisti.\nFiere ed eventi.\nLa citt\u00e0 \u00e8 nota per essere un importante polo fieristico di importanza internazionale: \u00e8 il sesto pi\u00f9 grande avendo una superficie espositiva di circa 204.000\u00a0m\u00b2 suddivisi in 15 strutture. Il programma annuale ha 42 eventi che richiamano, all'incirca, 23.000 espositori e 1.500.000 di visitatori.\nTra le pi\u00f9 rilevanti si segnalano:\nArte.\nMusica.\nD\u00fcsseldorf \u00e8 considerata una delle culle della musica elettronica conosciuta come krautrock, sviluppatosi in citt\u00e0 tra la fine degli anni sessanta e la met\u00e0 degli anni ottanta. Furono molti i musicisti tedeschi di estrazione rock o beat che in quegli anni confluirono a D\u00fcsseldorf per esplorare nuove frontiere musicali con l'uso di strumenti elettronici, in particolar modo del sintetizzatore. Tra i pi\u00f9 importanti musicisti della scena krautrock che si distinsero in citt\u00e0 vi furono i gruppi Neu!, Kraftwerk, Cluster, Deutsch-Amerikanische Freundschaft, La D\u00fcsseldorf, Rheingold, Der Plan e Die Krupps. Di rilievo anche la figura di Conny Plank, che oltre ad essere un musicista divenne il pi\u00f9 importante produttore musicale e ingegnere del suono del movimento.\nPremi letterari.\nIl \"F\u00f6rderpreis f\u00fcr Literatur der Landeshauptstadt D\u00fcsseldorf\" \u00e8 un Premio letterario tedesco donato dal Comune di D\u00fcsseldorf nel Land tedesco della Renania Settentrionale-Vestfalia. Il Premio assegnato a opere letterarie che trattino in qualche modo della citt\u00e0 di D\u00fcsseldorf viene assegnato dal 1972 da parte del Consiglio della citt\u00e0. Il \"F\u00f6rderpreis f\u00fcr Literatur der Landeshauptstadt D\u00fcsseldorf\" \u00e8 dato una volta all'anno per artisti e gruppi, in particolare nelle sezioni di Poesia, Finzione, Recensione e Traduzione.\nSuddivisione amministrativa.\nD\u00fcsseldorf \u00e8 suddivisa in 10 distretti urbani (\"Stadtbezirk\"), a loro volta suddivisi in quartieri (\"Stadtteil\"):\nEconomia.\nLe principali attivit\u00e0 economiche sono le industrie dei trasporti e della gomma, le raffinerie, la finanza e i servizi Internet e di telefonia. Alcune delle pi\u00f9 prestigiose societ\u00e0 del paese hanno qui la loro sede: METRO, Uniper, Henkel, West LB, Rheinmetall, Peek &amp; Cloppenburg, Trivago e altri. D\u00fcsseldorf ospita inoltre numerose fiere industriali e commerciali.\nFino al 2016 ospitava anche la sede della E.ON, poi spostata a Essen.\nMonumenti e luoghi d'interesse.\nFra gli edifici di maggior interesse si annoverano:\nInfrastrutture e trasporti.\nL'Aeroporto di D\u00fcsseldorf \u00e8 uno dei pi\u00f9 grandi aeroporti tedeschi e la citt\u00e0 ha un porto commerciale sul fiume Reno.\nA D\u00fcsseldorf ci sono due stazioni ferroviarie che prevedono la fermata dei treni a lunga percorrenza e degli ICE: la stazione centrale (D\u00fcsseldorf Hauptbahnhof) e quella dell'aeroporto. In pi\u00f9 possiede l'importante stazione regionale di Benrath e altre 22 stazione per la \"S-Bahn\" Reno-Ruhr.\nNel traffico merci, dopo la chiusura della sua stazione di smistamento a Derendorf, ha perso molta della sua importanza, cedendo la gestione del traffico merci nella regione alla vicina Neuss.\nOltre alla ferrovia, D\u00fcsseldorf ha una fitta rete di trasporto pubblico locale, con molte linee metrotranviarie, tram e autobus.\nIl trasporto pubblico in citt\u00e0 \u00e8 gestito dalle societ\u00e0 \"Rheinbahn AG\", \"Regiobahn GmbH\" e Deutsche Bahn.\nTutte le linee si possono usare a prezzi uniformati all'interno della comunit\u00e0 tariffaria \"Rhein-Ruhr\". Per i viaggi verso Leverkusen e Colonia vale dal 1\u00ba febbraio 2005 la tariffa della vicina comunit\u00e0 tariffaria \"Rhein-Sieg\".\nAmministrazione.\nGemellaggi.\nAmicizie:\nSport.\nLa principale squadra di calcio della citt\u00e0 si chiama Fortuna D\u00fcsseldorf. Campione di Germania nel 1933, attualmente milita nella seconda divisione tedesca (2. Fu\u00dfball-Bundesliga). Nel 2005 \u00e8 stato inaugurato il loro nuovo stadio, con una capacit\u00e0 di 51.500 posti a sedere la LTU Arena, dal nome di una locale compagnia aerea low cost la LTU. Nel 2009 lo stadio ha assunto la denominazione Esprit Arena, mentre in occasione dell'Eurovision Song Contest 2011 la denominazione dello stadio \u00e8 stata D\u00fcsseldorf Arena. D\u00fcsseldorf \u00e8 stata una delle citt\u00e0 ospitanti del mondiale FIFA del 1974 nel vecchio Rheinstadion che \u00e8 stato demolito nel 2002 e che ospitava anche gli incontri casalinghi delle coppe europee del Borussia vista la ridotta capacit\u00e0 del B\u00f6kelbergstadion di M\u00f6nchengladbach. Il Rochusclub di D\u00fcsseldorf ospita dal 1978 la World Team Cup di tennis (torneo per nazioni).\nGli altri sport praticati in citt\u00e0 sono lo hockey sul ghiaccio (il club \u00e8 il DEG Metro Stars, ex DEG - D\u00fcsseldorfer Eislauf Gemeinschaft, che gioca le partite casalinghe nel nuovo ISS-Dome) e il football americano. I D\u00fcsseldorf Panther sono una delle squadre pi\u00f9 prestigiose in Germania con sei titoli nazionali vinti e un Eurobowl nel 1995. I Rhein Fire sono stati uno dei club della NFL Europa e hanno vinto il World Bowl due volte nel 1998 e nel 2000. Anche il tennistavolo \u00e8 praticato (Il Borussia D\u00fcsseldorf \u00e8 una delle squadre tedesche di maggiore successo con il campione Timo Boll), insieme alla pallamano (HSG D\u00fcsseldorf), al basket (Giants D\u00fcsseldorf), al baseball (D\u00fcsseldorf Senators) e alla danza (Rot-Wei\u00df D\u00fcsseldorf).\nA D\u00fcsseldorf sono state organizzate varie gare di sci di fondo valide per la relativa Coppa del Mondo."}
{"id": "55547", "revid": "2145227", "url": "https://it.wikipedia.org/wiki?curid=55547", "title": "Papa Urbano II", "text": "Nel 1095 convoc\u00f2 la prima crociata.\nBiografia.\nMonaco benedettino.\nNato intorno al 1040 dalla nobile famiglia francese de Ch\u00e2tillon, a Lagery (nei pressi di Ch\u00e2tillon-sur-Marne), venne educato nelle scuole ecclesiastiche. Si fece monaco benedettino. Studi\u00f2 a Reims, dove successivamente divenne arcidiacono, sotto la guida del suo maestro ed amico tedesco Bruno di Colonia.\nSotto l'influenza di Bruno, nel 1067 lasci\u00f2 l'incarico ed entr\u00f2 nell'Abbazia di Cluny dove divenne priore (carica seconda soltanto a quella dell'abate). Nel 1077 fu tra gli accompagnatori dell'abate di Cluny a Canossa presso papa Gregorio VII. Fu trattenuto dal pontefice, che infatti lo cre\u00f2 cardinale vescovo di Ostia e Velletri, succedendo a Pier Damiani (1078). Poi fu nominato legato pontificio per la Germania per mediare nella controversia tra la Santa Sede e l'imperatore Enrico IV. In Germania Ottone si adoper\u00f2 efficacemente a sostegno delle riforme gregoriane.\nIl pontificato.\nL'elezione al Soglio.\nOttone fu tra i pochi che Gregorio indic\u00f2 come suoi possibili successori al Soglio di Pietro. Alla morte di Gregorio VII venne eletto per\u00f2 Desiderio, abate di Montecassino, che prese il nome di Vittore III. Il suo pontificato dur\u00f2 poco e fu molto difficile, in quanto il suo potere era usurpato a Roma dall'antipapa Clemente III, sostenuto dall'imperatore. Dopo sedici mesi, il 16 settembre 1087 Vittore III mor\u00ec.\nIl 12 marzo 1088 un conclave di ridotte dimensioni, con circa 40 tra cardinali ed altri prelati, tenutosi a Terracina, elesse papa Ottone, che assunse il nome di Urbano II. Il 3 luglio 1089 entr\u00f2 trionfalmente a Roma mentre l'antipapa Clemente III fugg\u00ec a Tivoli. Non trovando tuttavia accoglienza dal Palazzo Apostolico, Urbano si insedi\u00f2 presso la fortezza dei Pierleoni sull'Isola Tiberina.\nGoverno della Chiesa.\nUrbano II prosegu\u00ec ed attu\u00f2 la riforma di Papa Gregorio VII con grande determinazione, mostrando anche grande flessibilit\u00e0 e finezza diplomatica. Fu per questo sempre in movimento e in una serie di sinodi ben presieduti, che si svolsero a Roma, Amalfi, Benevento e Troia, vennero appoggiate le sue rinnovate dichiarazioni contro la simonia e l'investitura laica e a favore del celibato ecclesiastico e della reiterata opposizione all'imperatore Enrico IV. Tornato in Italia meridionale, nel 1090 riun\u00ec a Melfi un Concilio (Concilio di Melfi III), cui parteciparono 70 vescovi, emanando sedici importanti canoni per condannare la simonia, proibire le investiture laiche, ordinare il celibato ai chierici e riformare la disciplina monastica. Prosegu\u00ec passando per Matera fino a Bari per consacrare la basilica di San Nicola, riponendovi le reliquie portate dall'Oriente. Passando poi per la terra de La Cava nel 1092 volle far visita all'abate Pietro I (San Pietro I Pappacarbone) che aveva conosciuto all'Abbazia di Cluny. Visit\u00f2 l'Abbazia della Santissima Trinit\u00e0 de La Cava e ne consacr\u00f2 la basilica.\nNel novembre del 1093 Urbano II torn\u00f2 a Roma, ospite dei Frangipane e nel 1094 ristabil\u00ec la sovranit\u00e0 papale sulla citt\u00e0 impossessandosi del Laterano. L'Antipapa Clemente III lasci\u00f2 definitivamente l'Urbe.\nL'autorit\u00e0 papale durante la lotta per le investiture con il Sacro Romano Impero venne ribadita durante il lungo viaggio che, dal marzo 1095 alla fine di novembre dello stesso anno, vide Urbano II impegnato dapprima in nord Italia e poi in Francia. Pi\u00f9 nel dettaglio, dopo aver partecipato al concilio di Piacenza, si diresse dapprima a Cremona per riconoscere Corrado di Lorena come legittimo erede di Enrico IV; di qui, pass\u00f2 per Milano (che gi\u00e0 faceva parte di una sorta di Lega Lombarda in funzione anti-imperiale), consacr\u00f2 alcune chiese nei dintorni di Como (la basilica di Sant'Abbondio, la chiesa di Santa Maria in Nullate a Vergosa e, secondo la tradizione, anche la parrocchiale dei Santi Pietro e Paolo a Nesso); passando nuovamente per Milano, si diresse verso Asti, Genova e Savona, dove s'imbarc\u00f2 alla volta della Camargue; toccata nuovamente terra, si diresse verso nord alla volta di Avignone, Valence, Lione e, dopo una deviazione per Cluny passando per M\u00e2con, la destinazione finale: Clermont-Ferrand, ove si tenne l'omonimo concilio.\nRelazioni con i monarchi cristiani.\nIn accordo con quest'ultima politica, venne promosso il matrimonio della contessa Matilde di Toscana con Guelfo di Baviera; il principe Corrado di Lorena venne aiutato nella sua ribellione contro il padre e incoronato Re dei Romani a Milano nel 1093, e l'imperatrice (Adelaide o Prassede) venne incoraggiata nelle sue accuse contro il marito. In una lotta protratta contro Filippo I di Francia, da lui scomunicato, Urbano II riusc\u00ec infine vittorioso.\nRelazioni con i cristiani d'oriente: l'appello di Clermont.\nNel 1095 tenne a Clermont un concilio dove invoc\u00f2 il soccorso armato dell'Occidente in favore di Costantinopoli contro l'invasione selgiuchida, dopo avere ricevuto richiesta in tal senso dall'imperatore Alessio I Comneno; lo persuase ad accettare di unire la chiesa Ortodossa a quella Latina e ad accettare la supremazia della seconda. La risposta all'appello del papa si diffuse in Europa e trov\u00f2 grande seguito. Ebbe cos\u00ec inizio una spedizione militare in oriente di circa 10.000 uomini che viene oggi chiamata prima crociata; questa fu sostenuta e capeggiata dal francese Goffredo di Buglione e suo fratello Baldovino.\nLa ricristianizzazione della Sicilia.\nMolto pi\u00f9 sottile delle crociate, ma di maggior successo nel lungo periodo, fu il programma di Urbano per portare Campania e Sicilia saldamente nella sfera d'influenza cattolica, dopo generazioni di controllo bizantino e di egemonia degli emiri arabi in Sicilia. Il suo alleato nel Thema di Sicilia era il governante normanno Ruggero I. Nel 1097 Urbano confer\u00ec a Ruggero prerogative straordinarie, alcuni degli stessi diritti che venivano negati ai sovrani temporali in altre parti d'Europa. Ruggero era libero di nominare vescovi (\"investitura laica\"), libero di raccogliere le rendite della Chiesa e di inoltrarle al papato (una posizione sempre lucrativa), libero di avere voce nel giudizio di questioni ecclesiastiche. Ruggero era virtualmente un legato papale in Sicilia. Nella ricristianizzazione della Sicilia si dovettero fondare nuove diocesi, nonch\u00e9 fissare i loro confini, e nominare una nuova gerarchia ecclesiastica dopo secoli di dominazione musulmana. La consorte aleramica di Ruggero, Adelaide, trasfer\u00ec dei coloni dalla valle del Po nella Sicilia orientale (Lombardi di Sicilia). Ruggero, come governante secolare, sembr\u00f2 una scelta sicura, in quanto era un semplice vassallo del suo parente Conte di Puglia, a sua volta vassallo di Roma, perci\u00f2, in quanto ben sperimentato comandante militare sembr\u00f2 sicuro concedergli questi poteri straordinari, anche se in seguito si sarebbe giunti al un confronto finale tra gli Hohenstaufen, eredi di Ruggero, e il papato del XIII secolo.\nConcistori per la creazione di nuovi cardinali.\nPapa Urbano II durante il suo pontificato ha creato 71 cardinali nel corso di 10 distinti concistori.\nBeatificazione.\nPapa Urbano II venne beatificato da papa Leone XIII il 14 luglio 1881, esaudendo la richiesta dell'arcivescovo di Reims, Beno\u00eet-Marie Lang\u00e9nieux. \nLa sua memoria liturgica \u00e8 stata fissata per il 29 luglio.\nRecita cos\u00ec il martirologio romano:\n\u00ab29 luglio - A Roma presso san Pietro, beato Urbano II, papa, che difese la libert\u00e0 della Chiesa dall'assalto di poteri secolari, combatt\u00e9 la simonia e la corruzione del clero e nel Concilio di Clermont-Ferrand esort\u00f2 i soldati cristiani a liberare, segnati con la croce, i fratelli oppressi dagli infedeli e il Sepolcro del Signore.\u00bb"}
{"id": "55549", "revid": "125657637", "url": "https://it.wikipedia.org/wiki?curid=55549", "title": "Bielefeld", "text": "Bielefeld (in basso tedesco \"Builefeld\") \u00e8 una citt\u00e0 extracircondariale tedesca di abitanti nella Renania Settentrionale-Vestfalia.\nSi trova sui pendii occidentali e orientali della foresta di Teutoburgo.\nGeografia fisica.\nIl nome \"Bielefeld\" deriva dal termine arcaico \"bileveld\", che significa \"campi collinari\".\nIl centro di Bielefeld \u00e8 collocato sul lato orientale della foresta di Teutoburgo. Oggigiorno ci sono quartieri sul lato opposto e sulle cime delle colline. Bielefeld separa l'una dall'altra le creste della foresta di Teutoburgo settentrionale e della foresta di Teutoburgo meridionale.\nStoria.\nBielefeld venne fondata nel 1214 allo scopo di controllare un passaggio che attraversava la foresta di Teutoburgo. Un grande castello, lo Sparrenburg, venne costruito nel mezzo della citt\u00e0 medioevale - rimase inviolato per tutto il Medioevo. L'aspetto odierno del castello non somiglia a quello originale, lo Sparrenburg cadde in decadenza durante il XVIII e il XIX secolo e venne restaurato nel 1879.\nNel XV secolo Bielefeld era un membro minore della Lega Anseatica. Successivamente cominci\u00f2 a commerciare lino e divenne famosa come la \"citt\u00e0 del lino\". Le principali industrie di Bielefeld sono attualmente quella alimentare, degli elettrodomestici, dell'informatica, oltre a diverse industrie pesanti. Bielefeld \u00e8 inoltre la sede di due delle pi\u00f9 grandi opere di assistenza sociale protestanti (\"Diakonie\") d'Europa, la \"von Bodelschwingsche Anstalten Bethel\" e la \"Evangelisches Johanneswerk\".\nBielefeld \u00e8 sede di un'universit\u00e0 dal 1969. Tra i primi docenti dell'universit\u00e0 ci fu l'importante sociologo contemporaneo tedesco Niklas Luhmann. Altre istituzioni di educazione superiore a Bielefeld sono il Seminario Teologico Bethel (\"Kirchliche Hochschule Bethel\") e una \"Fachhochschule\". Tra le altre importanti istituzioni culturali della regione troviamo il Museo dell'Arte (\"Kunsthalle\") e la Sala da Concerto Rudolf Oetker (\"Rudolf-Oetker-Halle\").\nGeografia antropica.\nIl territorio della citt\u00e0 di Bielefeld \u00e8 suddiviso in 10 distretti urbani (\"Stadtbezirk\"):\nInfrastrutture e trasporti.\nBielefeld \u00e8 collegata a due importanti autostrade tedesche, la A2 e la A33, che si intersecano a sud-est della citt\u00e0. La \"Ostwestfalen-Damm\" collega le due parti della citt\u00e0 naturalmente divise dalla foresta di Teutoburgo. La stazione centrale di Bielefeld fa parte del sistema ferroviario ad alta velocit\u00e0 tedesco (ICE). Bielefeld ha una piccola pista di atterraggio per aerei nel distretto di Sennestadt, ma \u00e8 servita principalmente dai due aeroporti della regione: Paderborn-Lippstadt e M\u00fcnster-Osnabr\u00fcck.\nBielefeld ha un sistema di trasporti pubblici ben sviluppato, operato principalmente dalla \"moBiel\" (ex \"Stadtwerke Bielefeld - Verkehrsbetriebe\") e dalla \"BVO\".\nOltre agli autobus esiste una metropolitana leggera costituita di 4 linee:\nEconomia.\nIndustria.\nNel territorio \u00e8 presente la sede della Boge Kompressoren.\nSport.\nLa principale societ\u00e0 calcistica locale \u00e8 l' che gioca le sue partite interne alla Sch\u00fccoArena.\nAmministrazione.\nGemellaggi.\nBielefeld \u00e8 gemellata con:"}
{"id": "55550", "revid": "1477363", "url": "https://it.wikipedia.org/wiki?curid=55550", "title": "Bochum", "text": "Bochum (in basso tedesco \"Baukem\") \u00e8 una citt\u00e0 extracircondariale di abitanti della Renania Settentrionale-Vestfalia, in Germania, facente parte della grande conurbazione costituita dalla Regione della Ruhr (\"Ruhrgebiet\").\nCitt\u00e0 extracircondariale facente capo al Distretto governativo di Arnsberg, Bochum \u00e8 uno dei cinque \"Oberzentren\" (citt\u00e0 di rilevanza regionale) del Bacino della Ruhr, mentre per popolazione \u00e8 il sesto comune del Land, il secondo della Vestfalia ed il ventesimo dell'intera Germania. Bochum \u00e8 inoltre parte delle comunit\u00e0 della Landschaftsverband Westfalen-Lippe e della Regionalverband Ruhr. \u00c8 considerata dal 1905, anno del raggiungimento dei abitanti, \"Gro\u00dfstadt\".\nIn citt\u00e0 si trovano nove tra universit\u00e0 e distaccamenti, tra cui l'Universit\u00e0 della Ruhr che, con i suoi oltre studenti, costituisce uno dei pi\u00f9 importanti complessi universitari dell'intera Germania. Note a livello nazionale sono anche istituzioni del calibro del Deutsches Bergbau-Museum (il museo minerario tedesco), il teatro della Schauspielhaus Bochum, il planetario, l'Eisenbahnmuseum Bochum-Dahlhausen (museo ferroviario), la zona turistico-culinaria del Bermudadreieck, lo stadio di calcio cittadino \"Rewirpowerstadion\", lo zoo con annesso \"Fossilium\" e la rappresentazione da oltre vent'anni del musical di successo mondiale \"Starlight Express\".\nIn seguito al declino dell'attivit\u00e0 mineraria la citt\u00e0 inizi\u00f2 a specializzarsi come centro di servizi. Vi sono comunque ancora diverse istituti legati al mondo dell'estrazione: la Bochumer Verein, ad esempio, segn\u00f2 tutta la successiva storia dell'acciaieria perfezionando l'utilizzo degli stampi per l'acciaio. Primi prodotti della ditta furono delle campane d'acciaio: quella da esposta davanti al municipio cittadino commemora proprio l'epoca in cui queste venivano realizzate.\nGeografia fisica.\nLa citt\u00e0 si distende lungo il cosiddetto \"Bochumer Landr\u00fccken\" (crinale di Bochum), una porzione delle alture presenti tra i fiumi Ruhr ed Emscher, facendo da giunzione tra le zone minerarie meridionali e settentrionali del bacino. Il punto pi\u00f9 elevato della citt\u00e0 si trova in Kemnader Stra\u00dfe a 196 metri s.l.m., mentre il punto pi\u00f9 basso \u00e8 rappresentato dal Blumenkamp in Hordel con solo 43 metri s.l.m.\nCi\u00f2 significa che il terreno cittadino \u00e8 caratterizzato da una pendenza pressoch\u00e9 costante, che raramente supera il 3%: alcune piccole eccezioni sono costituite dalla \"Harpener Hellweg\" verso la riserva protetta di Berghofer Holz (3,4 %), o dalla \"Westenfelder Stra\u00dfe\" situata nel distretto cittadino (\"Stadtbezrik\") di Wattenscheid (3,47 %). Pi\u00f9 ripida della media urbana \u00e8 anche la \"Kemnader Stra\u00dfe\" di Stiepel, che giunge fino al 5,1%. Si incontrano, infine, strade secondarie e sentieri ripidi che portano alla bassa valle o alle frazioni, come \"Kassenberger Stra\u00dfe\" e la \"Dr.-C.-Otto-Stra\u00dfe\" a Dahlhausen, o la \"Blankensteiner Stra\u00dfe\" nella zona sud di Bochum.\nLa citt\u00e0 raggiunge il proprio massimo sviluppo in direzione est-ovest (), mentre in direzione nord-sud si estende per un massimo di 13 kilometri: il perimetro urbano \u00e8 di .\nGeologia.\nImportante \u00e8 la presenza di rocce sedimentarie risalenti al Carbonifero ed al Cretacico. \u00c8 possibile, in particolare, vedere la stratificazione geologica visitando le ex-cave di Zeche Klosterbusch e nel \"Giardino geologico\" cittadino, il Geologischer Garten Bochum\nIdrografia.\nOltre al corso d'acqua principale, la Ruhr, si contano l'Oelbach (con i suoi affluenti Gerther M\u00fchlenbach, Harpener Bach e Langendreer Bach) ed il Lottenbach. Corsi d'acqua minori sono l'H\u00f6rsterholzer Bach, il Kn\u00f6selbach ed altri. Appartenenti invece al bacino dell'Emscher sono il Marbach e l'Ostbach.\nVegetazione.\nLa citt\u00e0 ospita, nella parte meridionale, alcune foreste, tra cui il Weitmarer Holz costituito principalmente da querce e faggi. La presenza di Aquifoliaceae \u00e8 indice di clima temperato.\nConfini urbani.\nBochum confina con le citt\u00e0 di Herne, Castrop-Rauxel, Dortmund, Witten, Hattingen, Essen e Gelsenkirchen.\nSuddivisione urbana.\nBochum \u00e8 suddivisa al proprio interno in 6 Stadtbezirken, o distretti cittadini, ognuno dotato di proprio consiglio e relativo presidente (\"Bezirksb\u00fcrgermeister\"). A loro volta, i distretti sono suddivisi in ulteriori quartieri, la maggior parte dei quali costituiva in tempi passati comune a s\u00e9. Questi \"statistischen Bezirke\" sono cos\u00ec suddivisi:\nStoria.\nLe prime tracce di presenza umana stanziale nel territorio dell'attuale Bochum sono riconducibili ai reperti risalenti al tardo Neolitico nei pressi del fiume Oelbach.\nLa prima nozione della citt\u00e0 si trova in un urbario dell'abbazia di Werden (oggi sobborgo della citt\u00e0 di Essen) datato 890 d.C., ma \u00e8 probabile che Carlo Magno fond\u00f2 gi\u00e0 intorno all'anno 800 un castello (Reichshof) vicino all'incrocio di due strade importanti, situato tra la chiesa 'Probsteikirche' e l'odierno ospedale 'Elisabeth Hospital'. Successivamente, nell'anno 1041, la citt\u00e0 viene menzionato in un documento dell'arcivescovo di Colonia, nel quale Bochum viene citata come \"Cofbuokheim\". Nel 1321 Engelberto II de la Marca risulta confermare in un documento i poteri allo scoltetto locale dopo l'acquisizione dei diritti da parte del conte su Bochum: spesso questo evento verr\u00e0 citato anche come il momento della concessione a questa del Titolo di citt\u00e0.\nBochum rimarr\u00e0 ciononostante (sebbene gi\u00e0 rispettivamente dal XIV secolo e dal 1502 erano state attivate miniere di carbone ed estrazioni a cielo aperto) fino al XIX secolo una cittadina dal carattere prettamente agricolo, sede per\u00f2 di alcune autorit\u00e0 dalla pi\u00f9 ampia giurisdizione sui territori circostanti, alle quali si aggiunse nel 1738 l'installazione dell'autorit\u00e0 mineraria.\nFino al 1806 la citt\u00e0 appartenne alla Contea di Mark, poi, fino al 1813, al Dipartimento della Ruhr all'interno del Granducato di Berg, per rientrare in seguito nel provvisorio Governo civile tra Reno e Weser gestito dai Prussiani. Nel 1815 entr\u00f2 definitivamente a far parte della Prussia, compresa nella Provincia di Vestfalia. Dal 1817 Bochum fu sede di \"Landkreis\", sebbene dal 1876 divenne essa stessa Citt\u00e0 extracircondariale. Nel 1929 venne infine sciolto anche l'omonimo circondario.\nL'ascesa di Bochum come citt\u00e0 mineraria ebbe inizio nel 1840, con l'apertura della prima miniera, chiamata Zeche Vereinigte Pr\u00e4sident, che inizi\u00f2 l'estrazione del carbone nel 1844. Si trattava della prima miniera sotterranea aperta nella zona Vestfalica del Bacino della Ruhr, in quanto i pozzi della miniera attraversavano uno strato di marna. Durante gli anni Cinquanta e Sessanta del XIX secolo prolifer\u00f2 l'apertura di miniere sotterranee, che fino alla fine dello stesso dominavano il contesto economico e produttivo locale, insieme all'industria dell'acciaio. Si pu\u00f2 ricordare tra le figure cardine dell'epoca quella di Jacob Meyer, che acquist\u00f2 nel 1843 un'area lungo la Essener Chaussee per impiantare una propria acciaieria. Nel 1854, dopo l'ingresso nella societ\u00e0 di alcuni imprenditori originari di Colonia, questa venne ridenominata \"Bochumer Verein f\u00fcr Bergbau und Gu\u00dfstahlfabrikation\", divenendo una delle aziende-traino della citt\u00e0 ed una delle principali dell'intera regione della Ruhr.\nLe difficolt\u00e0 tecniche nell'apertura e messa in sicurezza di nuove miniere e, in contemporanea, una fase di \"impasse\" finanziaria portarono ad una successiva fase di stasi, a cui si aggiunse anche un periodo di crisi economica post-unificazione che fece temporaneamente rallentare la corsa del mercato del carbone.\nA partire dagli anni Ottanta dell'Ottocento la situazione riprese a migliorare radicalmente, con l'apertura di nuove miniere, che fruirono di appositi collegamenti ferroviari. Per la realizzazione di acciaio, furono istituiti opportuni stabilimenti per la corretta raffinazione del carbone, realizzati in prossimit\u00e0 delle miniere stesse di carbone.\nNel 1843, stesso anno della fondazione della \"Bochumer Verein\", era stato eletto borgomastro Max Greve, fervente sostenitore di una politica di sviluppo industriale per la citt\u00e0: il suo lungo mandato verr\u00e0 in seguito ricordato per l'installazione dei primi gasometri (1854), la creazione dell'acquedotto (1871) e la fondazione della locale Camera di commercio. La crescita economica delle miniere e dell'industria siderurgica port\u00f2 a una forte domanda di manodopera, assolutamente non soddisfacibile da parte della popolazione cittadina dell'epoca, la quale di conseguenza crebbe in modo esponenziale tra il 1843 ed il 1873, raggiungendo dagli iniziali abitanti la cifra di .\nAl fine di ospitare la nuova manodopera resasi necessaria, vennero realizzate nuove abitazioni nei pressi dei luoghi di lavoro, lontano dalle tradizionali zone residenziali urbane. Le abitazioni della Bochumer VereinSi sorsero nella zona di Griesenbruch, separate dal centro della citt\u00e0 dalla ferrovia.\nNel 1860 Bochum fu collegata alla ferrovia \"Witten/Dortmund\u2013Oberhausen/Duisburg\", gestita dalla compagnia ferroviaria \"Bergisch-M\u00e4rkische Eisenbahn-Gesellschaft\", mentre nel 1874 fu la compagnia \"Rheinische Eisenbahn-Gesellschaft\" a realizzare la tratta \"Osterath\u2013Dortmund S\u00fcd\". Entrambe verranno nazionalizzate alcuni anni dopo, nel 1880.\nLa crescita della citt\u00e0 alla fine del XIX secolo si svolse senza un piano preordinato, sicch\u00e9 si possono incontrare poche infrastrutture di ampio respiro e progettazione. Vicino alle miniere si trovavano insediamenti industriali e abitazioni per lavori, mentre anche le fattorie e le aziende agricole tradizionalmente sparse nell'intorno continuavano il proprio operato. I quartieri che mostrarono il maggiore tasso di crescita della popolazione furono quelli settentrionali ed orientali (Langendreer, Werne, Riemke, Hofstede).\nLa prima linea tranviaria entr\u00f2 in funzione nel 1894 ed univa Bochum ad Herne; dal 1896 \u00e8 gestita dalla societ\u00e0 di trasporti Bochum-Gelsenkirchener Stra\u00dfenbahnen (BoGeStra).\nNel frattempo, l'espansione della citt\u00e0 era proseguita - e con essa la fornitura di gas ed acqua - fino all'incorporazione delle vicine citt\u00e0 di Hamme, Hofstede, Grumme e Wiemelhausen. Nel 1905 raggiunse lo stato di \"Gro\u00dfstadt\", ossia di citt\u00e0 al di sopra dei abitanti. Ciononostante il vero e proprio centro cittadino era ancora molto eterogeneo e di proporzioni comparabili a quelle di piccole citt\u00e0: bisogner\u00e0 attendere fino allo scoppio della Prima guerra mondiale per vedere presentati un piano di ampliamento del centro e del distretto di Ehrenfeld.\nLe conseguenze della guerra - la disoccupazione, gli scioperi, l'occupazione francese, la svalutazione monetaria - fermarono ulteriormente la crescita: solo tra il 1925 ed il 1929 l'economia torn\u00f2 a conoscere un periodo di ripresa e sviluppo. In questo periodo furono annessi al territorio della citt\u00e0 anche i borghi limitrofi di Riemke, Langendreer, Stiepel e Querenburg. Sebbene i confini urbani ora raggiungessero la valle settentrionale della Ruhr, non fu evasa la richiesta della citt\u00e0 di un accesso al Canale Reno-Herne, che sarebbe stato economicamente importante.\nIl 9 novembre 1938, durante la cosiddetta Notte dei cristalli, anche Bochum fu interessata da azioni contro i cittadini ebrei, con l'incendio della sinagoga locale, la distruzione di diverse case e l'inizio delle deportazioni verso i campi di concentramento. Tra questi primi deportati, almeno 500 moriranno durante gli anni successivi, di cui almeno 19 di et\u00e0 inferiore ai 16 anni.\nNel dicembre 1938, l'insegnante di scuola elementare ebraica Elsa Hirsch cominci\u00f2 a organizzare il trasferimento nei Paesi Bassi e nel Regno Unito di bambini e adolescenti ebrei per salvarli dal tragico destino che attendeva loro. Molti bambini di Bochum, appartenenti a gruppi perseguitati dal nazismo furono accolti da famiglie olandesi, che ne assicurarono la sopravvivenza.\nDurante la seconda guerra mondiale la citt\u00e0 fu distrutta dai bombardamenti per il 38%. Dal 20 giugno 1940 al 22 marzo 1945 vi furono 46 diversi bombardamenti, in gran parte portati a segno dalla Royal Air Force, che sganci\u00f2 circa tonnellate di bombe.\nDopo la fine della seconda guerra mondiale Bochum entr\u00f2 a far parte della zona di occupazione britannica. L'amministrazione militare britannica a Bochum istitu\u00ec due campi profughi per i numerosi rifugiati. La maggior parte di costoro erano ex lavoratori forzati della Polonia.\nNel dopoguerra, Bochum si caratterizz\u00f2 come centro culturale della zona della Ruhr. Nel 1962, sul sito dell'ex miniera di carbone del Dannenbaum, apr\u00ec la Adam Opel AG, una sussidiaria della General Motors, che divenne un simbolo del cambiamento strutturale della Ruhr.\nNel 1964, nel quartiere Harpen apr\u00ec il Ruhr-Park, un grande centro commerciale, nel 1973 chiuse l'ultima miniera (Zeche Hannover). A fianco delle ampie zone industriali si crearono grandi aree verdi, a volte quasi rurali che si estendono fino alla Ruhr e al bacino di Kemnader. Nel 1979 venne inaugurata la prima linea di metropolitana leggera della Ruhr e il Rewirpowerstadion.\nDal 1965 Bochum \u00e8 citt\u00e0 universitaria, vi ha infatti sede l'Universit\u00e0 della Ruhr a Bochum.\nSociet\u00e0.\nEvoluzione demografica.\nNel 1904 Bochum raggiunse i abitanti, e con ci\u00f2 divent\u00f2 Metropoli. Nel 1926 il numero degli abitanti era raddoppiato ed aveva raggiunto i 200.000. Il 1\u00ba gennaio 1975 la citt\u00e0 di Wattenscheid (che contava abitanti) fu inglomerata a Bochum, che con ci\u00f2 raggiunse il massimo storico di 417.336 abitanti. Il 31 dicembre 2005 il numero di persone con residenza principale a Bochum (secondo l'ufficio statistico del Nordrhein-Westfalen era e la prognosi per il futuro prevedeva abitanti nel 2030.\nCultura.\nA Bochum si trovano 5 istituti superiori, per un totale di studenti, dei quali frequentano la \"Ruhr-Universit\u00e4t\", una delle pi\u00f9 grandi universit\u00e0 tedesche.\nMusei.\nIl museo minerario tedesco di Bochum (\"Deutsches Bergbau-Museum Bochum\" abbreviato DBM) \u00e8 uno dei pi\u00f9 importanti musei minerari del mondo ed un rinomato istituto di ricerca per la storia mineraria; ogni anno viene visitato da circa visitatori all'anno.\nSport.\nLa squadra locale \u00e8 il Verein f\u00fcr Leibes\u00fcbungen Bochum 1848 che attualmente milita in Bundesliga.\nAmministrazione.\nGemellaggi.\nBochum \u00e8 gemellata con le seguenti citt\u00e0:\nAccordi di cooperazione.\nBochum ha accordi di cooperazione con le seguenti citt\u00e0:\nCalcio.\nIl VfL Bochum milita nella seconda divisione tedesca. Il SG Wattenscheid 09 \u00e8 la seconda squadra della citt\u00e0 e milita in Regionalliga."}
{"id": "55551", "revid": "726373", "url": "https://it.wikipedia.org/wiki?curid=55551", "title": "Legge di Zipf", "text": "Viene detta legge di Zipf una legge empirica che descrive la frequenza di un evento formula_1 facente parte di un insieme, in funzione della posizione formula_2 (detta \"rango\") nell'ordinamento decrescente rispetto alla frequenza stessa di tale evento.\ndove:\nIl linguista George Kingsley Zipf la descrisse nel 1949 in \"Human Behaviour and the Principle of Least-Effort\" (Comportamento umano e il principio del minimo sforzo).\nCampi di applicabilit\u00e0.\nI campi di applicabilit\u00e0 della legge di Zipf sono svariati, e sono anche esistite tendenze di pensiero che l'hanno addirittura proposta come la controparte della distribuzione gaussiana nell'ambito delle scienze sociali. In realt\u00e0 come le distribuzioni nelle scienze naturali non seguono sempre un andamento gaussiano, tanto meno le distribuzioni delle scienze sociali o degli eventi correlati all'attivit\u00e0 umana possono essere precisamente inquadrate negli andamenti iperbolici della legge di Zipf. Esistono tuttavia casi in cui i risultati previsti dalla legge di Zipf sono fortemente verificati dai dati osservati; fra i pi\u00f9 famosi senz'altro vi sono quelli che considerano le frequenze delle parole negli scritti, o quelli che analizzano la distribuzione della popolazione nelle varie citt\u00e0 di uno stato. Questi ultimi esempi sono stati approfonditamente analizzati e documentati dallo stesso Zipf nei suoi pi\u00f9 famosi scritti. In campo economico la legge di Zipf si adatta\nbene a rappresentare la situazione di produttivit\u00e0 delle varie compagnie che operano in un medesimo settore. Se si rappresenta la produttivit\u00e0 di una azienda in funzione della sua posizione di classifica si ottiene l'andamento iperbolico della legge di Zipf. Questo fatto era stato, del resto, gi\u00e0 osservato alla fine dell'Ottocento dall'economista Vilfredo Pareto.\nPi\u00f9 in generale la legge di Zipf pu\u00f2 essere riformulata come:\ncon formula_11 costante positiva prossima a 0 (per formula_12 si rientrerebbe nella distribuzione casuale, cio\u00e8 nell'equiprobabilit\u00e0)\nAspetti teorici.\nLa legge di Zipf e la funzione zeta.\nUsando la legge di Zipf pi\u00f9 generale il termine\n\u00e8 la funzione zeta di Riemann formula_14\nZipf, Mandelbrot e Shannon.\nBeno\u00eet Mandelbrot dimostr\u00f2 negli anni cinquanta che simili leggi possono essere dedotte a partire dalla teoria dell'informazione di Claude Shannon.\nLa legge dinamica indica come massimizzare l'utilit\u00e0 di un canale massimizzando l'entropia, utilizzando preferibilmente i simboli meno costosi. Ad esempio, nel codice morse la frequente lettera \"e\" \u00e8 codificata con un singolo punto (.), mentre la meno frequente lettera \"x\" \u00e8 rappresentata da una linea, due punti e una linea (-..-).\nIl codice di Huffman applica tale legge dinamica.\nMandelbrot fa l'ipotesi che il costo di utilizzo sia direttamente proporzionale al costo di memorizzazione, dopo averlo constatato su tutti i dispositivi che ha osservato, dalla scrittura contabile fino ai computer.\nEliminando il costo tra le due equazioni si ritrova una famiglia di equazioni che legano la frequenza di una parola al suo rango affinch\u00e9 il canale venga utilizzato in maniera ottimale. Questa ulteriore generalizzazione, detta pure \"'legge di Mandelbrot\" \u00e8 data da\n\u00c8 stato osservato come nella maggior parte delle lingue esistenti il parametro all'esponente \"a\" sia prossimo a 1,1 e 1,2, mentre nel linguaggio dei bambini si approssima a 1,6.\nRappresentando le leggi di Zipf e di Mandelbrot in un sistema cartesiano con le coordinate log-log, allora la legge di Zipf corrisponde ad una retta, mentre la legge di Mandelbrot mostra una gobba.\nLa legge di Zipf e le variabili casuali.\nUna interpretazione della legge di Zipf come variabile casuale \u00e8 data dalla variabile casuale Zeta, per questo motivo detta pure variabile casuale di Zipf. L'equivalente continuo \u00e8 la variabile casuale paretiana.\nCasi simili sono considerati la legge di Bradford, la \nvariabile casuale di Yule e la legge di Benford.\nAnalogie.\nIl rapporto esistente tra le leggi di Zipf e di Mandelbrot \u00e8 simile a quello esistente tra la legge di Mariotte e quella di van der Waals, considerato che in entrambi i casi un fattore di correzione (il parametro \"a\" nel caso della legge di Mandelbrot) permette di approssimare i dati osservati con i valori teorici, rappresentando un qualche cosa di \"incomprimibile\"."}
{"id": "55552", "revid": "287204", "url": "https://it.wikipedia.org/wiki?curid=55552", "title": "Benoit Mandelbrot", "text": ""}
{"id": "55553", "revid": "125417481", "url": "https://it.wikipedia.org/wiki?curid=55553", "title": "Umberto Guidoni", "text": "Ha partecipato a due missioni NASA a bordo dello Space Shuttle. Nel 2001 \u00e8 stato il primo astronauta europeo a visitare la Stazione Spaziale Internazionale. \u00c8 stato europarlamentare dal 2004 al 2009.\nBiografia.\nSposato, con un figlio, Umberto Guidoni \u00e8 nato a Roma (di origini ciociare - Acuto). Diplomatosi presso il liceo \"Gaio Lucilio\" nel 1973, Guidoni ha conseguito la laurea con lode in fisica con specializzazione in astrofisica all'Universit\u00e0 \u00ab\"La Sapienza\"\u00bb di Roma nel 1978, ottenendo una borsa di studio presso il Comitato Nazionale per l'Energia Nucleare (CNEN), di Frascati.\nNel 1983 si occupa di studi sulle celle fotovoltaiche come ricercatore dell'Ente Nazionale Energie Alternative (ENEA). L'anno successivo lavora per l'Istituto di Fisica dello Spazio Interplanetario (IFSI) di Frascati, un istituto del Consiglio Nazionale delle Ricerche (CNR). Collabora allo studio e alla progettazione del Tethered Satellite System (TSS) in cui riveste il ruolo di co-PI di RETE, Research on Electrodynamic Tether effects, uno degli esperimenti scientifici del TSS e tra il 1985 e il 1988 ne realizza il \"Ground Support Equipment\" e, inerentemente alla camera al plasma, si occupa dello sviluppo dei \"Plasma Contactors apparecchiature che prevengono l'accumulo di energia elettrostatica sulle navicelle spaziale attraverso l'espulsione di gas ionizzati, per applicazioni spaziali nella ionosfera\".\nNel 1989 diventa responsabile scientifico di RETE e organizza i test scientifici del Satellite Tethered.\nNel 1990 viene selezionato dall'Agenzia Spaziale Italiana (ASI) e dalla NASA come candidato Specialista di carico utile (Payload Specialist-PS) per la prima missione del Satellite Tethered (STS-46/TSS-1). Viene trasferito a Houston, presso il Centro Astronauti del Johnson Space Center, dove inizia l'addestramento come PS ed entra a far parte del gruppo di scienziati che coordina, da terra, le operazioni scientifiche del Satellite Tethered a bordo della navetta \"Atlantis\".\nNel 1994 viene scelto come Specialista di carico utile della missione STS-75 e, dopo un addestramento di oltre un anno, effettua il suo primo volo nello spazio a bordo della navetta \"Columbia\". Il suo lavoro nello spazio \u00e8 incentrato sul controllo degli esperimenti elettrodinamici del Satellite Tethered che dimostrano, per la prima volta, la possibilit\u00e0 di generare potenza elettrica dallo spazio.\nLanciato il 22 febbraio 1996 ed atterrato al Kennedy Space Center il 9 marzo 1996, il \"Columbia\" completa 252 orbite, percorrendo 10 milioni di chilometri in 377 ore e 40 minuti.\nNell'agosto dello stesso anno comincia il Corso Internazionale di Formazione per Specialista di Missione (Mission Specialist - MS), della durata di due anni, in preparazione per le operazioni a bordo dello Space Shuttle e della futura Stazione Spaziale Internazionale (ISS).\nCompletato il corso, nell'aprile 1998, entra a far parte del Corpo Astronauti Europeo dell'ESA, con base presso lo European Astronaut Centre (EAC) di Colonia, Germania. Lavora nella Divisione Robotica dell'Ufficio Astronauti per lo Space Shuttle e la ISS presso il Johnson Space Center della NASA.\nLa sua seconda esperienza nello spazio \u00e8 a bordo dello \"Endeavour\", impegnato in uno dei voli di assemblaggio della Stazione Spaziale. La missione comprende il volo inaugurale del modulo \"Raffaello\", uno dei 3 Moduli Logistici Pressurizzati (MPLM) italiani per il supporto logistico della ISS. A bordo c'\u00e8 anche il braccio robotico canadese Canadarm2. Nel corso della missione, vengono effettuate due uscite extraveicolari per agganciare il braccio canadese al laboratorio \"Destiny\" e vengono trasferite 4 tonnellate di rifornimenti ed esperimenti scientifici dal modulo \"Raffaello\" alla ISS.\nLanciato il 19 aprile 2001 ed atterrato alla Edwards Air Force Base in California, il 1\u00ba maggio, l\"'Endeavour\" completa 186 orbite, percorrendo circa 8 milioni di chilometri in 285 ore e 30 minuti.\nCon questa missione, Guidoni diventa il primo astronauta europeo a salire a bordo della ISS. Per l'occasione, oltre alla bandiera italiana, porta a bordo lo stendardo della Presidenza della Repubblica Italiana consegnatogli dal Presidente Carlo Azeglio Ciampi.\nDal 2001 al 2004, come esperto di operazioni in orbita, ha svolto attivit\u00e0 di supporto per gli esperimenti scientifici del modulo europeo Columbus, presso lo European Space Research and Technology Centre (ESTEC) di Noordwijk, Paesi Bassi.\nEsperienza politica.\nNel 2004 si presenta alle Elezioni Europee come indipendente nella lista dei Comunisti Italiani e viene quindi eletto deputato del Parlamento Europeo. \nEuroparlamentare fino al 2009, ha fatto parte del gruppo parlamentare della Sinistra Unitaria Europea/Sinistra Verde Nordica ed \u00e8 stato membro della Commissione per l'Industria, la Ricerca e l'Energia (ITRE), della Commissione temporanea sul Cambiamento Climatico della Commissione per l'Ambiente, la Sanit\u00e0 e la Sicurezza Alimentare (ENVI), della Commissione per il Controllo dei Bilanci (CONT); della Delegazione per le relazioni con gli Stati Uniti e della Delegazione per le relazioni con il Giappone. \u00c8 stato tra i relatori del Settimo Programma Quadro per la ricerca europea e ha presentato la relazione sullo Spazio Europeo della Ricerca. \u00c8 stato inoltre il presentatore dell'emendamento 16 al progetto di direttiva IPRED2 che, per attenuare le conseguenze delle norme ristrettive in tema di pirateria informatica, chiarisce che il fair use, sostanzialmente ricalcato sull'istituto degli USA, non costituisce reato.\nNel novembre del 2008 ha fondato, con Nichi Vendola e Claudio Fava, l'associazione \"Per la Sinistra\", mentre l'11 febbraio 2009 annuncia la sua uscita dal PdCI, al quale aveva aderito 5 anni prima. Il 16 marzo 2009, a Roma, ha presentato la lista Sinistra e Libert\u00e0 con Nichi Vendola, Claudio Fava e Grazia Francescato ed \u00e8 stato tra i candidati alle elezioni europee del 2009 senza essere eletto. Nel gennaio 2010 entra nella segreteria nazionale del partito con la delega a ricerca e innovazione.\nDeluso dal gruppo dirigente di Sinistra Ecologia e Libert\u00e0, ha lasciato ogni attivit\u00e0 politica nel marzo del 2013.\nAltre attivit\u00e0.\nNel settembre 2007 ha condotto, per quattro settimane, la trasmissione radiofonica intitolata \"Dallo Sputnik allo Shuttle\" (della serie \"Alle 8 della sera\" di Rai Radio Due), in cui ha ripercorso le tappe della conquista dello Spazio.\nNel luglio 2009, in un altro ciclo della stessa serie intitolato \"Dalla Terra alla Luna\", ha raccontato l'epopea delle missioni lunari e del programma Apollo. Da quest'ultima trasmissione radiofonica \u00e8 stato tratto il libro \"Dalla Terra alla Luna\" pubblicato nel 2011.\nGuidoni si occupa prevalentemente di divulgazione scientifica, partecipando e organizzando eventi legati allo spazio. Ha scritto innumerevoli articoli e ha curato alcune rubriche dedicate all'esplorazione spaziale su quotidiani e riviste: Newton, Unit\u00e0, Tuttoscienze (Stampa). Fino al 2019 ha pubblicato i suoi post sul Blog Spazio dell\u2019Agenzia Giornalistica Italiana.\nCome divulgatore, ha pubblicato numerosi libri come \"Viaggiando oltre il cielo\", BUR 2014, citato nelle tracce degli esami di maturit\u00e0 2016 e il pi\u00f9 recente \"Guida per Giovani Astronauti\" dedicato ai ragazzi. Ha scritto altri libri per i pi\u00f9 piccoli, tra cui \"Astrolibro\" (ristampa 2017 e 2021) e \"Voglio la LUNA\" (2019).\nDal 2016 al 2020, ha partecipato come ospite agli incontri sullo spazio organizzati dalla rivista FOCUS in varie citt\u00e0 italiane.\nNel 2018 partecipa su Sky Uno come concorrente della seconda edizione di Celebrity MasterChef Italia venendo per\u00f2 eliminato la prima puntata. L'11 dicembre dello stesso anno va in onda la sua partecipazione al programma televisivo Le Iene, dove affronta due sostenitori della teoria del terrapiattismo.\nOnorificenze.\nOrdine al Merito della Repubblica Italiana (OMRI).\nDopo la prima missione, Umberto Guidoni \u00e8 insignito del titolo di Commendatore\nAl termine della seconda missione, gli viene conferito il titolo di Grand'Ufficiale.\nNASA.\nNel 1996, Guidoni riceve la \"Space Flight Medal\" per il primo volo orbitale a bordo del Columbia (STS-75).\nOttiene una seconda medaglia dopo il suo volo a bordo dell'Endeavour (STS-100, 2001).\nNel 2002, l'Ente Spaziale americano gli conferisce la medaglia per \"Exceptional Service\" come riconoscimento dell'attivit\u00e0 svolta nelle due missioni orbitali."}
{"id": "55555", "revid": "18323", "url": "https://it.wikipedia.org/wiki?curid=55555", "title": "Zwickau", "text": "Zwickau (pronuncia tedesca ) (in sorabo \"\u0160wikawa\", in ceco \"Cvikov\") \u00e8 una citt\u00e0 di abitanti della Sassonia, in Germania.\nCapoluogo e centro maggiore del circondario omonimo, Zwickau si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia fisica.\nZwickau sorge in una vallata ai piedi dei Monti Metalliferi sulla riva destra della Zwickauer Mulde, a sud di Dresda e di Lipsia e a sud ovest di Chemnitz.\nStoria.\nZwickau \u00e8 una citt\u00e0 di origine slava e fu citata per la prima volta in un documento ufficiale nel 1118 col nome di \"Zcwickaw\" come localit\u00e0 di commerci. Il nome pare derivi dal latino \"cygnea\", dalla leggenda che vuole situato nei pressi della citt\u00e0 un lago di cigni dalla capacit\u00e0 di ringiovanire chi vi si immerga. Dal 1212 ha il titolo di citt\u00e0. Gi\u00e0 allora faceva parte della Sassonia ed era capoluogo di una entit\u00e0 amministrativa (\"Amtshauptmannschaft Zwickau\").\nPer un certo periodo alla fine del XIII secolo per\u00f2 ebbe lo statuto di citt\u00e0 libera dell'Impero. Nel 1403 un incendio la distrugge completamente. Nel 1520-1522 Thomas M\u00fcntzer e Martin Lutero predicano nella citt\u00e0 e dal 1523 viene introdotta la Riforma. Nel 1532 vi nacque e vi mor\u00ec il musicista David K\u00f6ler (1532-1565), e nel 1810 il suo cittadino pi\u00f9 noto, il compositore Robert Schumann.\nCultura.\nMusei.\nA Zwickau sorge l'August Horch Museum, inaugurato nel 2004, che ospita ed espone una collezione di fotografie, veicoli e manufatti che raccontano la storia industriale automobilistica della citt\u00e0, che spazia dalle casa automobilistiche Horch e Audi nel periodo antecedente la seconda guerra mondiale e della Trabant durante la Repubblica Democratica Tedesca all'epoca della Guerra Fredda\nEconomia.\nFin dal Medioevo Zwickau \u00e8 un noto centro minerario per l'estrazione del carbone; grazie alla sua posizione su un'importante strada di collegamento con la Boemia e alla navigabilit\u00e0 della Mulde, Zwickau divenne un centro commerciale significativo. Alla fine degli anni settanta vennero chiuse le ultime miniere della citt\u00e0.\nNel 1904 August Horch fond\u00f2 a Zwickau la sua prima fabbrica di automobili con marchio Horch, cinque anni dopo divenne Audi. Da allora a Zwickau vengono prodotti autoveicoli, ai tempi della Repubblica Democratica vi si producevano le Trabant, oggi la Volkswagen vi costruisce le Golf, le Passat e le ID.3.\nAmministrazione.\nGemellaggi.\nZwickau \u00e8 gemellata con:"}
{"id": "55556", "revid": "125962690", "url": "https://it.wikipedia.org/wiki?curid=55556", "title": "Treviri", "text": "Treviri (: ; in tedesco: Trier, in francese: \"Tr\u00e8ves\", in lussemburghese: \"Tr\u00e9ier\") \u00e8 una citt\u00e0 extracircondariale di abitanti nella parte occidentale del Land tedesco della Renania-Palatinato; \u00e8 sede di una prestigiosa universit\u00e0.\nPur essendo una citt\u00e0 extracircondariale ospita la sede amministrativa del circondario (\"Landkreis\") di Treviri-Saarburg.\nGeografia fisica.\nTreviri \u00e8 situata nel mezzo della media valle della Mosella e gran parte della citt\u00e0 \u00e8 situata sulla riva destra del fiume. A nord e a sud si trovano colline per lo pi\u00f9 coltivate con vigneti.\nLa citt\u00e0 \u00e8 situata a circa 15\u00a0km dal confine con il Lussemburgo.\nStoria.\nEt\u00e0 antica.\nLe prime tracce di insediamenti umani nell'area risalgono all'epoca della ceramica lineare (5500-4500 a.C.). Secondo una leggenda fu Trebata (o Trebeta), figlio di Ninus re degli Assiri, a fondare la citt\u00e0 circa 1300 anni prima della fondazione di Roma.\nFonti pi\u00f9 certe affermano che Treviri \u00e8 di origine romana, nell'anno 16 a.C. fu fondata nei pressi di un insediamento militare, risalente al 30 a.C., la citt\u00e0 di \"Augusta Treverorum\", capoluogo della provincia romana della Gallia Belgica. Questo fa di Treviri una delle citt\u00e0 pi\u00f9 antiche del territorio tedesco.\nA partire dalla seconda met\u00e0 del III secolo fu sede vescovile, il primo vescovo fu Eucario. Fu distrutta nel 275 dagli Alemanni e dal 293 al 395 fu una delle capitali dell'impero romano d'Occidente. Sotto il regno di Costantino (306-324) la citt\u00e0 fu ampliata e furono costruite la basilica Palatina di Costantino e le terme imperiali.\nA partire dal 318 fu sede della Prefettura del pretorio delle Gallie, uno dei due enti pi\u00f9 importanti dell'Impero Romano d'Occidente. Dal 328 al 340 vi risiedette l'imperatore Costantino II e dal 367 Valentiniano I. Nel 407, in concomitanza dell'invasione della Gallia da parte dei Vandali, Alani e Suebi la prefettura fu spostata ad Arles. Treviri diede anche i natali a Sant'Emidio e ad Ambrogio, patrono della citt\u00e0 di Ascoli Piceno contro il terremoto.\nMedioevo.\nTreviri \u00e8 la pi\u00f9 antica sede episcopale di Germania. Il Cristianesimo vi venne introdotto nel 70 da commercianti siriani e nel 314, in piena epoca Romana vi fu fondato il primo vescovado a nord delle Alpi. Nel 339 o 340 vi nacque Sant'Ambrogio, vescovo e patrono di Milano.\nDurante il regno di Carlo Magno venne elevata al rango di arcidiocesi e nel 772 nomin\u00f2 l'arcivescovo di Treviri Principe vescovo, che gli garantiva la completa immunit\u00e0 giudiziaria per tutte le sue propriet\u00e0 (chiese, monasteri, villaggi e castelli). Col Trattato di Verdun dell'843 la citt\u00e0 e i suoi territori vengono inclusi nella Lotaringia, e gli arcivescovi ottennero nel IX-X secolo il diritto di imporre le tasse e quello di zecca, che gli garantivano una larga autonomia. Sin dal XIV secolo, con la promulgazione della Bolla d'oro, l'arcivescovo di Treviri fu inoltre insignito dell'importante incarico di Principe elettore del Sacro Romano Impero. Dalla fine del XVII secolo la sede principesca venne condivisa in alternanza con Coblenza, fino al 1786 quando l'ultimo vescovo-elettore, Clemente Venceslao di Sassonia, risiedette esclusivamente in quest'ultima. L'arcivescovo controllava territori dai confini con la Francia al Reno, e mantenne il potere fino al 1795, quando i territori della riva sinistra del Reno vennero occupati dalle truppe francesi rivoluzionarie.\nNel Medioevo (XIV secolo) alcune famiglie ebraiche lasciarono la citt\u00e0 per andare prima in Francia (dove sono conosciuti come \u201cTr\u00e8ves\u201d, nome francese di Treviri, e il molto pi\u00f9 diffuso, specie in Alsazia, \u201cDreyfus\u201d) e in seguito nell\u2019Italia settentrionale, stanziandosi in Valle D\u2019Aosta (dove sono conosciuti col nome francese di Tr\u00e8ves, in particolare nella zona di Saint-Vincent), in Piemonte e in Friuli-Venezia Giulia (italianizzato in \u201cTreves\u201d). Membri importanti della famiglia sono: Joseph-Marie Tr\u00e8ves, prete valdostano di Emar\u00e8se, Alberto Treves de Bonfili, primo ebreo nobile italiano per volere di Napoleone Bonaparte, e Alfred Dreyfus, militare parigino accusato senza prove di tradimento per motivi antisemiti e imprigionato per molti anni sull\u2019isola del Diavolo.\nDalla Francia alla Prussia.\nTreviri, occupata dai francesi nel 1794, era stata legata da vincoli commerciali con le altre citt\u00e0 della Francia, venendo coinvolta, nel bene e nel male, nelle varie fasi della Rivoluzione fino al governo di Napoleone I. Nel 1815, venne annessa alla Prussia, la cui politica era fortemente conservatrice.\nMonumenti e luoghi d'interesse.\nLa citt\u00e0 \u00e8 famosa per i numerosi edifici di epoca romana ancora ben conservati. Treviri era una delle quattro capitali della Tetrarchia, con Milano, Sirmio e Nicomedia, a oggi quella meglio conosciuta archeologicamente. La sua stagione architettonica si concentr\u00f2 durante la prima e la seconda tetrarchia, proseguita poi da Costantino e Valentiniano I fino al 395. Qui, nei numerosi monumenti superstiti, si pu\u00f2 percepire la magnificenza dell'epoca e l'adozione di quei principi spaziali tipici del periodo tardo antico. Dal 1986 gran parte dei monumenti di origine romana e medievale della citt\u00e0 (e delle vicinanze) fanno parte del complesso dei Beni patrimonio dell'umanit\u00e0 di Treviri, cos\u00ec inserito nell'Elenco dei patrimoni dell'umanit\u00e0 dall'UNESCO.\nCultura.\nIstruzione.\nA Treviri ha sede l'Universit\u00e0 di Treviri (\"Universit\u00e4t Trier\"), fondata nel 1473, chiusa nel 1796 e riaperta nel 1970.\nEconomia.\nEssa \u00e8 stata sede dell'azienda di macchine fotografiche Foitzik-Kamerawerke, che oper\u00f2 dal 1945 al 1958.\nAmministrazione.\nSuddivisioni.\nLa citt\u00e0 \u00e8 suddivisa in 19 distretti:\nGemellaggi.\nTreviri \u00e8 gemellata con:\nLa citt\u00e0 \u00e8 gemellata con Ascoli Piceno per via di Sant'Emidio, patrono della citt\u00e0 Picena ma nativo di Treviri (273)."}
{"id": "55557", "revid": "729019", "url": "https://it.wikipedia.org/wiki?curid=55557", "title": "Roberto Vittori", "text": "Carriera.\nHa frequentato l'Accademia Aeronautica italiana dal 1985 al 1989 con il Corso Eolo IV e ha conseguito il brevetto di pilota militare negli Stati Uniti d'America nel 1986. Ha volato con i Tornado nell'Aeronautica Militare dal 1991 al 1994 presso il 155\u00ba Gruppo Electronic Warfare Tactical Suppression (ETS) del 50\u00ba Stormo di Piacenza, raggiungendo la qualifica di \"Combat Ready\". Ha conseguito il brevetto di pilota collaudatore sperimentatore nel 1995 presso la United States Navy Test Pilot School di Patuxent River, nel Maryland. Ha prestato servizio presso il Reparto Sperimentale di Volo di Pratica di Mare come pilota collaudatore per lo sviluppo della nuova piattaforma aerea europea, l'Eurofighter Typhoon. Ha al suo attivo circa 2000 ore di volo su pi\u00f9 di 40 diversi aeromobili, tra cui l'F-104 Starfighter, il Tornado GR.1, l'F/A-18, l'AMX, Mirage 2000, G.222 e P180.\nNel luglio del 1998 \u00e8 stato selezionato come astronauta dall'Agenzia Spaziale Italiana (ASI) in collaborazione con l'European Space Agency (ESA).\nNell'agosto del 1998 ha iniziato presso il Johnson Space Center a Houston, Texas il programma di formazione per missioni a bordo dello Space Shuttle e della Stazione Spaziale Internazionale.\nNell'agosto del 2001 ha iniziato l'addestramento come ingegnere di bordo presso il Centro Sperimentale Statale di Ricerca Scientifica per l'Addestramento Cosmonauti \"Yuri Gagarin\" di Citt\u00e0 delle Stelle (Oblast' di Mosca).\nMissioni.\nDal 25 aprile (TM-34) al 5 maggio 2002 (TM-33), Roberto Vittori ha partecipato alla missione \"volo taxi\" \"Marco Polo\" presso la Stazione Spaziale Internazionale (ISS), nell'ambito di un accordo di programma tra l'Agenzia Spaziale Russa \"Roskosmos\", l'Agenzia Spaziale Italiana, e l'ESA. Durante la sua permanenza a bordo della Stazione Spaziale Internazionale ha lavorato a fianco al resto dell'equipaggio e seguito quattro esperimenti scientifici per il programma europeo.\nIl 15 aprile 2005 ha partecipato ad un secondo \"volo-taxi\" \"Eneide\" pilotando la navetta Sojuz (TMA-6) all'approccio con la ISS, dove ha condotto degli studi per conto dell'Agenzia Spaziale Italiana, tra cui \"Lazio\" (Low altitude zone ionization observatory), patrocinato dalla regione Lazio: una serie di esperimenti di affaticamento fisico e germinazione di semi di piante erbacee per una possibile fonte di cibo spaziale. Vittori diviene il primo astronauta europeo a visitare due volte la ISS e ritorna a Terra il 24 aprile dello stesso anno a bordo della capsula Sojuz TMA-5. \nIl 16 maggio 2011 \u00e8 decollato con la missione Shuttle STS-134 nel ruolo di \"mission specialist\"."}
{"id": "55558", "revid": "599013", "url": "https://it.wikipedia.org/wiki?curid=55558", "title": "Iab", "text": ""}
{"id": "55559", "revid": "106908", "url": "https://it.wikipedia.org/wiki?curid=55559", "title": "Trier", "text": ""}
{"id": "55584", "revid": "1534511", "url": "https://it.wikipedia.org/wiki?curid=55584", "title": "Matrice 2 per 2", "text": "Le matrici quadrate di ordine 2 (o \"matrici di aspetto 2 \u00d7 2\", o \"matrici di due righe e due colonne\"), coprono un ruolo importante nell'analisi matematica e nella fisica. Tra le caratteristiche principali, esse rappresentano una trasformazione lineare dello spazio vettoriale bidimensionale e forniscono un metodo di soluzione dei sistemi di due equazioni lineari in due incognite.\nNotazioni intercambiabili.\nIn molte esposizioni su vettori e matrici, ed in particolare nella presente, a seconda delle circostanze, conviene utilizzare notazioni diverse, equivalenti ma di diversa evidenza. Qui per i vettori useremo indifferentemente matrici riga e matrici colonna.\nPer presentare certi fatti su matrici e vettori conviene servirsi di scritture con deponenti per riuscire ad avere espressioni con combinazioni di indici facilmente dominabili. In altri momenti invece si ottengono formule pi\u00f9 chiare servendosi di lettere senza indici. \nL'adozione di notazioni intercambiabili pu\u00f2 risultare pesante; essa per\u00f2 risulta utile in un'esposizione piuttosto estesa nella quale si vogliono presentare e confrontare molti oggetti e molti fatti matematici. Questo sembra il caso della presente esposizione. \nPer i vettori di R2 useremo quindi notazioni equivalenti date da uguaglianze come \nformula_1 .\nIn particolare useremo varie notazioni intercambiabili anche per i vettori della base ortonormale canonica:\nformula_2\nLe ultime notazioni introdotte si riconducono alla notazione di Dirac per i vettori di uno spazio di Hilbert e si chiamano \"ket\". Ora basta considerare che si tratta di notazioni che associano interi successivi ai vettori di una base ortonormale che risultano quindi ordinati in sequenza.\nPer le matrici scriviamo invece:\nMatrici e trasformazioni lineari.\nOgni matrice 2 \u00d7 2 pu\u00f2 essere usata per trasformare un vettore bidimensionale in un altro vettore dello stesso spazio vettoriale. Si definisce il trasformato del vettore precedente per applicazione della A come\novvero\nLa trasformazione individuata \u00e8 lineare. Questo si dimostra rielaborando l'applicazione di A alla generica combinazione lineare di vettori \nLe entrate della matrice A hanno un interessante significato geometrico: nella prima colonna si individua il vettore ottenuto applicando A al vettore (1,0); nella seconda colonna il vettore ottenuto applicando A al vettore (0,1). Infatti\nLa considerazione precedente si pu\u00f2 anche rileggere nel modo seguente. Dare una matrice 2 per 2, cio\u00e8 dare una trasformazione lineare di R2, equivale a dare i due vettori\ntrasformati dei due vettori della base canonica di R2.\nSi osserva che la trasformazione A mappa il quadrato avente come vertici opposti (0,0) e (1,1), cio\u00e8 il quadrato individuato dalla coppia di vettori formula_10,\nnel parallelogramma individuato dalla coppia di vettori formula_11 .\n\u00c8 molto utile considerare come una trasformazione lineare modifica quella che chiameremo griglia--ZZ costituita dai punti del piano aventi coordinate intere, dalle rette orizzontali corrispondenti alle equazioni x=m per m intero e dalle rette verticali individuate dalle equazioni y=n per n intero. Essa viene trasformata nella griglia ottenibile a partire dal parallelogramma ottenuto trasformando in quadrato di estremi (0,0) e (1,1) e replicando tale figura indefinitamente nelle direzioni dei suoi due lati aventi in comune l'origine.\nMatrici e trasformazioni di proiezioni e riflessioni.\n\u00c8 utile passare in rassegna un buon numero di matrici 2 \u00d7 2 chiarendo le caratteristiche delle corrispondenti trasformazioni lineari.\nLa matrice che fornisce la trasformazione pi\u00f9 semplice \u00e8 la matrice identit\u00e0 o \"matrice unit\u00e0\" di ordine 2:\nEssa lascia fisso ogni vettore di R2.\nLa matrice identit\u00e0 si pu\u00f2 esprimere come somma di due matrici semplici e utili \nEsse si dicono rispettivamente \"proiettore sull'asse Ox\" \ne \"proiettore sull'asse Oy\" e le scriviamo.\nformula_14\nI nomi sono giustificati dal fatto che le corrispondenti trasformazioni \nproiettano ogni vettore rispettivamente sul primo asse \"Ox\" e sul secondo asse \"Oy\":\nformula_15\nVediamo gli effetti delle altre due matrici 2 \u00d7 2 con una entrata uguale a 1 e le altre nulle:\nformula_16\nEsse hanno l'effetto di una proiezione seguita dallo scambio degli assi. Esse, facendo riferimento alla notazione di Dirac, vengono dette \"ket-bra\" e si possono denotare significativamente:\nformula_17\nSecondo questo modo di scrivere i proiettori si riscrivono nel modo seguente;\nformula_18\nUna matrice significativa \u00e8 data dalla somma delle due prime matrici ket-bra:\nformula_19\nLa corrispondente trasformazione \u00e8 la riflessione del piano R2 rispetto alla bisettrice formula_20:\nformula_21\nSi osserva che questa riflessione, come tutte queste trasformazioni, \u00e8 un'involuzione, in accordo con la seguente relazione matriciale: \nformula_22\nA questo punto si possono individuare facilmente altre riflessioni del piano \nR2 e altre matrici involutorie, cio\u00e8 matrici che moltiplicate per se stesse danno la matrice identit\u00e0 formula_23.\nRiflessione rispetto all'asse \"Ox\":\nformula_24\nRiflessione rispetto all'asse \"Oy\":\nformula_25\nRiflessione rispetto all'origine:\nformula_26\nRiflessione rispetto alla bisettrice formula_27:\nformula_28\nDilatazioni e matrici diagonali.\nConsideriamo una matrice proporzionale alla identit\u00e0 e la sua azione sopra un generico vettore:\nformula_29\nEssa esprime una dilatazione del piano per il fattore k se k &gt; 1 e una sua contrazione se 0 &lt; k &lt; 1. Le trasformazioni con k &lt; 0 si esprimono come composizioni di una dilatazione o una contrazione con la riflessione rispetto all'origine:\nLe matrici proporzionali all'identit\u00e0 costituiscono un particolare sottoinsieme di un'importante classe di matrici, le matrici diagonali: esse sono le matrici che presentano entrate non nulle solo sulla diagonale principale. Osserviamo in particolare le azioni delle seguenti matrici diagonali a entrate positive:\nformula_31\nEsse rappresentano due omotetie per fattori diversi nelle direzioni dei due assi ortogonali.\nLe matrici diagonali con entrate negative possono ricondursi alle precedenti e a riflessioni rispetto agli assi in quanto sono fattorizzabili nei seguenti modi (supponiamo che \"h\" e \"k\" siano reali positivi):\nformula_32\nformula_33\nSi osserva che una matrice 2 \u00d7 2 diagonale trasforma i punti del cerchio di raggio 1 nei punti della ellisse con centro nell'origine e avente come assi \"Ox\" e \"Oy\".\nRotazioni del piano e matrici diagonalizzabili.\nConsideriamo la matrice della forma \ne l'azione che esercita sopra un vettore con le coordinate cartesiane espresse mediante coordinate polari piane \ne l'azione della matrice che segueSi considera la matrice \nformula_35\nLa matrice quindi rappresenta la rotazione dei vettori del piano di un angolo formula_36;.\nSi osservino i casi particolari\nformula_37\nSlittamenti.\nSi consideri l'azione della seguente matrice particolare sopra il generico vettore piano\nformula_38\nLa trasformazione associata lascia fissi i punti dell'asse \"Ox\" e fa slittare rigidamente i punti delle rette orizzontali \"y=k\" spostando a destra maggiormente i punti con ordinate positive e a sinistra quelli con coordinate negative: la griglia--ZZ viene trasformata in una griglia con le maglie costituite da parallelogrammi di altezza 1 e con lati obliqui appartenenti a rette con inclinazione del 200%. Pi\u00f9 in generale \nformula_39\nAncor pi\u00f9 in generale abbiamo le azioni delle matrici triangolari superiori\nformula_40\nesprimenti dilatazioni nelle due direzioni orizzontale e verticale e slittamento.\nInterpretazione analoga hanno le matrici triangolari inferiori. \nSi osservi che si passa dalle triangolari superiori alle triangolari inferiori e viceversa mediante trasposizione.\nDeterminanti e aree con segno.\nIl determinante di una matrice 2 \u00d7 2 si definisce come \nIl determinante si pu\u00f2 considerare una funzione che ad una matrice quadrata sui reali associa un numero reale. Si trova che esso esprime l'area del parallelogramma ottenuto dalla trasformazione del quadrato di base avente vertici (0,0), (1,0), (1,1) e (0,1). Quest'area va considerata con segno e si intende che abbia il segno positivo se i vertici ottenuti con la trasformazione, (0,0), (a,c), (a+b,c+d) e (b,d) si susseguono in modo da lasciare i punti interni alla sinistra, e abbia il segno negativo in caso contrario.\nLa dimostrazione di questo fatto per via di geometria analitica segue dalla interpretazione della seguente identit\u00e0 algebrica:\nTrasformazioni invertibili e non.\nTra le molte trasformazioni e matrici viste una distinzione importante riguarda il fatto che siano invertibili o meno.\nUna matrice e la trasformazione associata \u00e8 invertibile se e solo se il suo determinante \u00e8 diverso da zero."}
{"id": "55586", "revid": "339392", "url": "https://it.wikipedia.org/wiki?curid=55586", "title": "Acumeridiano", "text": ""}
{"id": "55587", "revid": "2145227", "url": "https://it.wikipedia.org/wiki?curid=55587", "title": "Papa Pasquale II", "text": "Biografia.\nMonaco benedettino.\nSi ignora tutto della famiglia di Raniero, mentre il luogo di nascita potrebbe essere Bleda (o Galeata) nell'Appennino forlivese, all'epoca nella diocesi di Sansepolcro (oggi Bleda \u00e8 una frazione di Santa Sofia, dal 1975 nella diocesi di Forl\u00ec-Bertinoro).\nDivenuto monaco (dapprima, come sembra, secondo la regola benedettina adottata nel monastero toscano di Vallombrosa, poi nella congregazione cluniacense), visse nel Monastero di Fiumana, presso Forl\u00ec, per circa dieci anni.\nSi ritiene che il suo arrivo a Roma fu dovuto alla nomina ad abate di San Lorenzo fuori le mura da parte di Papa Gregorio VII (1073-1085).. Lo stesso papa Gregorio VII lo cre\u00f2 cardinale presbitero del titolo di San Clemente dopo 1076. Nel 1088 fu tra gli elettori di Papa Urbano II, che lo nomin\u00f2 legato pontificio nel Regno di Castiglia, dove rimase dal 1089 al 1090. Tornato in Italia, dal 1091 in poi accompagn\u00f2 Urbano II; ebbe cos\u00ec modo di partecipare al Concilio di Clermont (1095). \nIl pontificato.\nL'elezione al Soglio.\nIl 13 agosto 1099 i cardinali, in presenza del basso clero e dei rappresentanti delle autorit\u00e0 cittadine, elessero all'unanimit\u00e0 Raniero di Bleda nella basilica di San Clemente. Il giorno dopo fu consacrato vescovo di Roma dal cardinale vescovo di Ostia, Oddone II di Ch\u00e2tillon. Prese il nome di Pasquale. L'unico papa che aveva assunto questo nome, Pasquale I era vissuto oltre due secoli prima (817-824) ed era stato protagonista di un accordo con l'imperatore carolingio Ludovico il Pio che garantiva la collaborazione tra il romano pontefice e l'autorit\u00e0 imperiale.\nAzione di contrasto agli anti-papi.\nIl predecessore Urbano II era riuscito, nel penultimo anno del suo pontificato (1098), ad allontanare dal Lazio l'antipapa Clemente III, rifugiatosi a Ravenna. Con la morte di Urbano II, Clemente III rinnov\u00f2 il proposito di tornare a Roma. Giunto ad Albano, fu per\u00f2 fermato dai Normanni, alleati del papa legittimo, e costretto a rifugiarsi a Civita Castellana. Qui, abbandonato dal suo alleato, Enrico IV, mor\u00ec in solitudine l'8 settembre 1100.\nI resti di Clemente III, sepolti nella cattedrale di Civita Castellana, divennero in breve oggetti di culto per la popolazione locale, poich\u00e9 si diffuse la voce che sulla tomba dell'antipapa, a seguito della trasudazione di un misterioso liquido profumato, si verificassero numerosi miracoli. Per arrestare questo culto Pasquale II ne fece disseppellire le spoglie per disperderle nel Tevere.\nPoco tempo dopo la nobilt\u00e0 romana elesse un nuovo antipapa nella persona di Teodorico, gi\u00e0 consigliere di Clemente III. Il nuovo antipapa fu riconosciuto da Enrico IV ed entr\u00f2 a Roma approfittando della momentanea assenza di Pasquale. Al ritorno del papa nell'Urbe, Teodorico tent\u00f2 di rifugiarsi presso una famiglia nobile filo-imperiale, ma fu arrestato e successivamente rinchiuso in un monastero a Cava dei Tirreni, dove mor\u00ec nel 1102.\nIl suo successore fu Adalberto, che venne catturato dai Normanni e in seguito esiliato nel monastero di San Lorenzo ad Aversa.\nNel 1105 l'aristocrazia romana, approfittando nuovamente di un'assenza di Pasquale dall'Urbe, lo depose dal soglio pontificio con l'accusa di simonia ed eresia ed elesse ed intronizz\u00f2 l'arciprete Maginulfo (18 novembre), che assunse il nome di Silvestro IV. Al ritorno del legittimo pontefice, Silvestro si trasfer\u00ec prima a Tivoli e poi ad Osimo. Nel 1111 fece atto di sottomissione al papa.\nRelazioni con le istituzioni della Chiesa.\nGi\u00e0 membro dell'Ordine dei canonici regolari, Pasquale II ebbe molti rapporti con i Canonici di San Frediano (Lucca), di cui chiam\u00f2 a Roma il priore come collaboratore, per un certo periodo. Approv\u00f2 le costituzioni dei Canonici di Santa Maria in Porto (Ravenna). Ebbe relazioni anche con i Canonici San Rufo (Avignone), San Nicola (il cui fondatore, Conone, venne chiamato a Roma e fatto cardinale vescovo di Preneste), San Vittore (Parigi), e altri.\nNel 1099 Gerardo de Saxo fond\u00f2 a Gerusalemme l'Ordine degli Ospitalieri di San Giovanni di Gerusalemme (poi detti Cavalieri di Malta). Il 15 febbraio 1113 Pasquale II riconobbe l'Ordine con la bolla papale \"Pie Postulatio Voluntatis\" .\nGoverno della Chiesa.\nPrimo papa dopo un quindicennio a risiedere stabilmente a Roma, Pasquale II restaur\u00f2 diverse chiese dell'Urbe. In particolare, fece ricostruire la basilica dei SS. Quattro Coronati, distrutta nel Sacco dei Normanni. A Pasquale II si deve per\u00f2 la distruzione del Mausoleo dei Domizi - Enobarbi, che ancora accoglieva i resti dell'imperatore Nerone, da lui - in virt\u00f9 della storiografia cristiana antica - considerato un anticristo con il falso potere di risorgere; al posto del sepolcro distrutto fu eretta una cappella, nucleo originario della Basilica di Santa Maria del Popolo. A seguito delle proteste dei romani fu diffusa la falsa notizia che le ceneri di Nerone fossero state inumate nell'attuale cosiddetta \"Tomba di Nerone\", lungo la Via Cassia (questo sarcofago accoglie in realt\u00e0 Publio Vibio Mariano e la di lui moglie Reginia Massima).\nNegli anni 1100-1101 effettu\u00f2 un viaggio nell'Italia meridionale per risolvere alcune vertenze che erano sorte nelle comunit\u00e0 locali.\nTra le decisioni pi\u00f9 importanti, Pasquale II chiuse la vertenza che intercorreva tra l'abbazia di Montecassino e la badessa di Cingla, Gemma (figlia di Pietro, conte di Caiazzo). Il Papa lanci\u00f2 l'interdetto alla citt\u00e0 di Benevento, che si era schierata contro la Santa Sede. And\u00f2 in Puglia per riunire i vescovi di Canosa e Canne, poi scese in Calabria per visitare la comunit\u00e0 di Mileto. Infine riun\u00ec tutti i vescovi del Mezzogiorno, con cardinali, abati, religiosi e tutti i conti Normanni nel Concilio di Melfi (agosto 1101). Pasquale II verific\u00f2 i rapporti fra il Papato e i conti Normanni. Al concilio tent\u00f2 di ricomporre il conflitto con l'Impero bizantino, e mostr\u00f2 un atteggiamento duttile nei confronti della \"dispensatio\" e nel modo di intendere il rapporto fra lo stesso Papa ed il concilio. Probabilmente fu in quest'occasione che il pontefice concesse al vescovo di Melfi il privilegio di dipendere direttamente dalla sede di Roma.\nLe investiture: accordi con i re d'Inghilterra e di Francia.\nNel 1100 sal\u00ec al trono il nuovo re d'Inghilterra, Enrico I, il quale volle riservarsi il diritto delle investiture, che apparteneva all'arcivescovo di Canterbury, Anselmo d'Aosta. L'investitura era un gesto ormai entrato nella tradizione dei rapporti tra il sovrano e i vescovi. Il re non \u00e8 persona sacra, quindi in teoria non pu\u00f2 agire sulle persone consacrate: non pu\u00f2 nominare vescovi n\u00e9 abati. Nel tempo si era diffusa l'usanza da parte del re di \"investire\" il vescovo prima della sua consacrazione. Si creava la sequenza: elezione, investitura, consacrazione. Il gesto dell'investitura creava un rapporto di fedelt\u00e0 personale tra vescovo e re: il re riconosceva che il vescovo esercitava alcune prerogative regali e il vescovo, in cambio, le poneva a disposizione di colui che riconosceva come suo re.\nSia Enrico I che Anselmo inviarono a Roma i propri rappresentanti, chiedendo a Pasquale il permesso di effettuare le nomine di vescovi e abati. Quando il pontefice oppose un rifiuto al re, Enrico I mand\u00f2 in esilio Anselmo e confisc\u00f2 i beni della Chiesa (1104). Nel 1107 la frattura fu ricomposta. Con la mediazione di una legazione pontificia, nonch\u00e9 della regina Matilde, si raggiunse un accordo (1\u00ba agosto 1107) in base al quale Anselmo manteneva per s\u00e9 il diritto esclusivo di investire con l'anello e il pastorale, ma riconosceva la nomina reale per i benefici vacanti e i giuramenti di fedelt\u00e0 dei dominii temporali.\nDopo l'accordo con l'Inghilterra, Pasquale II chiuse la questione delle investiture anche con Filippo I di Francia. La politica di Pasquale II port\u00f2 cos\u00ec a compimento quella di Urbano II.\nVerso la fine del pontificato i rapporti con il re d'Inghilterra ridiventarono problematici. Pasquale si lament\u00f2 (1115) che i concili venivano tenuti e i vescovi venivano trasferiti senza la sua autorizzazione, e minacci\u00f2 Enrico I con la scomunica.\nLe investiture: dissidi con l'Imperatore.\nNel 1107 la questione delle investiture di vescovi e abati fu risolta positivamente con i re di Francia e d'Inghilterra. Con l'imperatore del Sacro Romano Impero le cose andarono diversamente.\nNel concilio del 1102 il pontefice rinnov\u00f2 la scomunica ad Enrico IV. Contro lo stesso imperatore si rivolt\u00f2 il figlio Enrico di Franconia. Ne scatur\u00ec una guerra interna (1104), vinta da quest'ultimo. Il padre mor\u00ec nel 1106 mentre elaborava propositi di vendetta. Nel maggio 1105, al Concilio di Nordhausen, Enrico di Franconia, diventato Enrico V, afferm\u00f2 la propria devozione filiale alla Sede Apostolica. Ma dopo quest'iniziale politica conciliante, avanz\u00f2 le stesse pretese del padre nei confronti del pontefice. Al Concilio di Guastalla (ottobre 1106) i legati imperiali non raggiunsero un accordo con la Santa Sede ed Enrico continu\u00f2 ad effettuare investiture episcopali.\nNel 1109 Enrico invi\u00f2 un'ambasceria al pontefice allo scopo di addivenire ad un accordo e poter ricevere la corona imperiale. Nel 1110 parve che tutto fosse pronto. Enrico V si mosse alla volta di Roma con il proprio esercito per concludere l'accordo con il papa ed essere incoronato imperatore. Matilde di Canossa, che evidentemente non volle essere esclusa dalle trattative, chiese di incontrarlo e gli fece atto di omaggio. Ripresa la marcia, Enrico celebr\u00f2 il Natale del 1110 a Firenze. Nei giorni successivi all'Epifania del 1111 il re dei Germani giunse ad Acquapendente. Qui incontr\u00f2 un'ambasceria del pontefice. A Roma, il 4 febbraio 1111, i rappresentanti imperiali raggiunsero un accordo con la delegazione della Sede Apostolica. Il 9 febbraio Enrico firm\u00f2 a Sutri l'accordo, che divenne noto come \"Iuramentum Sutrinum\". \nL'accordo conteneva una novit\u00e0 sostanziale: per la prima volta appariva in un documento ufficiale il termine \"regalia\", \u00abdiritti del re (pubblici)\u00bb. Si trattava dei diritti che il re conferiva attraverso il gesto dell'investitura. Il documento di Sutri conteneva l'elenco dettagliato dei \"regalia\" concessi agli ecclesiastici e, per la prima volta, si affermava che erano di esclusiva pertinenza regia. In altre parole, una volta che un vescovo (o un abate) cessava dalla carica (per qualsiasi motivo), i \"regalia\" rientravano nella disponibilit\u00e0 del re. L'accordo precisava - a scanso di equivoci - che i patrimoni ecclesiastici sarebbero invece rimasti intatti.\nFurono stilati due documenti, uno di parte imperiale (\"Decretum Heinrici de bonis ecclesiarum\") e uno di parte pontificia (\"Privilegium Pascalis\"). Si decise di ratificarli a Roma e di renderli pubblici il giorno dell'incoronazione imperiale. Re Enrico pose come unica condizione quella di sentire il parere dei vescovi tedeschi ed ottenere la loro approvazione.\nIl papa e l'imperatore s'incontrarono il 12 febbraio nella piccola chiesa di S. Maria in Turri, nel portico della basilica di San Pietro. Mancava dunque solo il consenso dei vescovi tedeschi. Il cardinale Giovanni di Tuscolo fu incaricato di leggere pubblicamente i termini dell'accordo. I vescovi della Germania mantennero un relativo controllo delle proprie emozioni alla presenza del papa ma poi nella sagrestia della basilica petrina, quando furono soli con il re, levarono alte le loro voci: i principi ecclesiastici tedeschi protestarono vivamente poich\u00e9 l'accordo significava la spoliazione dei loro beni. Re Enrico, uscito dalla sagrestia, annunci\u00f2 a Pasquale II che l'accordo non valeva pi\u00f9 nulla.\nLa situazione precipit\u00f2: il papa rispose che anche l'incoronazione era annullata. Al che fu circondato dagli uomini di Enrico che lo sequestrarono, insieme al suo seguito, e lo portarono fuori dalla basilica con la forza. Appena si diffuse la notizia, tutta Roma si sollev\u00f2 in rivolta. Enrico, prudentemente, lasci\u00f2 la citt\u00e0 leonina per accamparsi fuori dalle mura. Poi, il 16 febbraio, si diresse in un luogo sicuro in Sabina portando con s\u00e9 il papa e i cardinali prigionieri, che furono rinchiusi nel castello di Tribuco, a Ponte Sfondato di Montopoli.\nDue mesi dopo, il 12 aprile 1111, a Sette Fratte, localit\u00e0 alle porte di Roma, sedici cardinali sottoscrissero, a nome di Pasquale II, un nuovo accordo. Essi riconobbero la facolt\u00e0 dell'imperatore di conferire l'investitura ai vescovi e agli abati, purch\u00e9 liberamente eletti. La soluzione formale fu trovata: a) nella separazione degli elementi della sequenza di riti all'interno dei quali avveniva l'investitura . La nuova sequenza divenne: elezione, consacrazione, conferimento dei \"regalia\"; b) nella sostituzione degli elementi del conferimento: non pi\u00f9 l'anello e il pastorale, ma lo scettro. \nA loro volta i rappresentanti del re promisero la liberazione del pontefice, l'amnistia ai romani rivoltosi e la restituzione alla Chiesa dei suoi beni.\nL'incoronazione di Enrico fu celebrata il 13 aprile in San Pietro. Soddisfatto, l'imperatore torn\u00f2 in Germania con il suo esercito garantendo il suo sostegno all'integrit\u00e0 dei patrimoni ecclesiastici. Per il papa invece i mesi successivi furono tra i pi\u00f9 difficili del pontificato. Gli abati di Montecassino e di Cluny gridarono allo scandalo: il pontefice contraddiceva la tradizione ed innovava il diritto. Altri illustri ecclesiastici, come Leone di Ostia e lo stesso Giovanni di Tuscolo, affermarono che l'accordo era sbagliato. In Francia protest\u00f2 con forza Goffredo di Vend\u00f4me. Pasquale cap\u00ec, grazie anche alle argomentazioni di Ivo di Chartres, grande studioso del pensiero canonistico, che l'unica possibilit\u00e0 che aveva di salvare il suo pontificato era di smentire gli accordi presi (\"recitare la palinodia\"). Venne attribuito a papa Pasquale questo commento, che ne sottoline\u00f2 l'umilt\u00e0: \u201cAgii da uomo, poich\u00e9 sono polvere e cenere\u201d.\nIl 18 marzo 1112 riun\u00ec un sinodo in Laterano cui intervennero 125 vescovi. Pasquale II conferm\u00f2 le proibizioni dell'investitura laica ratificate dai predecessori Gregorio VII e Urbano II nei sinodi da essi convocati. Il sinodo sanc\u00ec la nullit\u00e0 del concordato di Sutri e del \"Privilegium de investituris\", che fu detto \"pravilegium\" (\"Constitutiones\", p. 572). Tuttavia, per rispetto al giuramento del papa, all'imperatore Enrico V fu risparmiata la scomunica. Un successivo sinodo tenutosi a Vienna del Delfinato dichiar\u00f2 eretica l'investitura laica (16 settembre 1112). La risposta di Enrico V non pot\u00e9 giungere in breve tempo. L'imperatore, infatti, rimase impegnato in una guerra interna che dur\u00f2 diversi anni, durante la quale fu anche sconfitto due volte prima di avere definitivamente ragione delle forze oppositrici (primavera del 1115). Durante questo periodo gli furono lanciati anatemi da vescovi e sinodi. Pasquale II evit\u00f2 accuratamente di scomunicare l'imperatore, nonostante gli venisse chiesto da pi\u00f9 parti. Il pontefice sper\u00f2 fino all'ultimo di mantenere in vigore i patti del 12 aprile 1111.\nUltimi anni e morte.\nNel 1115 mor\u00ec Matilde di Canossa. La difficile attribuzione dei diritti di successione, nonch\u00e9 il bisogno di riavviare il dialogo con l'impero determinarono la convocazione di un nuovo concilio. Negoziatore e mediatore fu Ponzio, l'abate di Cluny. Il 30 marzo 1116, quando mancavano solo due settimane alla conclusione del concilio una ribellione, fomentata forse dai Tuscolo, costrinse il pontefice ad interrompere i lavori ed a lasciare Roma. Si rifugi\u00f2 nel Mezzogiorno, tra Montecassino, Capua e Benevento. Entr\u00f2 in contatto con il nuovo conte normanno di Sicilia, Ruggero II, e con il re di Danimarca. Nell'Urbe si ersero a suoi difensori i Pierleoni, fedeli alleati della Chiesa romana. Enrico V cerc\u00f2 di approfittare della situazione e nel 1117 scese di nuovo in Italia, ufficialmente per venire in soccorso del papa. Giunto nell'Urbe incontr\u00f2 i Conti di Tuscolo, padroni della citt\u00e0. Seguirono trattative con la Curia romana, condotte dal francese Maurizio Burdino arcivescovo di Braga, nominato dal pontefice suo legato presso l'imperatore. Enrico volle essere incoronato una seconda volta e pretese che la corona gli fosse posta sul capo proprio da Burdino: cos\u00ec avvenne il giorno di Pasqua in San Pietro (25 marzo 1117). Pasquale II rispose scomunicando l'imperatore da Benevento. Enrico non ne tenne conto e in estate ritorn\u00f2 soddisfatto in Germania.\nIn autunno un esercito normanno condusse il pontefice in Lazio. Il papa fiss\u00f2 la sua base ad Anagni. Pasquale II celebr\u00f2 il Natale a Palestrina e nel gennaio 1118 torn\u00f2 finalmente sul Soglio. Il suo primario obiettivo divenne attaccare e fare prigioniero il traditore Burdino, che si era rinchiuso con i suoi fedelissimi in San Pietro. Ma il 21 gennaio lo colse la morte.\nFu sepolto nella Basilica di San Giovanni in Laterano.\nConcistori per la creazione di nuovi cardinali.\nPapa Pasquale II durante il suo pontificato ha creato 92 cardinali nel corso di 15 distinti concistori.\nPrincipali decreti.\nNel 1113, papa Pasquale II riconobbe l'ordine dei Cavalieri Ospitalieri di San Giovanni in Gerusalemme, il pi\u00f9 antico degli Ordini religiosi cavallereschi.\nA Pasquale II si attribuisce la nomina del primo vescovo in terra d'America, circa quattro secoli prima di Cristoforo Colombo: si tratta di Enrico, o Henricus, vescovo di Groenlandia e Terranova.\nGiudizi.\nA lungo, dopo la sua morte, i luoghi romagnoli della sua nascita furono meta di pellegrinaggio. Lo storico medievale normanno Guglielmo di Malmesbury lo defin\u00ec \"uomo che non mancava di nessuna qualit\u00e0\".\nCulto.\nPer tradizione, il 21 gennaio di ogni anno, anniversario della morte di Pasquale II, il Vescovo di Forl\u00ec si reca a Santa Sofia e celebra la messa in ricordo di Pasquale II.\nNel 1917/1918 la Diocesi di Sansepolcro ne celebr\u00f2 solennemente l'ottavo centenario della morte a Isola. Nel XX secolo, inoltre, \u00e8 esistita in Diocesi un'associazione di sacerdoti intitolata a Pasquale II."}
{"id": "55589", "revid": "125687351", "url": "https://it.wikipedia.org/wiki?curid=55589", "title": "Papa Callisto II", "text": "Biografia.\nGuido era figlio di Guglielmo I, detto il Grande o l'Ardito (1020 \u2013 1087), conte di Borgogna, M\u00e2con e Vienne, e di Stefania (ca. 1035 \u2013 dopo il 1088), di cui non si conoscono con esattezza gli ascendenti, ma che l'ipotesi pi\u00f9 accreditata indica come figlia di Gerardo di Vienne. \nNel 1088 fu nominato arcivescovo di Vienne da Urbano II e legato in Francia da Pasquale II. Fu un ecclesiastico riformatore e aveva un forte punto di vista sulla lotta per le investiture, ma come papa fu disposto a negoziare con l'imperatore Enrico V.\nPontificato.\nL'elezione papale si tenne nell'Abbazia di Cluny, in Borgogna, dal 29 gennaio al 2 febbraio 1119. \nQuando nel marzo del 1120 Callisto entr\u00f2 a Roma, provoc\u00f2 la fuga dell'antipapa Gregorio VIII, che trov\u00f2 scampo a Sutri, dove si trovava ancora quando nell'aprile del 1121 le truppe pontificie di Callisto assediarono la citt\u00e0 per otto giorni, fino a quando i cittadini gli consegnarono Gregorio, che venne portato a Roma e imprigionato nel \"Septizonium\". \nIl 23 settembre 1122 concluse con l'imperatore Enrico V l'accordo noto come Concordato di Worms, con il quale venivano stabiliti i mutui diritti della Chiesa e dell'Impero: tra i negoziatori papali c'era anche il futuro Onorio II. \nIl 18 marzo 1123 tenne il Primo concilio Laterano, in cui rinnov\u00f2 i decreti riformatori e si fece banditore di una nuova Crociata.\nDurante il suo pontificato Callisto II elev\u00f2 all'onore degli altari san Davide di Menevia (1120) e san Corrado, vescovo di Costanza (1123).\nE ancora, durante il suo pontificato, il 20 maggio 1120, consacr\u00f2 il Duomo di Volterra.\n\u00c8 falsamente attribuita a Callisto II la redazione del \"Codex calixtinus\".\nConcistori per la creazione di nuovi cardinali.\nPapa Callisto II durante il suo pontificato cre\u00f2 35 cardinali nel corso di 8 distinti concistori.\nAscendenza.\nCallisto era figlio del Conte Guglielmo I di Borgogna e fratello di Stefano I di M\u00e2con. "}
{"id": "55593", "revid": "438678", "url": "https://it.wikipedia.org/wiki?curid=55593", "title": "Une histoire d'eau", "text": "Une histoire d'eau \u00e8 un cortometraggio girato nel 1958 proiettato per la prima volta in pubblico nel 1961.\nTrama.\nLa giovane protagonista, studentessa universitaria che abita fuori Parigi, deve recarsi alla Sorbona per le lezioni proprio il giorno di un'inondazione. Attraversa la campagna su una barca e raggiunge la strada per fare autostop. Ottiene un passaggio da un giovane che sembra interessato solo a parlare della propria auto. La strada \u00e8 allagata per lunghi tratti, sono costretti a deviazioni e soste finch\u00e9 le ruote rimangono bloccate nel fango. I due proseguono a piedi nel paesaggio inondato, attraversato da barche; c'\u00e8 qualcuno arrampicato sui tetti delle case che aspetta il deflusso o i soccorsi. Lui propone di baciarla, lei ceder\u00e0 solo se riuscir\u00e0 a farla ridere: il giovane ci prova con almeno quattro barzellette, senza successo, quindi la bacia lo stesso.\nFinalmente riesce a far ripartire l'auto e raggiungono Parigi. Forse stasera la ragazza dormir\u00e0 a casa di lui.\nCritica.\n\u00c8 questo un film che forse \u00e8 da attribuire pi\u00f9 a Jean-Luc Godard che a Fran\u00e7ois Truffaut. In effetti il cortometraggio nasce in modo abbastanza originale. Nel 1958 un'inondazione si abbatte sulla regione parigina; a Truffaut sembra un'occasione per sfruttare i luoghi allagati come scenografia per un cortometraggio, cos\u00ec un sabato mattina parte con l'auto prestata da Claude Chabrol e 600 metri di pellicola.\nIn effetti le cose vanno diversamente dal previsto: l'acqua si sta ritirando e Truffaut \u00e8 imbarazzato dal trovarsi l\u00ec per girare un film mentre tutti sono indaffarati a cercare di salvare il salvabile.\nTornato a Parigi, Truffaut comunica al produttore Braunberger di aver sprecato la pellicola e che non ne far\u00e0 niente. Godard esamina il materiale e chiede a Truffaut di poterlo utilizzare. Il risultato \u00e8 questo cortometraggio in cui Godard oltre ad avere montato le scene in un ordine diverso da quello in cui erano state girate, ha scritto il commento (non ci sono dialoghi tra i protagonisti ma solo una voce fuori campo che racconta quello che accade), ha scelto la musica, ecc.\nIl testo del commento letto dalla voce di Godard conferisce alla vicenda un significato nuovo diverso da quello originariamente inteso da Truffaut, pieno di riferimenti colti, in linea con il fatto che la protagonista \u00e8 una studentessa universitaria: si citano infatti Petrarca, Omero, Baudelaire, Degas, Poe, Goethe, Wagner etc."}
{"id": "55599", "revid": "466539", "url": "https://it.wikipedia.org/wiki?curid=55599", "title": "V\u00edctor Jara", "text": "Proveniente da famiglia contadina, politicamente impegnato, \u00e8 divenuto negli anni un riferimento internazionale nel mondo della canzone di protesta e della canzone d'autore, nonch\u00e9 uno degli autori pi\u00f9 importanti e conosciuti della Nueva Canci\u00f3n Chilena. Sostenitore del presidente Salvador Allende, Jara fu barbaramente assassinato cinque giorni dopo il \"golpe\" dell'11 settembre 1973, vittima della repressione messa in atto dal dittatore Augusto Pinochet.\nBiografia.\nInfanzia.\nNasce da genitori contadini in un luogo in cui sono profonde le radici folcloristiche. Il padre Manuel Jara cerca, con il lavoro del campo, di ricavare profitto dall'appezzamento che ha preso in affitto, profitto scarso, che si consumava rapidamente per le spese anticipate di farina, zucchero, \"mate\" e, non pi\u00f9 di una volta all'anno, un po' di tela per confezionare abiti. La madre, Amanda, cantante (dotata di una ampia conoscenza della cultura popolare, originaria del sud del Cile e con sangue Mapuche nelle vene), suona la chitarra davanti ai fuochi accesi per la notte, intorno ai quali si riuniscono i vicini: il primo contatto di V\u00edctor con la musica lo si deve certamente a lei.\nV\u00edctor la accompagna a tutte le ricorrenze cui \u00e8 invitata (matrimoni, battesimi, veglie funebri). Fratelli di V\u00edctor sono Mar\u00eda, Georgina (Coca), Eduardo (Lalo) e Roberto, il pi\u00f9 piccolo. Ha solo sei o sette anni quando si vede obbligato ad accompagnare la famiglia al lavoro del campo, ottemperando ai compiti che si suole affidare ai bambini (cercare l'acqua o la legna). Il cattivo rapporto con il padre rafforza quello che egli ha con la madre. Quest'ultima si preoccupa di provvedere all'educazione dei figli mandandoli a scuola. V\u00edctor d\u00e0 subito l'impressione di essere uno studente dotato.\nA Santiago.\nA motivo di un incidente domestico capitato a Mar\u00eda, la famiglia si vede costretta a trasferirsi a Santiago, capitale del paese, alla ricerca di una migliore condizione economica. V\u00edctor, insieme al fratello Lalo, entra al Liceo Ruiz Tagle. Il duro lavoro della madre frutta alla famiglia un certo benessere, pur conducendola ad una rapida morte (1947). La chitarra di Amanda viene utilizzata da V\u00edctor per realizzare i primi esperimenti musicali, appoggiati dall'amico Omar Pulgar.\nNel frattempo, il trasferimento al quartiere Chicago Chico d\u00e0 la possibilit\u00e0 al giovane Jara di relazionarsi con altri giovani della stessa origine e condizione. Insieme ad altri, si avvicina al Partido Dem\u00f3crata Cristiano. Sotto la direzione dei parroci, i giovani cantano in un coro, ascoltano musica classica, organizzano escursioni, giocano a calcio e, naturalmente, ascoltano messa, studiano le vite dei santi e vengono istruiti alla difesa della religione dall'eresia. Jara si iscrive ad un istituto commerciale, ma il suo sogno \u00e8 quello di diventare sacerdote.\nIl seminario.\nJara affronta un altro trasferimento, stavolta a Los Nogales, dove ha modo di recuperare l'amicizia con Julio e Humberto Morgado, vecchi compagni di scuola. La famiglia Morgado assicura a V\u00edctor vitto e alloggio. Nel frattempo, abbandona gli studi e va a lavorare in una fabbrica di mobili e aiuta Pedro Morgado, padre dei suoi compagni, che lavora nel campo dei trasporti.\nSu consiglio di padre Rodr\u00edguez entra nel seminario dell'Ordine dei Redentoristi a San Bernardo. V\u00edctor ricorda in questi termini la sua decisione: Due anni dopo, nel 1952, rendendosi conto della propria mancanza di vocazione, esce dal seminario (di esso ricorder\u00e0 positivamente il canto gregoriano e l'elaborazione della liturgia) e, immediatamente, va a prestare servizio militare.\nLa carriera nel teatro.\nA 21 anni entra nel coro della Universit\u00e0 del Cile e partecipa alla realizzazione dei \"Carmina burana\", cominciando in tal modo il proprio lavoro di investigazione e raccolta della cultura folclorica. Tre anni pi\u00f9 tardi, entra a far parte della compagnia teatrale \"Compa\u00f1\u00eda de mimos de Noisvander\", ed inizia a studiare recitazione e regia alla Scuola di Teatro dell'Universit\u00e0 del Cile. Nel 1957, fa il suo ingresso nel gruppo di ricerca di canti e danze folcloriche \"Cuncum\u00e9n\" e conosce Violeta Parra, che lo invita a riprendere la sua attivit\u00e0 di cantante.\nNel 1959, a 27 anni, dirige per la prima volta un'opera teatrale (\"Parecido a la felicidad\" di Alejandro Sieveking), girando diversi paesi latinoamericani. Nel 1960, \u00e8 assistente alla regia di Pedro de la Barra per l'opera teatrale \"La viuda de Apablaza\" di Germ\u00e1n Luco Cruchaga, e dirige \"La mandragola\" di Niccol\u00f2 Machiavelli. Nel 1961, come direttore artistico di \"Cuncum\u00e9n\", viaggia per i Paesi Bassi, la Francia, l'URSS, la Cecoslovacchia, la Polonia, la Romania e la Bulgaria. Nel 1961, compone la sua prima canzone, \"Paloma quiero contarte\". Continua a lavorare come assistente alla regia (\"La madre de los conejos\" di Sieveking).\nNel 1962, dirige, per l'\"Instituto de Teatro de la Universidad de Chile\" (\"ITUCH\"), \"\u00c1nimas de d\u00eda claro\", sempre di Sieveking. In questo stesso anno ottiene la laurea, diplomandosi come regista di teatro. Con il gruppo \"Cuncum\u00e9n\" registra l'LP \"Folclore chileno\", in cui appaiono due sue canzoni (\"Paloma quiero contarte\" e \"La canci\u00f3n del minero\"). Comincia, in quel periodo, a svolgere la funzione di direttore della \"Academia de folclore de la Casa de la Cultura de \u00d1u\u00f1oa\" (lo far\u00e0 fino al 1968). In questa stessa epoca (e fino al 1970), fa parte del collettivo di registi dell'ITUCH, e tra il 1964 e il 1967, \u00e8 professore di recitazione all'Universit\u00e0.\nIl lavoro di regista di teatro gli porta via molto tempo: realizza, tanto come assistente alla regia quanto come regista, diversi spettacoli, tra cui uno per \"Canal\", la TV dell'Universit\u00e0 del Cile. L'opera \"\u00c1nimas de d\u00eda claro\" lo porta a viaggiare per l'Argentina, Uruguay e il Paraguay. Nel 1963, \u00e8 assistente alla regia di Atahualpa del Cioppo, per la realizzazione di \"El c\u00edrculo de tiza\" (di Bertolt Brecht), sempre per l'\"ITUCH\". Continua, per\u00f2, a comporre musica. Nel 1965, dirige \"La remolienda\" di Sieveking e collabora a \"La ma\u00f1a\", di Ann Jellicoe. Riceve il premio \"Laurel de oro\" come miglior direttore e il premio de \"La cr\u00edtica\" del circolo dei giornalisti. Come regista la sua attivit\u00e0 spazier\u00e0 da Brecht a Sofocle.\nIl cantautore.\nV\u00edctor Jara \u00e8 stato autore di indimenticabili canzoni. Fra queste, le pi\u00f9 famose sono forse \"Plegaria a un labrador\" (\"Preghiera ad un contadino\"), \"Te recuerdo Amanda\" (\"Ti ricordo Amanda\") e \"Manifiesto\" (\"Manifesto\"). Dal 1966 al 1969 \u00e8 direttore artistico del gruppo musicale Quilapay\u00fan. Fino al 1970 si esibisce come solista all'interno della Pe\u00f1a de los Parra.\n\u00c8 del 1966 il suo primo LP (\"V\u00edctor Jara\"), pubblicato da Arena. Con la EMI-Odeon registra l'anno seguente gli LP \"Canciones folcl\u00f3ricas de Am\u00e9rica\" e \"V\u00edctor Jara\", entrambi con la collaborazione dei Quilapay\u00fan. Nel frattempo, riceve il premio della critica per la regia di \"Entretenimiento a Mr. Sloane\" ed il Disco d'Argento dell'etichetta Emi-Odeon. Con la canzone \"Plegaria a un labrador\" vince il primo premio del \"Primer festival de la nueva canci\u00f3n chilena\" e viaggia ad Helsinki per partecipare ad un meeting mondiale della giovent\u00f9 per il Vietnam, per il quale registra \"Pongo en tus manos abiertas\".\nNel 1970 partecipa alla \"Conversazione Internazionale di Teatro\" di Berlino e al \"Primo Congresso di Teatro Latinoamericano\" di Buenos Aires. Partecipa alla campagna elettorale di \"Unidad Popular\" e registra il disco \"Canto libre\". Viene nominato Ambasciatore Culturale dal Governo di \"Unidad Popular\" e nel 1971 mette musica, insieme a Celso Garrido Lecca, al balletto \"Los siete estados\" di Patricio Bunster, per il \"Balletto Nazionale del Cile\". Insieme a Violeta Parra e agli Inti Illimani, entra nel Dipartimento de Comunicazione dell'Universit\u00e0 Tecnica Statale.\nCon la casa DICAP pubblica il disco \"El derecho de vivir en paz\", che gli vale il premio \"Laurel de oro\" per la migliore composizione dell'anno. Tra il 1972 e il 1973, lavora come compositore per la Televisione Nazionale del Cile, investigando e raccogliendo testimonianze e contributi nel villaggio di Herminda de la Victoria. Da questo materiale trarr\u00e0 il suo disco \"La poblaci\u00f3n\". Visita l'URSS e Cuba, e dirige l'omaggio a Pablo Neruda per la vittoria del Premio Nobel. I contadini di R\u00e1nquil lo invitano alla realizzazione di un'opera musicale che abbia per tema il loro territorio.\nJara partecipa, inoltre, al lavoro volontario mobilitato per impedire la paralisi del paese che le forze reazionarie vogliono ottenere attraverso lo sciopero dei camionisti. Nel 1973 torna a partecipare alla campagna elettorale per le elezioni del parlamento (sempre a favore dei candidati dell'\"Unidad Popular\"). In risposta ad un invito di Pablo Neruda, dirige un ciclo di programmi televisivi contro la guerra e il fascismo. Lavora a vari progetti musicali che non potr\u00e0 condurre a termine, ma realizza la registrazione di \"Canto por travesura\".\nLa morte.\nJara fu, fino alla morte, un militante del Partido Comunista de Chile e membro del comitato centrale delle \"Juventudes Comunistas de Chile\". Oltre ad aver appoggiato politicamente il presidente cileno socialista Salvador Allende, era stato attivo nell'ambito del movimento noto come Nueva Canci\u00f3n Chilena. Il golpe del generale Augusto Pinochet contro il presidente Salvador Allende, che pose fine per molti anni alla democrazia in Cile, lo sorprende all'universit\u00e0. Viene preso prigioniero insieme a numerosi alunni e professori. Lo conducono allo Estadio Nacional de Chile, trasformato in campo di concentramento, poi nel vicino Estadio Chile, un complesso sportivo con un palazzetto dove si praticavano vari sport, e qui rimane prigioniero diversi giorni.\nLo torturarono a lungo, colpendogli le mani fino a rompergliele con il calcio di una pistola, per poi schernirlo chiedendogli se ora fosse stato capace di suonare. Il 16 settembre (o secondo alcuni il 23) lo finiscono a colpi di pistola. Sua moglie, Joan Jara, racconta testualmente:\nDopo averlo ucciso, i militari cileni non solo proibiscono la vendita dei suoi dischi, ma ordinano la distruzione delle matrici.\nIl riconoscimento dell'assassinio.\nNel 1990 la \"Commissione per la Verit\u00e0 e la Riconciliazione\" stabil\u00ec che V\u00edctor Jara fu assassinato il 16 settembre del 1973 all'Estadio Chile e fatto precipitare in una fratta nei dintorni del Cimitero Metropolitano, che si trova sulla Carretera 5 Sur. Venne poi condotto in una stanza mortuaria come N. N., per essere poi identificato dalla moglie. I resti di Jara giacciono al Cimitero Generale di Santiago, dove la moglie lo fece inumare in un funerale clandestino, prima di espatriare. Dopo la fine della dittatura, la tomba divenne oggetto di omaggi e ufficialmente segnalata.\nIl corpo di Jara \u00e8 stato riesumato nel 2009 e il musicista commemorato con un nuovo funerale; Jara \u00e8 stato poi sepolto in una tomba interrata vicino a quella precedente, ma molto pi\u00f9 visibile, anche se quella vecchia \u00e8 rimasta al suo posto.\nTra il 2008 e il 2012 furono arrestati e/o incriminati diversi ex militari responsabili dell'omicidio di V\u00edctor Jara: tra di essi l'ufficiale, Edwin Armando Roger Dimter Bianchi - accusato in contumacia, dato che vive a Miami - che lo colp\u00ec mortalmente con la pistola, mentre faceva la roulette russa contro le sue vittime, e i soldati che ricevettero da questi l'ordine di finire il cantante con le pistole d'ordinanza.\nNel giugno 2016, si \u00e8 aperto a Orlando, in Florida, il processo contro Pedro Pablo Barrientos N\u00fa\u00f1ez (uno dei suddetti militari), dopo una battaglia legale e politica della vedova di Jara, Joan Turner (88 anni nel 2016). Barrientos, giudicato ai sensi del \"Torture Victim Protection Act\" del 1991, fu condannato ad un ingente risarcimento previo riconoscimento della sua responsabilit\u00e0.\nI militari sono tutti accusati di vari crimini contro l'umanit\u00e0, come torture contro Jara e altri prigionieri, oltre che di omicidio volontario extragiudiziale.\nNel luglio del 2018 \u00e8 giunto a sentenza il processo con la condanna di otto militari per omicidio e di uno per complicit\u00e0\nIntitolazioni.\nNel settembre del 2003, in occasione del trentesimo anniversario del golpe, l'Estadio Chile \u00e8 stato intitolato a V\u00edctor Jara.\nLa moglie Joan ha dato vita inoltre alla Fondazione V\u00edctor Jara.\nGli \u00e8 stato inoltre dedicato l'asteroide 2644 Victor Jara.\nCitazioni e omaggi.\nV\u00edctor Jara \u00e8 stato ricordato da diversi artisti di tutto il mondo che, all'indomani della sua morte e negli anni a seguire, a lui hanno dedicato espressamente canzoni, o ne hanno riprese (integralmente o solo con citazioni) tra le sue originali:"}
{"id": "55600", "revid": "287204", "url": "https://it.wikipedia.org/wiki?curid=55600", "title": "Victor Jara", "text": ""}
{"id": "55602", "revid": "124335691", "url": "https://it.wikipedia.org/wiki?curid=55602", "title": "T\u00fapac Amaru", "text": "Fu l'ultimo sovrano dell'effimero regno di Vilcabamba, creato dal padre Manco II, nei recessi pi\u00f9 selvaggi delle Ande, nel tentativo di restaurare l'Impero inca dopo la conquista spagnola e la perdita della capitale Cusco.\nSovrano di Vilcabamba.\nAlla morte di Manco II, dopo la breve parentesi del regno di Sayri T\u00fapac, i dignitari del piccolo Stato avevano preferito eleggere come sovrano il fratello di Tupac Amuri, Titu Cusi Yupanqui, ancorch\u00e9 illegittimo, ritenendo che offrisse pi\u00f9 valide garanzie per la conduzione di una politica difensiva verso gli Spagnoli. Il giovane T\u00fapac Amaru era stato destinato al culto e incaricato di vegliare sui riti e sulle reliquie degli inca, mentre il fratello maggiore dispiegava tutta la sua abilit\u00e0 per contenere le mire e le pretese degli iberici che, dal Cuzco, non tralasciavano occasione per far cessare l'ultima forma di indipendenza incaica.\nLa fine di Titu Cusi Yupanqui aveva per\u00f2 determinato anche la cessazione di ogni possibilit\u00e0 di accordo con i nuovi padroni del Per\u00f9, e le tragiche vicende che ne avevano accompagnato la morte, culminate con la morte di padre \"Ortiz\" (che non fu propriamente un martirio poich\u00e9 quest'ultimo \u00e8 per definizione dovuto a un sacrificio per difendere la fede, mentre il prete era stato ucciso perch\u00e9 sospettato dell'avvelenamento di Titu Cusi), avevano suggellato il distacco definitivo tra le due culture.\nI fautori del ripristino delle antiche concezioni religiose del Tahuantinsuyo avevano avuto la meglio sui pochi compatrioti cristiani, appena convertiti e avevano preteso la ripresa di una politica aggressiva contro gli invasori. In questo contesto l'erede di Titu Cusi, il giovane \"Quispe Titu\", venne scartato dalla successione ed in suo luogo venne eletto il fratello Amaru T\u00fapac, fatto uscire, per l'occasione, dal tempio in cui aveva fino ad allora officiato il culto dei suoi avi.\nFine dell'indipendenza.\nMalgrado questi propositi, gli inca di Vilcabamba temevano per\u00f2 gli Spagnoli e fecero quanto in loro potere per tenere nascosta la morte di Titu Cusi Yupanqui e, ancor pi\u00f9, l'uccisione del prete cristiano. Il vicer\u00e9 Francisco de Toledo premeva, per\u00f2, per continuare i rapporti intercorsi, che erano stati regolati da un trattato, e inoltr\u00f2 una ambasceria per ingiungere il rispetto degli accordi presi.\nSi incaric\u00f2 della bisogna \"Atalano de Anaya\", un cittadino del Cusco che aveva sempre avuto buoni rapporti con gli indios. Egli giunse al ponte di \"Chuquichaca\" che delimitava il territorio di Vilcabamba e chiese di essere accompagnato dall'Inca che credeva fosse ancora Titu Cusi. Dapprima gli venne ingiunto di attendere tre giorni, con la scusa di attendere istruzioni, poi, inopinatamente venne ucciso e gettato in un burrone.\nEra quanto attendeva il vicer\u00e9 che aveva sempre premuto per distruggere l'ultimo baluardo degli Inca. La barbara uccisione di un ambasciatore gli rendeva finalmente le mani libere e Toledo si dette subito ad organizzare una spedizione. Per prima cosa fece occupare il fondamentale ponte, poi invi\u00f2 quanti pi\u00f9 uomini pot\u00e9 alla conquista del ridotto inca. Si trattava di una truppa imponente, composta da almeno duecentocinquanta spagnoli e pi\u00f9 di duemila indigeni ausiliari. Per maggior sicurezza altri settanta spagnoli mossero da Abancay, lungo la riva sinistra dell'Apur\u00edmac e cinquanta da Huamanga con lo scopo di tagliare ogni via di fuga ai ribelli.\nDi fronte a questo imponente spiegamento di forze gli sparuti indigeni fecero quanto poterono, ma dovettero soccombere. La loro sconfitta non fu senza onore, perch\u00e9 impegnarono il nemico in furiosi corpo a corpo e contesero ogni palmo di terra all'invasore, ma non poterono evitare la caduta progressiva delle loro piazzeforti. \"Coyao-Chaca\", \"Vitcos\", \"Guaina Pucar\u00e1\", \"Machu Pucar\u00e1\" e, infine, Vilcabamba furono teatro di scontri violenti, ma ovunque gli spagnoli trionfarono. T\u00fapac Amaru, per\u00f2, restava imprendibile. Il sovrano si era gettato nelle profondit\u00e0 della giungla e sperava di nascondervisi indefinitamente, come gi\u00e0 aveva fatto suo padre Manco, per poi riprendere le ostilit\u00e0.\nCattura dell'Inca.\nQuesta volta, per\u00f2, gli spagnoli erano decisi a non mollare la preda e un corpo di spedizione si gett\u00f2 all'inseguimento. Erano quaranta uomini, comandati da Mart\u00edn Garc\u00eda de Loyola che non si arrestarono neppure di fronte alle terribili insidie della foresta amazzonica. Seguendo delle flebili tracce, si aprirono una strada per oltre quaranta leghe (200\u00a0km) per apprendere, in un villaggio, che l'Inca era appena fuggito verso un'altra contrada. Segu\u00ec un altro inseguimento di altre cinquanta leghe (250\u00a0km), un po' tra sentieri appena tracciati, un po' lungo i fiumi, su delle zattere improvvisate ed infine gli spagnoli giunsero a tiro della preda.\nAmaru Yupanqui era rimasto pressoch\u00e9 solo con la propria moglie, incinta, che stava per partorire. Il sovrano aveva una canoa ed avrebbe potuto attraversare il fiume sulle cui rive era stato avvistato e, cos\u00ec facendo, avrebbe potuto far perdere le sue tracce agli inseguitori privi di imbarcazioni ed impossibilitati ad attraversare l'imponente corso d'acqua. In pi\u00f9, un forte contingente di fedeli dell'Inca stava sopraggiungendo al soccorso. La consorte di T\u00fapac Amaru era, per\u00f2, terrorizzata dall'acqua e si rifiut\u00f2 di imbarcarsi e l'Inca, piuttosto che abbandonarla, si arrese.\nConversione e morte.\nCondotto al Cuzco, T\u00fapac Yupanqui fu per prima cosa richiesto di abbracciare la religione cristiana. La sua conversione avrebbe rappresentato un grande successo per gli spagnoli e i pi\u00f9 eminenti religiosi vennero incaricati del suo indottrinamento. Si disputarono il compito i mercedari \"Melchor F\u00e9rnandez\" e \"Gabriel Alv\u00e1rez de la Carrera\", ma anche il gesuita \"Alonso de Barzana\" e il celebre studioso di storia incaica, Crist\u00f3bal de Molina. Lo sforzo combinato di tanti teologi ebbe successo e l'Inca accett\u00f2 di abbracciare la fede cristiana, facendosi battezzare con il nome di Pedro.\nRestava per\u00f2 da definire la sua sorte come quella dei suoi capitani che languivano in prigione. Il destino di questi ultimi fu presto deciso e vennero condannati a morte per impiccagione essendo i responsabili diretti della morte di alcuni spagnoli. Sulla responsabilit\u00e0 di T\u00fapac Amaru vi erano invece seri dubbi perch\u00e9 le uccisioni erano avvenute durante il regno del suo predecessore e anche quella dell'ambasciatore \"Atalano de Alaya\" era frutto dell'iniziativa di alcuni suoi sottoposti. Il vicer\u00e9 era per\u00f2 intenzionato a chiudere una volta per tutte la partita con le ribellioni degli Inca e pretendeva una condanna esemplare.\nIl giudice preposto al processo, \"Loarte\", era un suo fedelissimo e, conformandosi ai suoi voleri, emise prontamente una sentenza di comodo condannando l'Inca a morte per decapitazione. La drastica sentenza produsse delle serie ripercussioni tra i cittadini del Cuzco che la ritenevano ingiusta ed oppressiva. Molti furono coloro che insorsero domandando che T\u00fapac Amaru fosse inviato in Spagna a disposizione del Re. Gli ecclesiastici, in particolare, furono unanimi nel sollecitare una misura di clemenza.\nI gesuiti furono i primi a impetrare la grazia con a capo \"fr\u00e0 luis Lopez\" e \"Alonso de Barzana\", ma a loro si unirono altri eminenti prelati. Il provinciale dell'Ordine della Misericordia, Gonzalo de Mendoza, Francisco Corrol, priore di Sant'Agostino, Gabriel de Oviedo, priore di San Domenico, Francisco Velez e Ger\u00f3nimo de Villa Carrello, rispettivamente guardiano e provinciale di San Francesco, \"Gonzalo Ballassero\", vicario generale dell'Ordine della Misericordia e padre Luis L\u00f3pez rettore della Compagnia di Ges\u00f9 tentarono tutti, inutilmente, di far recedere l'implacabile vicer\u00e9 dai suoi propositi.\nPer ultimo, giunse a pregare in ginocchio il vicer\u00e9 il suo stesso consigliere ecclesiastico, fr\u00e0 Ag\u00fastin de la Coru\u00f1a, il pi\u00f9 rispettato religioso del momento, da tutti ritenuto in odore di santit\u00e0, ma anche il suo intervento fu inutile. Il 24 settembre del 1572 T\u00fapac Amaru sal\u00ec sul patibolo. Calmo e solenne si rivolse alla folla in lingua quechua e spieg\u00f2 a tutti di essere diventato un cristiano convinto e di avere scoperto che quella era la vera religione che tutti avrebbero dovuto professare. Un attimo dopo la sua testa venne recisa con un colpo d'ascia.\nIl boia apparteneva alla etnia \"ca\u00f1ari\", la trib\u00f9 pi\u00f9 ostile alla stirpe degli Inca. T\u00fapac Amaru venne seppellito nella cappella maggiore della cattedrale del Cuzco. La sua testa, per ordine di Toledo venne lasciata infissa su di un palo, ma in capo a due giorni dovette essere tolta e seppellita assieme al corpo, in quanto era oggetto di una continua adorazione da parte dei suoi fedeli.\nDiscendenza.\nDalla consorte \"Quispe Sisa\" T\u00fapac Amaru ebbe in figlio, \"Mart\u00edn\", morto giovanissimo e due figlie, \"Magdalena Mama Guaco\" e \"Juana Pinco Guaco\". La discendenza di Magdalena si estinse dopo due generazioni. Quella invece di Juana era destinata ad entrare nella storia del Per\u00f9. La figlia di T\u00fapac Amaru and\u00f2 in sposa ad un \u201ccuraca\u201d di nome \"Blas Condorcanqui\" e da questo matrimonio sarebbe nato un figlio di nome \"Sebasti\u00e1n Condorcanqui\". Il figlio di Sebasti\u00e1n, Miguel, avrebbe avuto, a sua volta un figlio di nome Jos\u00e9 Gabriel.\nQuest'ultimo, assumendo il nome del suo avo, avrebbe dato vita intorno al 1780 alla famosa ribellione nota come la rivolta di T\u00fapac Amaru II che, dopo aver insanguinato le contrade peruviane, sarebbe finita tragicamente con l'esecuzione del suo promotore, nella stessa piazza in cui era stata stroncata la vita dell'ultimo sovrano degli Inca.\nRiferimenti nella cultura.\nSu di lui \u00e8 stata scritta un'opera lirica dal titolo omonimo (\"Tupac\"): musica di Auguste Maurage (1875-1925), libretto di Edmundo Montagne (1880-1941) eseguita al Teatro Col\u00f3n di Buenos Aires nel 1919.\nCollegamenti esterni.\nNota: \"La tabella riportata sopra \u00e8 inserita principalmente per facilitare la navigazione, in quanto la dinastia ufficiale dell'Impero inca si considera terminata con la morte di Huascar. Il successivo regno di Vilcabamba non era riconosciuto dalle autorit\u00e0 spagnole che, da parte loro, avevano incoronato come Inca supremo il principe Paullu, loro fidato collaboratore.\""}
{"id": "55608", "revid": "1543377", "url": "https://it.wikipedia.org/wiki?curid=55608", "title": "Osservatorio Yerkes", "text": "Lo Yerkes Observatory \u00e8 un osservatorio astronomico dell'Universit\u00e0 di Chicago, situato nel villaggio di Williams Bay, nel Wisconsin.\nL'osservatorio fu creato, nel 1897, da George Ellery Hale e finanziato da Charles Tyson Yerkes. Rappresent\u00f2 una trasformazione nel modo di concepire gli osservatori, da un puro edificio per telescopio e osservatore, al concetto moderno di attrezzatura di osservazione integrata con laboratori di fisica e chimica.\nAll'interno dell'osservatorio trova posto un telescopio rifrattore da 102\u00a0cm; era il pi\u00f9 grande telescopio del mondo fino alla costruzione del riflettore dell'Osservatorio di Monte Wilson. Rimane comunque il pi\u00f9 grande telescopio rifrattore tutt'ora in funzione, secondo solo al grande Telescopio dell'esposizione universale di Parigi del 1900 da 125 cm.\nOltre al rifrattore, l'osservatorio ha anche un riflettore da 102\u00a0cm e uno da 61\u00a0cm. Molti telescopi pi\u00f9 piccoli sono usati per scopi educativi. \nL'attuale ricerca include il mezzo interstellare, la formazione di ammassi globulari, l'astronomia all'infrarosso, e gli oggetti near-Earth. Inoltre, l'Universit\u00e0 di Chicago mantiene un centro di ingegneria di considerevoli dimensioni, dedicato alla costruzione e manutenzione di strumenti scientifici.\nA seguito dello spostamento della propria sede da Yerkes a Williams Bay, l'universit\u00e0 di Chicago dal 1\u00ba ottobre 2018 ha cessato le operazioni nella struttura, che \u00e8 servita come centro di ricerca per alcuni dei pi\u00f9 esperti astrofisici del ventesimo secolo. Nel tempo, l'impatto di Yerkes sulla ricerca universitaria \u00e8 diminuito. Anche se fino a pochi anni fa i dipendenti di Yerkes erano coinvolti nello sviluppo di scienza moderna, quali le tecnologie per l'osservazione stratosferica in volo per l'astronomia a infrarossi, i programmi dell'osservatorio si sono spostati principalmente sull'educazione e la sensibilizzazione, a seguito del graduale ed inevitabile passaggio della ricerca astronomica a osservatori montuosi, desertici e spaziali per il minore inquinamento luminoso e migliori condizioni atmosferiche. Dopo un fallito tentativo di vendere l'area ad uno speculatore edilizio, l'universit\u00e0 ha deciso di cedere l'area per 4,5 milioni di dollari all'Aurora University dell'Illinois, che ha un campus a Williams Bay il quale confina con la propriet\u00e0 di Yerkes. L'Aurora per\u00f2 ha ritenuto troppo oneroso mantenere attivo il sito, anche a causa del suo coinvolgimento con il Giant Magellan Telescope, in Cile (con apertura focale di 24,5 metri rispetto al metro del pi\u00f9 grande mai usato a Yerkes), per il quale ha una partecipazione contributiva di 50 milioni di dollari.\nUn'organizzazione privata, la \"Yerkes Future Foundation,\" si \u00e8 costituita nel 2019 per concordare con gli eredi dell'osservatorio e l'Universit\u00e0 un'acquisizione al fine di preservare la strumentazione ed il ricco archivio fotografico."}
{"id": "55611", "revid": "228587", "url": "https://it.wikipedia.org/wiki?curid=55611", "title": "John F. Kennedy Space Center", "text": "Il John F. Kennedy Space Center (KSC originariamente noto come NASA Launch Operations Center) \u00e8 la struttura per il lancio di veicoli spaziali (spazioporto) della NASA e si trova a Cape Canaveral sull'isola Merritt in Florida, USA. Cape Canaveral si chiam\u00f2, dal 1963 al 1973, Cape Kennedy, nome con il quale \u00e8 indicato nella storia del Programma Apollo, ovvero il programma spaziale che port\u00f2 allo sbarco dei primi uomini sulla Luna.\n\u00c8 situato a met\u00e0 strada tra Miami e Jacksonville. Lunga e larga mediamente 10, copre in tutto un'area di . Nel complesso lavorano circa persone. C'\u00e8 un centro visitatori e molti tour turistici, infatti il KSC \u00e8 la maggiore destinazione turistica della Florida. Siccome buona parte del KSC non presenta costruzioni, ospita un'importante riserva faunistica.\nIl KSC \u00e8 uno dei dieci della National Aeronautics and Space Administration (NASA) . Dal dicembre 1968, il KSC \u00e8 stato il principale centro di lancio del volo spaziale umano della NASA. Le operazioni di lancio per i programmi Apollo, Skylab e Space Shuttle sono state effettuate dal Kennedy Space Center Launch Complex 39 e gestite dal KSC. Situato sulla costa orientale della Florida, KSC \u00e8 adiacente a Cape Canaveral Space Force Station (CCSFS). La direzione delle due entit\u00e0 lavora a stretto contatto, condivide le risorse e gestisce le strutture l'una sulla propriet\u00e0 dell'altra.\nLe operazioni vengono costantemente controllate dal \"Launch Complex 39\" (complesso di lancio 39), nel \"Vehicle Assembly Building\" (edificio di assemblaggio dei veicoli). A 6\u00a0km a est dal palazzo, ci sono le due rampe di lancio. Mentre il centro amministrativo e le strutture di supporto si trovano a 8\u00a0km a sud, nell'area industriale del KSC.\nSolo le operazioni di lancio del KSC si effettuano al Launch Complex 39. Tutte le altre operazioni vengono invece effettuate al \"Cape Canaveral Air Force Station\" (CCAFS), gestita dall'Aeronautica statunitense.\nStoria.\nL'area occupata del centro \u00e8 utilizzata dal governo fin dal 1949 quando il presidente Harry Truman istitu\u00ec a Cape Canaveral un sito per i test sui missili a lungo raggio. La posizione era ideale perch\u00e9 vicina all'Oceano Atlantico (i test erano diretti in mare) e perch\u00e9 era una delle zone degli USA pi\u00f9 vicine all'equatore, in modo da poter sfruttare al meglio la spinta dovuta alla rotazione terrestre.\nNel 1951 l'Aeronautica degli Stati Uniti vi stabil\u00ec la \"Air Force Missile Test Center\". Il primo razzo sub-orbitale fu lanciato da Cape Canaveral nel 1957. Dopo il lancio dello Sputnik 1 da parte dell'Unione Sovietica, venne effettuato qui il primo tentativo statunitense di mettere in orbita un satellite artificiale, era il 6 dicembre 1957. Quando nel 1958 venne costituita la NASA, il sito venne trasformato in un centro di lancio principale. Molti dei razzi e dei missili costruiti sono stati testati qui: PGM-11 Redstone, PGM-19 Jupiter, Jupiter-C, MGM-31 Pershing, UGM-27 Polaris, PGM-17 Thor, CGM-16/HGM-16 Atlas, LGM-25 Titan I e LGM-30 Minuteman.\nL'annuncio dell'inizio del programma lunare fece ampliare il centro da Cape Canaveral fino all'isola Merritt. La NASA incominci\u00f2 le acquisizioni del terreno nel 1962, prendendo possesso di e negoziando con lo stato della Florida acquisti per altri 226\u00a0km\u00b2. Nel giugno 1962, il centro fu rinominato in \"Launch Operations Center\", ma immediatamente dopo l'assassinio di John F. Kennedy avvenuto il 22 novembre 1963, fu a lui dedicato, diventando il \"John F. Kennedy Space Center\". Anche Cape Canaveral fu rinominato in Cape Kennedy, ma l'idea non piacque alla popolazione locale, cos\u00ec riprese il nome di Cape Canaveral nel 1973.\nIl programma lunare previde tre livelli: Mercury, Gemini e Apollo. L'obiettivo del Mercury fu quello di entrare in orbita e riportare sulla Terra degli esseri umani. Il programma cominci\u00f2 nell'ottobre del '57, utilizzando l'Atlas ICBM per trasportare la capsula Mercury, anche se i primi test furono eseguiti con razzi Redstone (ad esempio per il volo di 15 minuti del primo statunitense nello spazio, Alan Shepard il 5 maggio 1961). Il primo essere umano trasportato dall'Atlas fu John Glenn il 20 febbraio 1962.\nL'esperienza ottenuta grazie al Programma Mercury port\u00f2 alla concezione di una capsula pi\u00f9 complessa e in grado di trasportare due esseri umani, la Gemini, lanciata dai Titan II ICBM. Il primo volo umano fu effettuato il 23 marzo 1965 con a bordo John Young e Virgil Grissom. Con Gemini 4 si registr\u00f2 la prima attivit\u00e0 extra-veicolare (EVA), eseguita da Edward H. White. Dal KSC furono lanciate 12 navicelle Gemini.\nIl Programma Apollo ebbe un nuovo razzo vettore: il multistadio Saturn V (alto 111\u00a0m e con un diametro di 10 m). Fu costruito dalla Boeing (primo stadio), dalla North American Aviation (secondo stadio e motori) e dalla Douglas Aircraft (terzo stadio). La Grumman Aircraft Engineering costru\u00ec il Modulo Lunare e, in collaborazione con la North American Aviation, costru\u00ec anche il Modulo di Servizio e Comando.\nAl KSC fu costruito un nuovo centro di lancio per il Saturn V: il Launch Complex 39, costato 800 milioni di dollari. Esso include un hangar per 4 Saturn V, il Vehicle Assembly Building (VAB, con un volume di 3,68 milioni di m\u00b3); un sistema di trasporto dall'hangar alla rampa di lancio in grado di trasportare ben 5.440 tonnellate; una struttura di servizio mobile di 136 m e un centro di controllo. La costruzione ebbe inizio nel novembre del 1962 e venne completata nel 1966. Dal 1967 al 1973, furono lanciati dal Complex 39 ben 13 Saturn V.\nPrima dei lanci del Saturn V, ci fu una serie di test con i pi\u00f9 piccoli Saturn I e i Saturn IB dal Complex 34, sempre nel complesso di Cape Canaveral. Fu proprio nel Complex 34 che i tre astronauti dell'equipaggio dell'Apollo-Saturn 204 (poi rinominato Apollo 1) perirono in un incendio il 27 gennaio 1967.\nIl primo test di lancio del Saturn V (missione Apollo-Saturn 501, nota come Apollo 4) fu effettuato dopo ritardi il 9 novembre 1967. Il primo lancio di un Saturn V con a bordo un equipaggio fu l'Apollo 8, il 21 dicembre 1968. La missione Apollo 11 fu lanciata il 16 luglio 1969 e port\u00f2 per la prima volta un uomo sulla Luna. Il Programma Apollo continu\u00f2 sempre al KSC, fino alla conclusione anticipata con la missione Apollo 17 nel 1972.\nL'Aeronautica statunitense decise di espandere il proprio programma di razzi Titan costruendo i Launch Complex 40 e 41, per lanciare i Titan III e IV, al CCAFS, poco a sud del Kennedy Space Center. Un razzo Titan III ha quasi la stessa capacit\u00e0 di carico di un Saturn IB, ma costa molto meno. Dai complessi di lancio 40 e 41 furono lanciate molte missioni per la Difesa, satelliti meteorologici, satelliti per comunicazioni e alcune sonde planetarie della NASA. L'Aeronautica progett\u00f2 anche due missioni spaziali con equipaggio umano (la Dyna-Soar) che si sarebbero dovute lanciare dai Complex 40 e 41. La missione fu per\u00f2 cancellata nel 1963.\nAnche lo sviluppo dei razzi Expendable Launch Vehicle (ELV) avvenne al KSC, infatti, prima dell'Apollo, un Atlas lanciato dal Complex 36, port\u00f2 in orbita il Surveyor, il primo \"lander\" statunitense che abbia effettuato un atterraggio dolce sulla Luna, il 30 maggio 1966. Ben cinque Surveyor su sette raggiunsero con successo la Luna. Tra il 1974 e il 1977, il Titan divenne il razzo utilizzato dalla NASA per la messa in orbita dei Viking e dei Voyager, lanciandoli dal Complex 41, prestato alla NASA dall'Aeronautica. Per il programma Skylab, che port\u00f2 in orbita la prima base spaziale orbitante americana, fu usato un Saturn V (Missione Skylab 1) e per tre volte il Saturn 1B (per i 3 equipaggi che andarono ad abitare la stazione orbitante), tra il 1970 e il 1973.\nIl KSC \u00e8 inoltre il luogo da cui venivano lanciati gli Space Shuttle, per i quali fu riciclato il Complex 39 utilizzato dagli Apollo e in cui atterrano, grazie alla costruzione di una pista di 4,6\u00a0km detta \"Shuttle Landing Facility\". Il primo lancio fu del Columbia il 12 aprile 1981. Fino al settembre 1988 furono effettuati 25 voli, con una pausa dal 28 gennaio 1986 al 29 settembre 1988, dovuta al disastro del Challenger.\nNel settembre 2004, una parte del KSC fu danneggiata dall'uragano Frances. Il Vehicle Assembly Building perse circa 1.000 pannelli esterni delle dimensioni di Questo port\u00f2 all'esposizione agli elementi di un'area di circa 3.700 metri quadrati, localizzata nel settore sud-orientale del VAB. Anche le strutture per la manutenzione dello Space Shuttle sono state danneggiate. A seguito del disastro del Columbia avvenuto il 1\u00ba febbraio 2003, gli Space Shuttle sono rimasti a riposo per una ristrutturazione fino alla missione STS-114 del 26 luglio 2005.\nPosizione.\nIl KSC \u00e8 situato su Merritt Island, in Florida, il centro si trova a nord-nordovest di Cape Canaveral sull'Oceano Atlantico, a met\u00e0 strada tra Miami e Jacksonville sulla Space Coast della Florida, a est di Orlando. \u00c8 lungo e largo circa , coprendo . KSC \u00e8 una delle principali destinazioni turistiche della Florida centrale e si trova a circa un'ora di auto dalla zona di Orlando. Il offre tour pubblici del centro e della Cape Canaveral Space Force Station.\nPoich\u00e9 gran parte dell'installazione \u00e8 un'area riservata e solo il 9% del terreno \u00e8 sviluppato, il sito funge anche da importante santuario della fauna selvatica; Mosquito Lagoon, Indian River, Merritt Island National Wildlife Refuge e Canaveral National Seashore sono altre caratteristiche della zona. I lavoratori del centro possono incontrare aquile calve, alligatori americani, cinghiali, serpenti a sonagli, diamondback orientale, la pantera della Florida e lamantini della Florida.\nProgrammi storici.\nProgramma Apollo.\nDal 1967 al 1973, dal KSC decollarono 13 Saturn V facenti parte del Programma Apollo. Il primo volo fu l'Apollo 4 il quale decoll\u00f2 il 9 novembre 1967, seguito dall'Apollo 5 che decoll\u00f2 il 22 gennaio del 1968, entrambi le missioni si svolsero senza equipaggio. L'Apollo 4 fu il primo razzo in assoluto che decoll\u00f2 dal KSC.\nIl primo lancio con equipaggio dal KSC avvenne il 21 dicembre 1968 con la missione Apollo 8, la quale fu la prima missione con a bordo degli uomini a lasciare l'orbita della Terra, a raggiungere la Luna, ad orbitare intorno ad essa. Le successive due missioni testarono il modulo lunare: Apollo 9 (orbita terrestre) e Apollo 10 (orbita lunare). Il 16 luglio 1969 dal Pad A decoll\u00f2 l'Apollo 11 che port\u00f2 i primi Uomini sulla Luna, il 20 luglio 1969 alle 20:17:40 UTC, il 19 novembre 1969 segu\u00ec Apollo 12. Il programma Apollo si concluse al KSC con il lancio delle missioni Apollo 13, Apollo 14, Apollo 15, Apollo 16 e Apollo 17.\nSkylab.\nGi\u00e0 durante la fase di preparazione del programma Apollo la NASA inizi\u00f2 a programmare il futuro dei voli e dell'esplorazione spaziale. A tal fine ad agosto del 1965 venne fondato il \"Saturn/Apollo Applications Office\".\nContrariamente al programma Apollo, che perseguiva un preciso obiettivo cio\u00e8 portare l'uomo sulla Luna, i fini dellApollo Application Program\" furono poco definiti. Vennero avanzate pi\u00f9 proposte, sempre con l'intento di usare come base razzi vettori del tipo Saturn con la capsula spaziale dell'Apollo. L'unico progetto ad essere effettivamente realizzato fu la stazione spaziale in orbita intorno alla Terra equipaggiata da tre astronauti. A partire da febbraio del 1970 venne ufficialmente introdotta la denominazione Skylab\"' per questo progetto. Il laboratorio spaziale Skylab era composto principalmente dal secondo stadio di un razzo vettore del tipo Saturn IB (identico al terzo stadio di un razzo Saturn V), che venne attrezzato prima della partenza con provviste ed equipaggiamento.\nIn vista dell'ultimo lancio del Saturn V i pad 34 e 37 di Cape Kennedy utilizzati fino ad allora per il Saturn IB furono dismessi, quindi il pad 39-B fu modificato per ospitare il Saturn IB\nIl 14 maggio 1973 dalla rampa di lancio 39-A di Cape Canaveral, decoll\u00f2 l'ultimo Saturn V il quale mise in orbita la stazione spaziale Skylab. Questa missione fu la prima in cui il conto alla rovescia per il lancio di due razzi del tipo Saturn venne preparato contemporaneamente. Una situazione analoga si era avuta nel dicembre del 1965 in occasione del lancio delle missioni Gemini 7 e Gemini 6 avvenuto in un breve lasso di tempo. Il giorno successivo dalla rampa di lancio 39-B di Cape Canaveral, decoll\u00f2 il primo equipaggio della Skylab, a bordo della capsula Apollo la quale era montata su un Saturn IB. Successivamente altri tre equipaggi presero parte al programma, tali missioni furono denominate ufficialmente Skylab 2, Skylab 3 e Skylab 4.\nIl razzo vettore Saturn V Utilizzato per la missione Skylab 1 era leggermente pi\u00f9 corto del razzo usato per le missioni verso la Luna, dato che non era dotato della torre con il sistema di salvataggio della capsula spaziale (LES) nonch\u00e9 dell'adattatore per l'aggancio del modulo lunare.\nProgramma test Apollo-Sojuz.\nIl Programma test Apollo-Sojuz (ASTP) fu la prima collaborazione tra gli Stati Uniti d'America e l'Unione Sovietica nel settore dei voli nello spazio. Il 17 luglio 1975, una navicella spaziale del programma Apollo ed una capsula Sojuz si agganciarono nell'orbita intorno alla Terra, consentendo ai due equipaggi di potersi trasferire da una navicella spaziale verso l'altra.\nLa navicella spaziale statunitense del tipo Apollo venne lanciata il 15 luglio 1975 intorno alle 19:20 circa, dalla rampa di lancio 39-B di Cape Canaveral, con a bordo dell'Apollo si trovavano il comandante Tom Stafford, affiancato dagli astronauti Vance Brand e Deke Slayton.\nSiccome la navicella spaziale americana e quella sovietica a bordo avevano delle atmosfere diverse, Apollo e Sojuz non potevano agganciarsi direttamente. Per poterlo consentire la capsula dell'Apollo fu dotata di un apposito adattatore per l'aggancio, che non solo assunse tale funzione, bens\u00ec pure quella di canale dell'aria. Durante la fase di lancio, tale adattatore venne posizionato nell'ultimo stadio del razzo Saturn IB. In orbita intorno alla Terra, il modulo di comando dell'Apollo si agganciava a tale adattatore per estrarlo dall'apposito rivestimento. In pratica veniva eseguita l'identica manovra di estrazione del modulo lunare. Anche l'adattatore si trovava pertanto in punta alla capsula dell'Apollo.\nLa missione fu l'ultimo volo di una capsula Apollo e del razzo vettore Saturn IB. Per pi\u00f9 di 40 anni, rimase l'ultima navicella spaziale americana con equipaggio ad ammarare appesa ad un apposito paracadute, fino alla missione SpaceX Crew Dragon Demo 2 la quale decoll\u00f2 30 maggio 2020 19:22 UTC dalla rampa di lancio 39-A di Cape Canaveral, e effettu\u00f2 lo splashdown il 2 agosto 2020 18:44 UTC.\nSpace Shuttle.\nDurante la progettazione dello Space Shuttle, la NASA ha ricevuto proposte per la costruzione di siti di lancio e atterraggio alternativi in luoghi diversi dal KSC, che richiedevano studi. KSC aveva importanti vantaggi, comprese le sue strutture esistenti; posizione sull Intracoastal Waterway; e la sua latitudine meridionale, che offre un vantaggio in termini di velocit\u00e0 alle missioni lanciate in orbite quasi equatoriali orientali. Gli svantaggi includevano: la sua incapacit\u00e0 di lanciare in sicurezza missioni militari in orbita polare, dal momento che i booster esauriti sarebbero probabilmente caduti sulle Carolina o Cuba; corrosione dell'aria salmastra; e tempo nuvoloso o tempestoso frequente. Nonostante la costruzione di un nuovo sito a White Sands Missile Rangenel New Mexico fu presa seriamente in considerazione, la NASA annunci\u00f2 la sua decisione nell'aprile 1972 di utilizzare KSC per lo Space Shuttle. Poich\u00e9 lo Shuttle non poteva atterrare automaticamente o pilotato in remoto, il 12 aprile 1981 lo Space Shuttle Columbia decoll\u00f2 per la sua prima missione orbitale (STS-1), con l'equipaggio della NASA.\nNel 1976 la bandiera degli Stati Uniti \u00e8 stata dipinta sul lato sud del Vehicle Assembly Building (VAB). Durante la fine degli anni 70, l'LC-39 fu riconfigurato per supportare lo Space Shuttle. Due strutture di elaborazione Orbiter furono costruite vicino al VAB come hangar con un terzo aggiunto negli anni 80.\nLo Shuttle Landing Facility (SLF) di del KSC era il principale sito di atterraggio di fine missione degli orbitanti, sebbene il primo atterraggio del KSC non ebbe luogo fino al decimo volo, quando \"Challenger\" complet\u00f2 l'STS-41-B su 11 febbraio 1984; il sito di atterraggio principale fino ad allora era la base aerea di Edwards in California, successivamente utilizzato come sito di atterraggio di riserva. L'SLF ha fornito anche un'opzione di interruzione del ritorno al sito di lancio (RTLS), che non \u00e8 stata utilizzata. L'SLF \u00e8 tra le piste pi\u00f9 lunghe del mondo.\nIl Pad 39-A ospit\u00f2 tutti i lanci dello Space Shuttle fino al 28 gennaio 1986, quando lo Space Shuttle Challenger sarebbe diventato il primo a decollare dal Pad 39-B durante la sfortunata missione STS-51-L, che si concluse con il disastro del \"Challenger\" e la morte dell'intero equipaggio della missione 73 secondi dopo l'inizio del volo.\nLo Shuttle Columbia decoll\u00f2 apparentemente senza problemi 16 gennaio 2003 15:39:00 UTC dal Pad 39-A. Nessuno si accorse che in realt\u00e0 un frammento di rivestimento isolante si stacc\u00f2 dal serbatoio esterno e colp\u00ec l'ala dell'Orbiter. La mattina del 1\u00ba febbraio 2003 intorno alle ore 09:00 UTC, mentre il \"Columbia\" si trovava a un'altezza di e procedeva a una velocit\u00e0 di (Mach 18) sopra il Texas centrale, l'Orbiter si disintegr\u00f2 causando la morte dell'intero equipaggio. Dopo la tragica scoperta venne istituita una commissione d'inchiesta. Essa concluse che il frammento di rivestimento isolante si stacc\u00f2 dal serbatoio esterno durante il decollo danneggi\u00f2 il bordo di attacco dell'ala dell'Orbiter, causando il danneggiamento dello scudo termico. Il danno permise al flusso di gas surriscaldato presente durante il delicato rientro atmosferico di penetrare all'interno dello Shuttle disintegrandolo.\nFu la seconda volta che uno Space Shuttle veniva perso durante una missione. Come il disastro del \"Challenger\", le indagini e le modifiche risultanti interruppero le operazioni di volo degli Shuttle al KSC per pi\u00f9 di due anni fino al lancio dell'STS-114 il 26 luglio 2005.\nIl programma Shuttle sub\u00ec cinque spegnimenti del motore principale all'LC-39, tutti entro quattro secondi prima del lancio; e uno Abort to Orbit, alla issione STS-51-F il 29 luglio 1985. Le missioni dello shuttle durante quasi 30 anni di operazioni includevano il dispiegamento di satelliti e sonde interplanetarie, la conduzione di esperimenti di scienza e tecnologia spaziale, visite alla stazione spaziale russa MIR, costruzione e assistenza della Stazione Spaziale Internazionale, dispiegamento e assistenza del telescopio spaziale Hubble e funse da laboratorio spaziale. Lo Space Shuttle fu ritirato dal servizio nel luglio 2011 dopo 135 lanci.\nVeicoli di lancio soggetti a usura (ELV).\nA partire dal 1958, la NASA e l'esercito lavorarono fianco a fianco su lanci di missioni robotiche (precedentemente indicati come senza equipaggio), cooperando mentre aprivano il campo. All'inizio degli anni '60, la NASA aveva fino a due lanci di missioni robotiche al mese. Il numero frequente di voli consent\u00ec una rapida evoluzione dei veicoli, poich\u00e9 gli ingegneri ebbero modo di raccogliere dati di volo e imparare da anomalie, implementando miglioramenti e aggiornamenti. Nel 1963, con l'intento del lavoro sugli ELV del Kennedy Space Center (KSC) incentrato risorse sulle attrezzature e le strutture di supporto a terra, un'organizzazione Atlas / Centaur separata fu costituita sotto il Lewis Center della NASA (diventato poi Glenn Research Center (GRC)), assumendo tale responsabilit\u00e0 dal Launch Operations Center (noto in seguito come KSC).\nSebbene quasi tutte le missioni di robotica siano state lanciate dalla Cape Canaveral Space Force Station (CCSFS), il KSC \"supervision\u00f2 l'assemblaggio finale e il collaudo dei razzi quando arrivarono al Capo\". Nel 1965, la direzione delle operazioni di lancio senza pilota del KSC divenne responsabile di tutte le operazioni di lancio senza equipaggio della NASA, comprese quelle presso la base aerea di Vandenberg. Dagli anni 50 al 1978, il KSC scelse le strutture di elaborazione di razzi e carichi utili per tutte le missioni robotiche lanciate negli Stati Uniti, sovrintendendo all'elaborazione e al checkout in prossimit\u00e0 del lancio. Oltre alle missioni governative, il KSC svolse questo servizio anche per missioni commerciali e all'estero, sebbene enti governativi non statunitensi fornissero il rimborso. La NASA ha anche finanziato la manutenzione della piattaforma di lancio della Cape Canaveral Space Force Station e miglioramenti ai veicoli di lancio.\nTutto questo cambi\u00f2 con il Commercial Space Launch Act del 1984, dopo di che la NASA coordin\u00f2 solo i lanci ELV della National Oceanic and Atmospheric Administration (NOAA). Le aziende erano in grado di \"utilizzare i propri veicoli di lancio\" e utilizzare le strutture di lancio della NASA. Anche l'elaborazione del carico utile gestita da aziende private ha iniziato a verificarsi al di fuori dal KSC. La politica spaziale di Reagan del 1988 favor\u00ec lo spostamento di questo lavoro dal KSC alle societ\u00e0 commerciali. Nello stesso anno, i complessi di lancio sulla Cape Canaveral Air Force Station iniziarono a trasferirsi dalla NASA alla direzione dell'Air Force Space Command.\nNegli anni '90, sebbene KSC non eseguisse il lavoro ELV pratico, gli ingegneri mantenevano ancora una comprensione dei ELV e avevano contratti che consentivano loro di conoscere i veicoli in modo da poter fornire una supervisione informata. Il KSC lavor\u00f2 anche alla ricerca e analisi degli ELV e gli appaltatori furono in grado di utilizzare il personale del KSC come risorsa per problemi tecnici. Il KSC, con le industrie del carico utile e dei veicoli di lancio, svilupp\u00f2 progressi nell'automazione del lancio degli ELV e nelle operazioni di terra per consentire la competitivit\u00e0 dei razzi statunitensi rispetto al mercato globale.\nNel 1998, il Launch Services Program (LSP) si un\u00ec al KSC, riunendo programmi (e personale) gi\u00e0 esistenti al KSC, GRC, Goddard Space Flight Center e altri per gestire il lancio delle missioni robotiche della NASA e del NOAA. Cape Canaveral Space Force Station e VAFB furono i principali siti di lancio per le missioni LSP, anche se occasionalmente vennero utilizzati altri siti. I carichi utili LSP come il Mars Science Laboratory furono elaborati al KSC prima di essere trasferiti su una rampa di lancio sulla Cape Canaveral Space Force Station.\nElaborazione della Stazione Spaziale.\nQuando inizi\u00f2 la progettazione dei moduli della Stazione Spaziale Internazionale nei primi anni '90, KSC inizi\u00f2 a lavorare con altri centri della NASA e partner internazionali per prepararsi all'elaborazione prima del lancio a bordo degli Space Shuttle. Il KSC utilizz\u00f2\u00e0 la sua esperienza pratica nell'elaborazione delle 22 missioni Spacelab nell'edificio Edificio per le operazioni e checkout per raccogliere le aspettative sull'elaborazione della ISS. Queste esperienze furono incorporate nel progetto della Space Station Processing Facility (SSPF), che inizi\u00f2 la costruzione nel 1991. La Direzione della Stazione Spaziale f\u00f9 costituita nel 1996. Il personale del KSC fu incorporato nelle fabbriche di moduli delle stazioni per approfondire i loro processi.\nDal 1997 al 2007, il KSC pianific\u00f2 ed esegu\u00ec a terra test di integrazione e verifica dei moduli di stazione: tre sessioni di Multi-Element Integration Testing (MEIT) e l'Integration Systems Test (IST), grazie a questi test furono riscontrati e corretti numerosi problemi che sarebbero stati difficili o quasi impossibili da eseguire in orbita.\nNel ventunesimo secolo il Kennedy Space Center continua a elaborare i payload della ISS da tutto il mondo prima del lancio insieme allo sviluppo de i suoi esperimenti da eseguire in orbita. Il Lunar Gateway sar\u00e0 prodotto ed elaborato presso la Space Station Processing Facility.\nProgrammi e iniziative in corso.\nDi seguito sono riportati i programmi e le iniziative in corso presso il Kennedy Space Center:\nProgramma per Equipaggi Commerciali.\nIl Commercial Crew Program (CCP) \u00e8 un programma di volo spaziale con equipaggio operato dalla NASA, in associazione con le compagnie aerospaziali private Boeing e SpaceX. L'obiettivo del programma \u00e8 quello di interrompere la dipendenza dal programma Soyuz, iniziata successivamente all'interruzione del programma Space Shuttle, per il lancio di equipaggi verso la Stazione Spaziale Internazionale, attraverso l'utilizzo delle capsule Strliner di Boeing e Dragon 2 di SpaceX.\nLa prima missione operativa nell'ambito del contratto Commercial Crew Program, avvenne il 16 novembre 2020 con il lancio di SpaceX Crew-1 effettuata con la capsula Crew Dragon Resilience, la quale trasport\u00f2 l'equipaggio composto dagli astronauti della NASA: Mike Hopkins, Victor Glover, Shannon Walker, e dall'astronauta Giapponese Soichi Noguchi. Con questo volo la SpaceX divenne la prima compagnia privata ad essere certificata per il volo umano verso la Stazione Spaziale Internazionale.\nLa prima missione operativa di Boeing non \u00e8 ancora avvenuta. Negli anni \u00e8 stata rimandata di continuo a causa di problemi legati alla capsula stessa.\nProgramma Exploration Ground Systems.\nL'Exploration Ground Systems (EGS) ha sede presso il Kennedy Space Center ed \u00e8 stato istituito per sviluppare e far funzionare i sistemi e le strutture necessarie per processare e lanciare razzi e veicoli spaziali durante l'assemblaggio, il trasporto e il lancio. La missione di EGS \u00e8 trasformare il centro da un complesso di lancio storicamente riservato al governo a uno spazioporto in grado di gestire diversi tipi di veicoli spaziali e razzi, sia governativi che commerciali.\nProgramma Space Launch System.\nIl nuovo Programma del Space Launch System richieder\u00e0 delle modifiche alle strutture del Kennedy Space Center, utilizzate in passato per il Programma Space Shuttle. In particolare:\nOrion Multi-Purpose Crew Vehicle.\nL'Orion Multi-Purpose Crew Vehicle (MPCV) \u00e8 un veicolo spaziale con equipaggio in fase di sviluppo da parte della NASA. Basato sul Crew Exploration Vehicle del programma Constellation, che sarebbe stato impiegato per il trasporto di astronauti in orbita lunare, secondo i piani della NASA (programma Artemis) sar\u00e0 utilizzato in nuovi voli lunari con equipaggio, in vista di un futuro sbarco su Marte.\nIl primo volo di collaudo di una capsula Orion, senza equipaggio, \u00e8 avvenuto il 5 dicembre 2014; il veicolo \u00e8 stato lanciato da Cape Canaveral con un razzo Delta IV Heavy e ha compiuto due orbite terrestri raggiungendo un'altitudine di 5700 km prima di ammarare nell'Oceano Pacifico, al largo della California.\nRifornimento ISS.\nNel 2010 la NASA spese 500 milioni di dollari (meno di un singolo volo dello Space Shuttle) per il programma Commercial Orbital Transportation Services (COTS) con il quale finanzi\u00f2 una dimostrazione di trasporto spaziale da parte di compagnie private. A differenza degli altri progetti della NASA, le navicelle proposte appartengono e sono finanziate primariamente dalle stesse compagnie private; inoltre saranno usate sia da agenzie governative sia da clienti commerciali. Tale progett\u00f2 port\u00f2 allo sviluppo di due veicoli spaziali, Dragon della SpaceX e Cygnus della Orbital Sciences Corporation, e dei due relativi razzi vettore, Falcon 9 e Antares. Questi veicoli spaziali hanno iniziato i loro voli commerciali di rifornimento cargo nel 2012 (con la missione SpaceX CRS-1).\nA seguito di questo programma, la NASA avvi\u00f2 il programma Commercial Resupply Services (CRS), le azienda vincitrici della Fase 1 del programma (CRS-1) furono la SpaceX e la Orbital Sciences Corporation (dal 2018 Northrop Grumman Innovation Systems). Queste missioni ebbero luogo tra ottobre 2012 e marzo 2020.\nAll'inizio del 2014 la NASA inizi\u00f2 il processo di selezione per la Fase 2 del Commercial Resupply Services (CRS-2). Nel gennaio 2016 vennero assegnati i contratti CRS-2 per la Cygnus di Orbital ATK (dal 2018 Northrop Grumman Innovation Systems), Cargo Dream Chaser di Sierra Nevada Corporation e Cargo Dragon di SpaceX, per il trasporto merci sulla Stazione Spaziale Internazionale a partire dall'inizio 2019 fino al 2024.\nStrutture.\nL'area industriale Kennedy Space Center (KSC), dove si trovano molte delle strutture di supporto del centro, si trova a a sud del Complesso di Lancio 39 (LC-39). Include lEdificio della Sede Centrale\", lEdificio per le operazioni e checkout\" e la \"Struttura di Strumentazione Centrale\". Gli alloggi dell'equipaggio degli astronauti sono in O&amp;C; prima che fosse completato, gli alloggi dell'equipaggio erano situati nell'Hangar S al Cape Canaveral Missile Test Annex (poi diventato Cape Canaveral Space Force Station). Situata come al KSC era la Stazione di Monitoraggio e Rete Dati (MILA) di Merritt Island Spaceflight, un importante complesso di comunicazioni radio e di localizzazione di veicoli spaziali.\nLe strutture del Kennedy Space Center sono direttamente collegate alla sua missione di lanciare e recuperare missioni. Sono disponibili strutture per preparare e mantenere veicoli spaziali e carichi utili per il volo. L'edificio del quartier generale (HQ) ospita gli uffici del Direttore del Centro, la biblioteca, gli archivi fotografici e cinematografici, una tipografia e la sicurezza. La biblioteca contiene oltre quattro milioni di articoli relativi alla storia e al lavoro di Kennedy. Essendo una delle dieci biblioteche del centro della NASA nel paese, la loro collezione si concentra su ingegneria, scienza e tecnologia. Gli archivi contengono documenti di pianificazione, bobine di film e fotografie originali che coprono la storia di KSC. La biblioteca non \u00e8 aperta al pubblico, ma \u00e8 disponibile per i dipendenti KSC, Space Force e Navy che lavorano in loco. Molti degli elementi multimediali della collezione sono digitalizzati e disponibili tramite la KSC Media Gallery della NASA o attraverso la loro galleria Flickr pi\u00f9 aggiornata.\nUn nuovo edificio della sede centrale \u00e8 in costruzione come parte del consolidamento del campus centrale e la prima fase dovrebbe essere completata nel 2017.\nIl centro gestiva la propria linea ferroviaria a corto raggio di . Questa operazione \u00e8 stata interrotta nel 2015, con la vendita delle sue ultime due locomotive. Un terzo era gi\u00e0 stato donato a un museo. La manutenzione della linea costava 1,3 milioni di dollari all'anno.\nElaborazione del Carico Utile.\nL'Operations and Checkout Building (O&amp;C) (precedentemente noto come Manned Spacecraft Operations Building) \u00e8 un sito storico nel registro nazionale dei luoghi storici degli Stati Uniti risalente agli anni '60 ed \u00e8 stato utilizzato per ricevere, elaborare e integrare i carichi utili per i programmi Gemini, Apollo, negli anni '70 per il programma Skylab e negli anni '90 per i segmenti iniziali della Stazione Spaziale Internazionale. Gli astronauti dell'Apollo e dello Space Shuttle da questo edificio gli astronauti si imbarcavano sull'Astrovan per essere trasportati al Complesso di Lancio 39, dove si imbarcavano sulle navette.\nCon il pensionamento degli Space Shuttle, quest'edificio non \u00e8 pi\u00f9 stato utilizzato dagli astronauti fino al 2020, quando entr\u00f2 in servizio la navetta Crew Dragon della SpaceX. Gli astronauti all'uscita del edificio, invece di imbarcarsi sull'Astrovan come in passato, si imbarcano sulle Tesla Model X appositamente modificate per tale scopo, le quali conduce gli astronauti al PAD 39A il quale \u00e8 assegnato alla SpaceX.\nComplesso di Lancio 39.\nIl Launch Complex 39 (LC-39) \u00e8 situato su Merrit Island, sulla costa orientale della Florida, ed \u00e8 costituita da tre piattaforme di lancio (39A, 39B e 39C). Il complesso, inizialmente costruito per il Saturn V, il pi\u00f9 grande e potente veicolo di lancio operativo della storia, per il programma Apollo (1961 - 1972), Skylab (1973), l'Apollo-Soyuz Test Project (1975) e il programma Space Shuttle (1981-2011). Fu in seguito utilizzato per gli Space Shuttle. Dal 2019, l'unica piazzola operativa \u00e8 la 39A, dalla quale sono lanciati i Falcon Heavy e i Falcon 9 di SpaceX. La 39B, inizialmente riadattata nel 2007 per ospitare i lanciatori del programma Constellation, in seguito \u00e8 stata modificata per il sistema di lancio pesante SLS del programma Artemis. La terza piazzola 39C, pi\u00f9 piccola, \u00e8 stata costruita nel 2015 per vettori orbitali di piccole dimensioni.\nI lanci della NASA dai pad 39A e 39B sono stati supervisionati dal NASA Launch Control Center (LCC), situato a 4,8\u00a0km dalle piattaforme di lancio. LC-39 \u00e8 uno dei numerosi siti di lancio che condividono i servizi di rilevamento e radar dell'Eastern Test Range.\nIl complesso comprende:\nLaunch Complex 48.\nLaunch Complex 48 ( LC-48 ) \u00e8 un sito di lancio multiutente in costruzione riservato ai piccoli lanciatori e ai veicoli spaziali. Il complesso sviluppato dalla NASA sar\u00e0 situato a Sud del Launch Complex 39A e a Nord dello Space Launch Complex 41 della Cape Canaveral Air Force Station, gestito dalla United Launch Alliance per i razzi Atlas V\nL'LC-48 sar\u00e0 costruito per supportare pi\u00f9 sistemi di lancio aventi differenti esigenze di propellente. Sebbene inizialmente fosse previsto solo un singolo pad, il complesso pu\u00f2 essere ampliato a due in un secondo momento. Con un altro pad costruito, l'LC-48 potrebbe supportare fino ad un massimo di 104 lanci annuali, anche se si prevede che l'utilizzo effettivo sar\u00e0 decisamente minore.\nLeasing Commerciale.\nCome parte della promozione della crescita dell'industria spaziale commerciale nell'area e nel centro generale come spazioporto multiutente, il KSC affitta alcune delle sue propriet\u00e0. Ecco alcuni esempi principali:\nComplesso visitatori.\nIl Kennedy Space Center Visitor Complex, gestito dal Delaware North dal 1995, ha una variet\u00e0 di mostre, manufatti, display e attrazioni sulla storia e il futuro del volo spaziale umano e robotico. I tour in autobus del KSC provengono da qui. Il complesso comprende anche l' separato, situato a nord del VAB e l', situato sei miglia a ovest vicino a Titusville. C'erano 1,5 milioni di visitatori nel 2009. Aveva circa 700 dipendenti.\nIl 29 maggio 2015 \u00e8 stato annunciato che la mostra Astronaut Hall of Fame sarebbe stata spostata dalla sua posizione a un'altra posizione all'interno del Visitor Complex per fare spazio a un'imminente attrazione high-tech intitolata \"Heroes and Legends\". L'attrazione, progettata dallo studio di design Falcon's Treehouse di Orlando, \u00e8 stata aperta l'11 novembre 2016.\nNel marzo 2016, il centro visitatori ha svelato la nuova posizione dell'iconico orologio per il conto alla rovescia all'ingresso del complesso; in precedenza, l'orologio si trovava con un pennone nel sito della stampa. L'orologio \u00e8 stato originariamente costruito e installato nel 1969 ed elencato con l'asta della bandiera nel Registro nazionale dei luoghi storici nel gennaio 2000. Nel 2019, la NASA celebra il 50\u00ba anniversario del programma Apollo e il lancio dell'Apollo 10 il 18 maggio. Nell'estate del 2019, il Modulo Lunare 9 (LM-9) furono trasferiti alla Apollo / Saturn V Centro come parte di un'iniziativa per riconvertire il centro e celebrare il 50\u00ba anniversario del Programma Apollo.\nLuoghi storici.\nLa NASA elenca i seguenti distretti storici al KSC; ogni distretto ha pi\u00f9 strutture associate:\nCi sono 24 propriet\u00e0 storiche al di fuori di questi quartieri storici, tra cui lo Space Shuttle \"Atlantis\", il Vehicle Assembly Building, Crawlerway e Operations and Checkout Building. KSC ha un punto di riferimento storico nazionale, 78 siti elencati o idonei nel registro nazionale dei luoghi storici (NRHP) e 100 siti archeologici.\nTempo Meteorologico.\nLa forma della penisola della Florida e i contrasti di temperatura tra la terra e l'oceano offrono le condizioni ideali per le tempeste elettriche, facendo guadagnare alla Florida centrale la reputazione di \"capitale fulminea degli Stati Uniti\". Ci\u00f2 rende necessari sistemi di rilevamento e protezione dai fulmini estesi per proteggere dipendenti, strutture e veicoli spaziali sulle piattaforme di lancio. Il 14 novembre 1969, l'Apollo 12 fu colpito da un fulmine subito dopo il decollo dal Pad 39A, ma il volo continu\u00f2 in sicurezza. Il fulmine pi\u00f9 potente registrato al KSC si verific\u00f2 a LC-39B il 25 agosto 2006, mentre lo shuttle \"Atlantis\" era in preparazione per la missione STS-115. I dirigenti della NASA inizialmente erano preoccupati che il fulmine avesse causato danni al \"Atlantis\", ma non ne \u00e8 stato trovato nessuno.\nIl 7 settembre 2004, l'uragano Frances colp\u00ec direttamente l'area con venti sostenuti di e raffiche fino a , la tempesta pi\u00f9 dannosa fino al 2021. Il Vehicle Assembly Building perse 1.000 pannelli esterni, ciascuno di dimensioni , esponendo dell'edificio alle intemperie. Si verificarono danni ai lati sud ed est del VAB. L'impianto del sistema di protezione termica della navetta sub\u00ec gravi danni. Il tetto fu parzialmente strappato e l'interno sub\u00ec danni causati dall'acqua. Diversi razzi in mostra al centro furono rovesciati. Ulteriori danni al KSC furono causati dall'uragano Wilma nell'ottobre 2005.\nLa stima prudente della NASA \u00e8 che il Centro spaziale sperimenter\u00e0 da 5 a 8 pollici di innalzamento del livello del mare entro il 2050. Il Launch Complex 39A, il sito del lancio dell'Apollo 11, \u00e8 il pi\u00f9 vulnerabile alle inondazioni e presenta un rischio annuo di inondazioni del 14% a partire dal 2020.\nDirettori Kennedy Space Center.\nDalla formazione del KSC, dieci funzionari della NASA hanno servito come direttori, compresi tre ex astronauti (Crippen, Bridges e \nCabana):\nForza lavoro.\nQuando il KSC si separ\u00f2 dal Marshall Space Flight Center nel luglio 1962, impieg\u00f2 375 dipendenti.\nNel maggio 1965, il KSC aveva 7.000 dipendenti e appaltatori trasferiti dallo spazio in affitto a Cocoa Beach alle nuove strutture di Merritt Island. Il numero massimo di persone che lavorano nel centro \u00e8 stato di 26.000 nel 1968 (3.000 erano dipendenti pubblici). Nel 1970, il presidente Nixon annunci\u00f2 l'intenzione di ridurre i costi delle operazioni spaziali, e si verificarono importanti tagli al KSC. Nel 1974, la forza lavoro di KSC era scesa a 10.000 dipendenti (2.408 dipendenti pubblici).\nUn totale di 13.100 persone hanno lavorato presso il centro nel 2011. Circa 2.100 sono dipendenti del governo federale; il resto sono appaltatori. Lo stipendio medio annuo per un lavoratore in loco nel 2008 era di $ 77.235.\nLa fine del programma Space Shuttle nel 2011, preceduta dalla cancellazione del programma Constellation nel 2010, ha prodotto un significativo ridimensionamento della forza lavoro del KSC simile a quello sperimentato alla fine del programma Apollo nel 1972. Come parte di questo ridimensionamento, 6.000 appaltatori persero il lavoro presso il centro tra il 2010 e il 2011\nNella cultura popolare.\nOltre ad essere spesso presente nei documentari, il Kennedy Space Center \u00e8 stato ritratto molte volte nei film. Alcuni film in studio hanno persino avuto accesso e hanno filmato scene all'interno dei cancelli del centro spaziale. Se sono necessari degli extra in quelle scene, vengono reclutati i dipendenti del centro spaziale (i dipendenti usano il tempo personale durante le riprese). I film con scene al KSC includono:\nDiversi programmi televisivi hanno avuto KSC come una delle impostazioni principali, anche se non necessariamente con le scene girate al centro:\nLa band britannico-irlandese One Direction ha anche filmato il video musicale di \" Drag Me Down \" al KSC."}
{"id": "55612", "revid": "842", "url": "https://it.wikipedia.org/wiki?curid=55612", "title": "Kennedy Space Center", "text": ""}
{"id": "55613", "revid": "2145227", "url": "https://it.wikipedia.org/wiki?curid=55613", "title": "Papa Onorio II", "text": "Biografia.\nFormazione e carriera ecclesiastica.\nNacque nel podere Castagnola, nel territorio del castello di Fiagnano, nel contado imolese. Scomparso il castello, di cui oggi sono rimasti solo tratti di mura, \u00e8 invece ancora visibile il Campanile di Fiagnano. Fiagnano era situato tra le valli solcate dai torrenti Sellustra e Sillaro, ai confini occidentali della Romagna. Di umili e incerte origini, Lamberto venne per\u00f2 definito uomo dotato di grandi doti e capacit\u00e0. L'abate di Montecassino afferm\u00f2: \u201cdi ignorarne di chi fosse figlio, ma di saper solo ch'era pieno di dottrina da capo a piedi\u201d.\nCosicch\u00e9 Lamberto, dopo aver intrapreso i primi studi a Imola, si trasfer\u00ec a Pisa a perfezionare le proprie conoscenze nel campo della dottrina ecclesiastica. \nSi un\u00ec ai canonici regolari di Sant'Agostino. Esperto giurista, si distinse ben presto per le sue capacit\u00e0, tanto da essere inviato come rappresentante diocesano alla corte papale. Fu arcidiacono della Chiesa di Bologna.\nNel 1099 Urbano II lo cre\u00f2 cardinale conferendogli il titolo di Santa Prassede. Nel 1105 opt\u00f2 per un altro titolo cardinalizio (sconosciuto). L'anno seguente partecip\u00f2 al Concilio di Guastalla. Nel 1117 Pasquale II lo nomin\u00f2 cardinale vescovo di Ostia.\nIl successore Callisto II lo nomin\u00f2 legato pontificio. Si era nella fase pi\u00f9 acuta della \u00ablotta per le investiture\u00bb. La Chiesa aveva bisogno di persone che sapessero trattare con fermezza con l'imperatore e di esperti di alto profilo con solide basi giuridiche. Ricoprendo questa carica Lamberto fu uno degli artefici del Concordato di Worms (1122). Dopo la firma del Concordato, il cardinale in persona offici\u00f2 la Messa solenne.\nIl pontificato.\nL'elezione al Soglio.\nDopo la morte di Callisto II, l'elezione del nuovo papa fu al centro del conflitto fra due potenti famiglie romane, i Pierleoni e i Frangipane. I cardinali, riuniti nella chiesa di San Pancrazio, elessero il candidato dei Pierleoni, il romano Teobaldo, cardinale di Sant'Anastasia, che scelse il nome di Celestino II. I Frangipane non accettarono la sconfitta: entrarono con la forza in Laterano, dove si stava tenendo l'incoronazione, e con la forza costrinsero Celestino II alla sottomissione.\nI Frangipane consegnarono il Laterano a Lamberto. Lamberto volle imitare la virt\u00f9 di Celestino e, per la quiete della Chiesa, dopo sette giorni depose il pontificato. Ma i cardinali ne ratificarono l'elezione e lo riconobbero legittimo pontefice: era il 15 dicembre 1124. Rimase famoso il suo commento, degno della migliore onest\u00e0 intellettuale, secondo cui gli sarebbe stata pi\u00f9 cara la mitria legittima di vescovo di Ostia a quella illegittima di papa. La consacrazione avvenne il 21 dicembre di quell'anno.\nLamberto scelse come nome pontificale Onorio. Il nome di Onorio II era stato assunto nel secolo precedente (1061-64) da Pietro Cadalo, che non era stato riconosciuto come papa legittimo.\nRelazioni con i monarchi cristiani.\nI cinque anni ed alcuni mesi del suo pontificato trascorsero senza scosse nell'Urbe, dove i Frangipane controllarono tutto, pertanto Onorio pot\u00e9 rivolgere tutti i suoi interessi alle questioni diplomatiche.\nIl primo problema che dovette affrontare il nuovo Papa fu l'incoronazione ad imperatore dell'anti-re Corrado di Svevia, celebrata senza il suo assenso dall'arcivescovo di Milano, Anselmo nel luglio 1128. Per Anselmo arriv\u00f2 la scomunica, in un concilio appositamente indetto a Pavia e presieduto dal legato pontificio, cardinale Giovanni; per tale motivo perse completamente valore anche l'incoronazione di Corrado. Onorio II mantenne la sua fedelt\u00e0 appoggiando invece il duca di Sassonia, che nel 1125 era stato eletto imperatore con il nome di Lotario II. Nel 1127, dopo il fallimento, davanti a Norimberga, di una campagna di Lotario contro Federico duca di Svevia, gli Hohenstaufen elessero il fratello minore di Federico e duca di Franconia, Corrado, Re dei Romani in opposizione a Lotario. Nello scontro intervenne anche Onorio II, che scomunic\u00f2 Corrado.\nUn altro successo che il Papa riusc\u00ec a conseguire fu quello di mediare con i Turchi per ottenere la liberazione di Baldovino II, re di Gerusalemme.\nLa via diplomatica invece non riusc\u00ec con Ruggero d'Altavilla, duca di Sicilia. Egli nel 1127 comand\u00f2 una spedizione in Puglia. Il pontefice avvert\u00ec il pericolo: la creazione un regno cos\u00ec forte (e confinante con la Santa Sede) avrebbe potuto obbligare il pontefice a diventare suo vassallo. Il pontefice reag\u00ec immediatamente e in luglio form\u00f2 una lega difensiva con le citt\u00e0 pugliesi (accordo di Troja). Infine, in un concilio tenuto verso la fine dell'anno, lanci\u00f2 la scomunica a Ruggero. Rimase nel Sud della penisola fino al gennaio successivo. Non essendo riuscito a portare dalla propria parte anche le citt\u00e0 del beneventano, rientr\u00f2 a Roma (gennaio 1128).\nNella primavera inoltrata dello stesso anno Ruggero II attravers\u00f2 nuovamente lo Stretto e occup\u00f2 militarmente il ducato di Puglia, gi\u00e0 degli Altavilla, ma ora appartenente alla Chiesa. Onorio II consider\u00f2 persa la regione e si rassegn\u00f2 ad addivenire a patti con il sovrano normanno. Il 22 agosto 1128 gli concesse formalmente l'investitura come duca di Puglia, Calabria e Sicilia, insieme ai diritti di eredit\u00e0 connessi.\nGoverno della Chiesa.\nDurante il suo pontificato i Canonici Regolari Premostratensi e i Cavalieri Templari ricevettero l'approvazione papale.\nVerso il 1130 Onorio II eman\u00f2 una bolla in favore del vescovo Bennone della diocesi di Imola, sua terra natale; con tale bolla il papa restitu\u00ec all'episcopato i diritti precedentemente ceduti dal vescovo scismatico Morando a Imola. Il documento ha un valore storico notevole, poich\u00e9 enumera tutte le pievi (18), i monasteri (18 anch'essi), i castelli (16) e i porti interni (ben 5) esistenti all'epoca nel territorio imolese. Con questo atto il pontefice intese riequilibrare i rapporti tra \"Castrum Sancti Cassiani\" (la citt\u00e0 dove risiedeva il vescovo) e la citt\u00e0 rivale, Imola.\nConcistori per la creazione di nuovi cardinali.\nPapa Onorio II durante il suo pontificato ha creato 27 cardinali nel corso di sei distinti concistori."}
{"id": "55614", "revid": "125294749", "url": "https://it.wikipedia.org/wiki?curid=55614", "title": "Mappa concettuale", "text": "La mappa concettuale \u00e8 la rappresentazione grafica della rete di relazioni tra pi\u00f9 concetti, a partire da quello iniziale. \nLe mappe servono per rappresentare in un grafico le proprie conoscenze intorno ad un argomento specifico secondo un principio cognitivo di tipo costruttivista, per cui ciascuno \u00e8 autore del proprio percorso conoscitivo all'interno di un contesto. Le mappe concettuali mirano a contribuire alla realizzazione di \"apprendimento significativo\", in grado di modificare le strutture cognitive del soggetto e contrapposto all'\"apprendimento meccanico\", fondato sull'acquisizione mnemonica.\nQuesta metodologia di apprendimento fu teorizzata da Joseph Novak negli anni settanta. Le teorie di Novak sono fortemente collegate a quelle di David Ausubel.\nDescrizione.\nStruttura.\nSecondo l'impostazione originale di Novak, le caratteristiche essenziali di una mappa concettuale sono le seguenti:\nImplementazione.\nUtili accorgimenti per realizzare una mappa concettuale sono i seguenti:\nEvoluzione nel tempo del modello originale.\nQuesto semplice insieme di requisiti e la forte connotazione cognitiva ha permesso l'applicazione delle mappe concettuali nelle situazioni pi\u00f9 disparate.\nIn tal senso sono indicative le molteplici derivazioni di questo modello, come i diagrammi a blocchi (inglese: \"flow chart\") o i diagrammi ERD: sono tutte tipologie riconducibili alla proposta originale di Novak, bench\u00e9 ciascuna sia caratterizzata da peculiarit\u00e0 semantico/rappresentative e da un utilizzo in specifici ambiti.\nMappe concettuali e mappe mentali.\nSpesso le mappe concettuali sono messe in relazione con le mappe mentali di Buzan. \nDa queste ultime le mappe concettuali si differenziano per il loro orientamento spiccatamente cognitivo, che le rende particolarmente utili in contesti quali la gestione della conoscenza, la formazione, la risoluzione di problemi.\nAl contrario le mappe mentali, maggiormente orientate all'ambito creativo, sono utilizzate in chiave evocativa ed emozionale.\nL'utilizzo di software per la realizzazione digitale di mappe ha permesso il loro utilizzo anche in ambito operativo. \nIn tal senso sono interessanti quelle applicazioni nelle quali \u00e8 avvenuta l'integrazione tra:\nIn letteratura a questo proposito \u00e8 stato introdotto il concetto di \"solution map\".\nMappe concettuali e ambienti digitali.\nCi sono molti programmi per fare mappe concettuali, fra i quali:\nLe mappe concettuali a scuola (mappe strutturali).\nLe mappe \"strutturali\" rappresentano una evoluzione delle mappe concettuali, utilizzate soprattutto a livello scolastico. Queste mappe si propongono di rappresentare le relazioni che si stabiliscono tra i concetti principali di una unit\u00e0 di apprendimento. L'uso dell'aggettivo strutturale \u00e8 dovuto alla loro caratteristica di sintetizzare e mostrare la struttura dell'informazione. Permette agli studenti di studiare e memorizzare con maggiore efficacia il materiale di studio, si possono dividere in due grandi famiglie: "}
