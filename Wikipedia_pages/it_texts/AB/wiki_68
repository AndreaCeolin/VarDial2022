{"id": "69022", "revid": "31789", "url": "https://it.wikipedia.org/wiki?curid=69022", "title": "Et\u00e0 del bronzo", "text": "LEt\u00e0 del bronzo indica, rispetto a una data societ\u00e0 preistorica o protostorica, il periodo caratterizzato dall'utilizzo sistematico ed esteso della metallurgia del bronzo che, per quanto riguarda l'Europa, si estende dal 3400 a.C. al 600 a.C. circa. Tale utilizzo potrebbe essere basato sulla fusione locale di rame e stagno estratti dai minerali oppure, come nel caso della Scandinavia, dal commercio del bronzo dalle aree di estrazione e/o produzione verso altre zone. La denominazione \u00e8 stata introdotta dal religioso francese Nicolas Mahudel e poi accolta dall'archeologo Christian J\u00fcrgensen Thomsen nel suo \"sistema delle tre et\u00e0\" del 1816, utilizzato per la sua opera di classificazione delle antichit\u00e0 nazionali. In seguito il concetto divent\u00f2 comune in tutta la letteratura archeologica. \nMahudel propose il concetto di Et\u00e0 del Bronzo dopo aver osservato che le sepolture dove si trovavano urne pi\u00f9 rovinate generalmente contenevano oggetti di bronzo, mentre i manufatti di ferro erano presenti nelle tombe pi\u00f9 recenti.\nDescrizione.\nGeneralit\u00e0 sulla prima metallurgia.\nRiguardo alla metallurgia, i minerali allo stato naturale contengono tipicamente arsenico come comune impurit\u00e0. I minerali di rame/stagno sono rari e ci\u00f2 \u00e8 confermato dal fatto che non c'erano bronzi di stagno nell'Asia prima del 3000 a.C. L'et\u00e0 del bronzo viene considerata come la seconda parte di un sistema definito \"delle tre et\u00e0\", in riferimento alle societ\u00e0 pre- e proto-storiche, sebbene ci siano alcune culture che hanno ampia documentazione scritta durante la loro et\u00e0 del bronzo. In questo sistema, in alcune aree del mondo, l'et\u00e0 del bronzo seguiva quella neolitica. D'altra parte, in molte parti dell'Africa subsahariana, il neolitico \u00e8 seguito direttamente dall'et\u00e0 del ferro. In alcune parti del mondo l'et\u00e0 del rame segue quella neolitica e precede l'et\u00e0 del bronzo.\nOggi \u00e8 generalmente ammesso che questo periodo succeda al calcolitico e preceda l'et\u00e0 del ferro. Dunque, come per gli altri periodi della preistoria, i suoi limiti cronologici variano notevolmente secondo l'ambiente geografico e culturale considerato. Nella civilt\u00e0 latina, ad esempio, la distinzione tra rame e bronzo non era prevista neanche nell'ambito linguistico, e veniva usato lo stesso termine (\"aes\", per il rame, e successivamente anche \"aes cuprum\" o solo \"cuprum\", termine derivato dal fatto che importanti miniere erano state trovate nell'isola di Cipro) per indicare i due metalli. Nei forni di fusione la lega rame-stagno, cio\u00e8 il bronzo, nacque probabilmente per l'aggiunta casuale di minerali misti contenenti tale elemento e solo in un secondo tempo ci si rese conto delle migliorate propriet\u00e0 di resistenza meccanica e di aspetto.\nL'et\u00e0 del bronzo viene generalmente suddivisa in Bronzo antico, Bronzo medio, Bronzo recente e Bronzo finale e questi periodi, che servono come riferimento alla maggior parte delle cronologie, sono ulteriormente suddivisi in modo diverso regione per regione.\nL'et\u00e0 del bronzo \u00e8 ben conosciuta nell'Europa continentale, nelle regioni dell'Egeo, nel Vicino Oriente e in Cina, nella quale coincide con la dinastia Shang. \u00c8 notevole il fatto che in America Latina le civilt\u00e0 andine conobbero, nella loro fase di massimo sviluppo, una metallurgia basata sull'oro e sul rame fino alla conquista spagnola, mentre le civilt\u00e0 mesoamericane come i Maya e gli Aztechi non erano andate oltre il neolitico. All'arrivo di Hern\u00e1n Cort\u00e9s i guerrieri aztechi affrontarono i fucili dei conquistadores spagnoli con lance a punta di ossidiana.\nOrigini temporali del bronzo.\nIl luogo e il tempo dell'invenzione del bronzo sono controversi. \u00c8 possibile che la metallurgia del bronzo fosse stata inventata indipendentemente nella cultura Majkop del Caucaso settentrionale, risalente alla met\u00e0 del IV millennio a.C., cosa che ne farebbe i fabbricanti del bronzo pi\u00f9 antico mai conosciuto; ma altri datano gli stessi reperti della cultura Majkop alla met\u00e0 del III millennio a.C. Tuttavia, questa cultura aveva soltanto il bronzo d'arsenico, una lega che si trova gi\u00e0 allo stato naturale. Il bronzo di stagno, che si svilupp\u00f2 pi\u00f9 tardi, richiede tecniche pi\u00f9 sofisticate di produzione: lo stagno deve essere estratto dalla miniera (principalmente come cassiterite, minerale dello stagno) e fuso separatamente, aggiunto dunque poi al rame liquefatto per formare la lega del bronzo.\nEuropa.\nEuropa centrale.\nNell'Europa Centrale l'antica cultura di Unetice (1800\u20131600 a.C.) dell'et\u00e0 del bronzo comprende numerosi gruppi pi\u00f9 piccoli come le culture di Straubing, Adlerberg e Hatvan. Alcune sepolture molto ricche, come una localizzata a Leubingen, con doni mortuari lavorati in oro, indica un incremento della stratificazione sociale sempre presente nella cultura di Unetice. Dappertutto i cimiteri di questo periodo sono rari e di piccola dimensione. La cultura di Unetice viene seguita dalla cultura dei tumuli nella media et\u00e0 del bronzo (1600\u20131200 a.C.), caratterizzata da sepolture in tumuli con inumazione. Negli affluenti ungheresi del K\u00f6r\u00f6s, l'antica et\u00e0 del bronzo vide per prima l'introduzione della cultura di Mako, seguita dalla culture di Ottomany e Gyulavarsand.\nLa cultura dei campi di urne (1300\u2013700 a.C.), della tarda et\u00e0 del bronzo, \u00e8 caratterizzata da sepolture con cremazione. Essa comprende la cultura lusaziana nella Germania orientale e Polonia (1300\u2013500 a.C.) che continua nell'et\u00e0 del ferro. L'et\u00e0 del bronzo del Centro Europa \u00e8 seguita dalla cultura di Hallstatt (700\u2013450 a.C.) dell'et\u00e0 del ferro.\nI siti importanti comprendono:\nL'et\u00e0 del bronzo nel Centro Europa \u00e8 stata descritta nello schema cronologico dal tedesco, esperto in preistoria, Paul Reinecke. Egli descrive il periodo del Bronze A1 (Bz A1) (2300-2000 a.C.: pugnali triangolari, asce piatte, protezioni da polso in pietra (\"wrist-guards\"), punte di frecce in selce) e il periodo del Bronze A2 (Bz A2) (1950-1700 a.C.: pugnali con impugnatura metallica, asce bordate, alabarde, spilli con teste sferiche perforate, solidi braccialetti) e le fasi Hallstatt A e B (Ha A e B).\nEgeo.\nL'et\u00e0 del bronzo nell'Egeo inizia intorno al 3000 a.C., quando le civilt\u00e0 per prime stabilirono una rete commerciale a lungo raggio. Questa rete importava stagno e carbone a Cipro, dove veniva estratto il rame, che insieme allo stagno formavano il bronzo. Gli oggetti in bronzo venivano esportati in lungo e in largo, agevolando i rapporti commerciali. Le analisi isotopica dello stagno in alcuni oggetti in bronzo del bacino del Mediterraneo indicano come esso provenisse dalla lontana Gran Bretagna. \nLa conoscenza della navigazione era ben sviluppata in questo tempo e raggiungeva un culmine di abilit\u00e0 insuperata fino al 1750 dell'era volgare, quando venne scoperto (o forse riscoperto) un metodo per determinare la longitudine. La civilt\u00e0 minoica basata su Cnosso sembra avesse coordinato e difeso il suo commercio nell'et\u00e0 del bronzo.\nUna mancanza cruciale in questo periodo era che i metodi moderni di contabilit\u00e0 non erano disponibili. Numerose autorit\u00e0 credono che gli antichi imperi fossero propensi a sottovalutare gli alimenti base a favore di quelli voluttuari e a causa di ci\u00f2 fossero periti, per le carestie create da un commercio non economico.\nCollasso nell'Egeo.\nCome l'et\u00e0 del bronzo fin\u00ec in questa regione \u00e8 ancora in fase di studio. C'\u00e8 l'evidenza che l'amministrazione micenea dell'impero commerciale regionale seguisse il declino della supremazia minoica. Esistono anche attestazioni che avvalorano l'ipotesi che molti stati clienti minoici persero gran parte delle loro rispettive popolazioni a causa di carestie estreme e/o pestilenza e di conseguenza ci\u00f2 starebbe ad indicare che la rete commerciale possa avere fallito in un qualche punto, ostacolando cos\u00ec il commercio che avrebbe precedentemente alleviato tali carestie, impedendo alcune forme di malattie da denutrizione. \u00c8 noto inoltre che il granaio dell'impero minoico, l'area nord del Mar Nero, in modo consequenziale perse improvvisamente porzioni significative della sua popolazione e probabilmente anche la capacit\u00e0 di una coltivazione che soddisfacesse le richieste della rete commerciale.\nUna recente ricerca ha screditato la teoria riguardo al fatto che l'esaurimento delle foreste cipriote possa aver causato la fine del commercio del bronzo, avendo esse fama di essere esistite fino a tempi posteriori, ma le prove hanno mostrato che la produzione di carbone sulla scala necessaria per la produzione del bronzo (nella tarda et\u00e0 del bronzo) le avrebbe esaurite in meno di cinquant'anni.\nUna teoria ipotizza che quando gli strumenti in ferro divennero di uso molto comune, la principale giustificazione del commercio dello stagno fin\u00ec e che la rete commerciale abbia cessato di funzionare come prima. Le singole colonie dell'impero minoico allora soffrirono siccit\u00e0, carestia, guerra, o in qualche modo una combinazione di questi fattori e perci\u00f2 non ebbero pi\u00f9 nessuno accesso alle ampie risorse di un impero da cui avrebbero potuto facilmente essere ottenute.\nUn altro gruppo di teorie considera la stessa Cnosso. L'eruzione di Thera avvenne in questo periodo, 110 chilometri a nord di Creta. Alcuni specialisti congetturano che uno \"tsunami\", originato a Thera, abbia distrutto le citt\u00e0 cretesi. Altri dicono che forse il maremoto distrusse la flotta cretese nei suoi ricoveri portuali, facendo s\u00ec che da allora in poi essa abbia perduto battaglie navali cruciali; in questo modo, con l'evento del TMIB/TMII (1450 a.C. ca.), le citt\u00e0 di Creta bruciarono, dando cos\u00ec modo alla civilt\u00e0 micenea di impossessarsi facilmente di Cnosso. Se l'eruzione ebbe luogo nel tardo XVII secolo a.C. (come pensano oggi molti cronologisti), allora i suoi effetti immediati appartengono alla media et\u00e0 del bronzo fino alla transizione della tarda et\u00e0 del bronzo, e non in modo circoscritto alla fine della tarda et\u00e0 del bronzo; ma potrebbero avere comunque scatenato l'instabilit\u00e0 che condusse al collasso, prima di Cnosso e dunque di tutta la societ\u00e0 dell'et\u00e0 del bronzo. Una tale teoria mette in conto il ruolo dell'abilit\u00e0 cretese nell'amministrazione dell'impero, dopo Thera. Se questa abilit\u00e0 era concentrata a Creta, allora i micenei, quando vennero ad amministrarne il suo impero, potrebbero aver fatto una politica decisamente errata dal punto di vista commerciale.\nI ritrovamenti archeologici pi\u00f9 recenti, sull'isola di Thera (pi\u00f9 comunemente nota oggi come Santorini), suggeriscono che il centro della civilt\u00e0 minoica al tempo dell'eruzione si trovasse effettivamente su quest'isola piuttosto che a Creta. Secondo questa teoria, la catastrofica perdita del centro politico, amministrativo ed economico provocata dall'eruzione, come pure il danno aggiuntivo dello \"tsunami\" subito dalle citt\u00e0 costiere e dai villaggi di Creta, precipitassero i minoici in una fase di repentino declino. Un'entit\u00e0 politica indebolita con una capacit\u00e0 economica e militare ridotta faceva s\u00ec che le mitiche ricchezze fossero allora pi\u00f9 facilmente vulnerabili per i predatori umani. In realt\u00e0, l'eruzione di Santorini viene di solito datata al 1630 a.C. ca. La Grecia micenea entra per la prima volta nella documentazione storica soltanto pochi decenni pi\u00f9 tardi, 1600 a.C. ca. Cos\u00ec, i successivi assalti micenei condotti a Creta (1450 a.C. ca.) e a Troia (1250 a.C. ca.) non rivelano altro che continue e costanti invasioni greche nel mondo minoico indebolito.\nOgnuna di queste teorie \u00e8 convincente e tutti i loro aspetti possono avere qualche validit\u00e0 nel descrivere la fine dell'et\u00e0 del bronzo in questa regione.\nItalia.\nIn Italia il bronzo \u00e8 l'elemento maggiormente diffuso nelle regioni centro-settentrionali. Il bronzo \u00e8 diffuso anche nelle due isole maggiori, Sardegna (Cultura di Bonnanaro, Civilt\u00e0 nuragica) e in misura minore in Sicilia dove \u00e8 associato alla cultura di Castelluccio, di Thapsos e di Cassibile, ovvero a Lipari di Capo Graziano e del Milazzese. Nella fase centrale si inserisce sulla rocca di Lipari, fortezza naturale, una colonia di Micenei e sorge un agglomerato a grandi capanne. La struttura sociale si differenzia notevolmente e nascono dei veri e propri villaggi specializzati, caratterizzati quasi ovunque da capanne in forma circolare. Le sepolture, pi\u00f9 spesso per inumazione o in \"enchitrismoi\" rispecchiano la differenziazione sociale. In alcuni siti si diffondono le piccole tombe a corridoio o a pozzo e con volta a tholos spesso ipogeiche, scavate nella roccia, inizialmente mediati dalla cultura maltese di Tarxi\u00e9n. Si assiste anche ad un progressivo fenomeno di fortificazione dei villaggi costieri.\nIn Sicilia compare una nuova \"Cultura\", che utilizza come luoghi di sepoltura piccoli edifici con strutture portanti a forma di dolmen. Questa ulteriore \"facies\" preistorica sembra essersi trasferita dalla Sardegna nella parte occidentale siciliana, l\u00e0 dove sarebbe esistito un secondo snodo mercantile (l'altro, anche se in fase calante, era operativo da molto pi\u00f9 tempo alle isole Eolie) che regolava i traffici tra la Sicilia centro-occidentale, la Sardegna e la penisola iberica da una parte, l'Oriente mediterraneo dall'altra; il \"popolo\" portatore di queste originali architetture, utilizzate gi\u00e0 da tempo nell'occidente atlantico, potrebbe avere avuto una parte non indifferente nella scomparsa della Civilt\u00e0 maltese di Tarxi\u00e9n. Intorno alla seconda met\u00e0 del XIII sec. a. C. si afferma nell'isola la cultura del Bronzo finale: la rocca di Lipari sar\u00e0 occupata da un nuovo gruppo etnico, il quale, distaccatosi da un'antica popolazione stanziata nell'Italia meridionale, gli \"Ausoni\" o \"Aurunci\", qui passer\u00e0 alla Storia sotto il nome di Siculi.\nGran Bretagna.\nNella Gran Bretagna, l'et\u00e0 del bronzo viene considerata come il periodo che va dal 2100 al 750 a.C. La migrazione port\u00f2 nuove genti dal continente sulle isole. Recenti ricerche riguardo agl'isotopi contenuti nello smalto dentale dei corpi trovati nelle tombe dell'antica et\u00e0 del bronzo intorno a Stonehenge, indicano che almeno qualcuno dei migranti proveniva dall'area dell'attuale Svizzera. La cultura del vaso campaniforme mostrava comportamenti diversi rispetto a quelli del popolo pi\u00f9 arcaico del neolitico, un mutamento culturale senz'altro significativo. Si \u00e8 supposto che l'integrazione fosse stata pacifica, dato che molti arcaici siti di tipo henge vennero apparentemente adottati dai nuovi arrivati. In questo periodo la ricca cultura del Wessex si svilupp\u00f2 nella Britannia meridionale. Inoltre, durante l'et\u00e0 del bronzo, il clima venne deteriorandosi: laddove una volta era caldo e secco, esso diventava molto pi\u00f9 umido, costringendo cos\u00ec la popolazione ad abbandonare i siti facilmente difesi nelle colline e nelle fertili valli.\nLe grandi fattorie con bestiame si svilupparono nei bassopiani che sembrano avere contribuito alla crescita economica e suggerito la deforestazione, sempre in aumento. La cultura di Deverel-Rimbury inizia ad emergere nella seconda met\u00e0 della media et\u00e0 del bronzo (1400\u20131100 a.C. ca.) sfruttando queste condizioni. Nelle regioni di Devon e Cornovaglia c'erano le maggiori fonti di stagno per molta parte dell'Europa occidentale e il rame veniva estratto dai siti come la miniera di Great Orme nel Galles settentrionale. I gruppi sociali sembrano essere stati tribali, ma con una crescente complessit\u00e0 e gerarchie che ormai diventavano evidenti. Inoltre, la sepoltura dei morti, che fino ad allora era stata comune, divenne pi\u00f9 individuale. Per esempio, mentre nel neolitico una grande \"chambered cairn\" (lett. tumulo provvisto di camere) o \"long barrow\" (lett. lungo tumulo) veniva usata per ospitare il morto, l'antica et\u00e0 del bronzo vide persone sepolte in \"barrows\" (tumuli) individuali (anche comunemente noti e segnati sulle moderne carte geografiche militari britanniche come Tumuli), o talvolta in ciste coperte con tumuli.\nLa pi\u00f9 grande quantit\u00e0 di oggetti in bronzo trovati in Inghilterra venne scoperta nell'East Cambridgeshire, dove i reperti pi\u00f9 importanti vennero recuperati a Isleham (pi\u00f9 di 6500 pezzi).\nSignificativo il pugnale di Oxborough.\nIrlanda.\nL'et\u00e0 del bronzo in Irlanda incomincia intorno al 2000 a.C., quando il rame venne utilizzato in insieme allo stagno per fabbricare asce piatte del tipo \"Ballybeg\" e oggetti metallici associati. Il periodo precedente \u00e8 conosciuto come et\u00e0 del rame ed \u00e8 caratterizzato dalla produzione di asce piatte, pugnali, alabarde e punteruoli in rame. Il periodo viene diviso in tre fasi: \"antica et\u00e0 del bronzo\" (2000\u20131500 a.C.), \"media et\u00e0 del bronzo\" (1500\u20131200 a.C.), e \"tarda et\u00e0 del bronzo\" (1200\u2013500 a.C. ca.). L'Irlanda \u00e8 anche nota per un numero relativamente grande di sepolture dell'antica et\u00e0 del bronzo.\nUno dei tipi di manufatti caratteristici dell'antica et\u00e0 del bronzo in Irlanda \u00e8 l'ascia piatta. Ci sono cinque tipi principali di asce piatte: \"Lough Ravel\" (2200 a.C. ca.), \"Ballybeg\" (2000 a.C. ca.), \"Killaha\" (2000 a.C. ca.), \"Ballyvalley\" (2000 ca.\u20131600 a.C.), \"Derryniggin\" (1600 a.C. ca.), e numerosi lingotti a forma d'ascia.\nVicino Oriente.\nLa periodizzazione per l'et\u00e0 del bronzo nel Vicino Oriente antico \u00e8 la seguente:\nMesopotamia.\nIn Mesopotamia l'et\u00e0 del bronzo inizia intorno al 2900 a.C., nel tardo periodo di Uruk, abbracciando l'antico periodo dinastico di Sumer, l'Impero accadico, i periodi antico babilonese e antico assiro e il periodo dell'egemonia cassita.\nAntico Egitto.\nNell'Antico Egitto, l'et\u00e0 del bronzo inizia nel periodo protodinastico, 3150 a.C. ca.\nCaucaso.\nAlcuni studiosi datano diversi manufatti in bronzo arsenicale della cultura Majkop, nel Caucaso settentrionale, alla met\u00e0 del IV millennio a.C.\nSteppe del Ponto e del Caspio.\nNelle Steppe pontico-caspiche, la Cultura di Jamna si colloca tra la fine dell'Et\u00e0 del Rame e l'inizio dell'Et\u00e0 del Bronzo. Dell'Antico Bronzo \u00e8 anche la cosiddetta Cultura delle catacombe. La Cultura di Srubna appartiene al Tardo Bronzo.\nValle dell'Indo.\nL'et\u00e0 del bronzo nel subcontinente indiano esordisce intorno al 3300 a.C. con la nascita della civilt\u00e0 della valle dell'Indo. Gli abitanti dell'antica valle dell'Indo, gli harappa, svilupparono nuove tecniche nella metallurgia producendo rame, bronzo, piombo e stagno. L'et\u00e0 del bronzo indiano termina all'inizio del periodo vedico dell'et\u00e0 del ferro (1500\u2013500 a.C.), vale a dire durante la cultura degli harappa, risalente al 1700-1300 a.C., che si sovrappone al periodo di transizione tra l'et\u00e0 del bronzo e quella del ferro, rendendo difficile individuare con precisione la vera fine dell'et\u00e0 del bronzo indiana.\nAsia centrale.\nI Monti Altai, in quelle che sono la Russia meridionale e la Cina centrale, sono stati identificati come la zona di origine di un enigma culturale definito fenomeno Seima-Turbino. Si \u00e8 congetturato che in questa regione, all'inizio del II millennio a.C. circa, la situazione climatica abbia creato mutamenti ecologici, economici e politici, che innescarono una rapida e massiccia migrazione di popoli verso ovest, nell'Europa nord-orientale e verso est, nella Cina sud-orientale, Vietnam e Thailandia attraverso una frontiera lunga quasi 4.000 miglia. Questa migrazione ebbe luogo nel giro di cinque o sei generazioni e condusse, dalla Finlandia a ovest fino alla Thailandia a est, i popoli che utilizzavano la stessa tecnologia metallurgica e, in alcune aree, l'allevamento e il maneggio del cavallo. Si \u00e8 ulteriormente ipotizzato che questo fenomeno possa essere visto come il veicolo attraverso il quale il gruppo delle lingue uraliche, diffondendosi attraverso Europa e Asia, produsse in definitiva 39 lingue moderne incluso ungherese, finnico, estone e lappone.\nEstremo Oriente.\nCina.\nGli storici sono concordi riguardo alle date che sarebbero attribuite all'\"et\u00e0 del bronzo\" in Cina. La difficolt\u00e0 risiede di per s\u00e9 nella definizione di \"et\u00e0 del bronzo\", poich\u00e9 essa viene applicata per significare un periodo nella storia europea e medio-orientale, quando gli utensili in bronzo rimpiazzarono quelli in pietra, pi\u00f9 tardi sostituiti da quelli in ferro. In questi luoghi, dunque, l'elemento della nuova et\u00e0 rendeva obsoleto quello vecchio. In Cina, invece, ogni tentativo di stabilire un certo gruppo di date per il bronzo viene reso complicato da due fattori: l'arrivo della tecnologia del ferro e la persistenza di strumenti in bronzo, armi e vasi sacri. I manufatti dell'antico bronzo vengono trovati nel sito della cultura di Majiayao (3100-2700 a.C.) e da allora nella societ\u00e0 del bronzo gradualmente si accrescono.\nLa metallurgia del bronzo in Cina trae origine dalla cultura di Erlitou, che alcuni storici pensano di collocare dentro un arco di tempo incluso in quello della Dinastia Shang. Altri credono che i siti di Erlitou appartengano alla precedente Dinastia Xia. La National Gallery of Art statunitense definisce l'et\u00e0 del bronzo cinese come il \u00ab [...] periodo approssimativamente compreso tra il 2000 e il 771 a.C.\u00bb, un arco di tempo che inizia con la cultura di Erlitou e termina bruscamente con la disintegrazione del regno della dinastia occidentale Zhou. Bench\u00e9 ci\u00f2 fornisca una concisa intelaiatura di riferimenti, predomina la continua importanza del bronzo nella metallurgia e cultura cinese. Poich\u00e9 questo \u00e8 significativamente pi\u00f9 tardo della scoperta del bronzo in Mesopotamia, la tecnologia del bronzo potrebbe essere stata importata in Cina piuttosto che scoperta in modo indipendente.\nIl ferro viene scoperto nel periodo Zhou, ma il suo uso non \u00e8 molto esteso. Quando la letteratura cinese risalente al VI secolo a.C. attesta la conoscenza della fusione del ferro, il bronzo continua ancora a occupare un posto significativo nei documenti archeologici e storici ancora per qualche tempo. Lo storico W. C. White ipotizza che il ferro non soppianti il bronzo se non \u00ab [...] dopo la fine della dinastia Zhou (481 a.C.)\u00bb e che i vasi in bronzo sostituiscano completamente la maggioranza di quelli in metallo attraverso il pi\u00f9 tardo periodo Han, o il 221 d.C.\nI manufatti cinesi in bronzo generalmente sono utilitaristici (come punte di lancia o teste di ascia), o ritualistici, come i numerosi grandi tripodi sacrificali. Tuttavia, anche alcuni degli oggetti pi\u00f9 utilitaristici recano i marchi di pi\u00f9 elementi sacri. Il cinese incise tutti gli oggetti in bronzo con tre tipi di motivi principali: demoni, animali simbolici e simboli astratti. Alcuni grandi bronzi recanti iscrizioni hanno aiutato storici e archeologi a collegare insieme la storia della Cina, specialmente durante il periodo Zhou.\nI bronzi del periodo Zhou Occidentale documentano grandi porzioni di storia non rintracciabili nei testi esistenti, e spesso composti da persone di vario rango e possibile classe sociale. Inoltre, il bronzo conferisce al documento cos\u00ec preservato una permanenza inalterata non goduta invece dai manoscritti. Queste iscrizioni possono essere generalmente suddivise in quattro parti: un riferimento a data e luogo, la denominazione di eventi commemorati, la lista di doni concessi all'artigiano in cambio del bronzo, e una dedica. I punti relativi di riferimento in questi vasi consentono agli storici di collocare la maggior parte dei vasi dentro un certo arco di tempo del periodo Zhou occidentale, permettendo loro di tracciare l'evoluzione dei vasi e gli eventi in essi registrati.\nSud-Est Asiatico.\nRisalenti al neolitico, i primi tamburi in bronzo, i cosiddetti tamburi di Dong Son, sono stati scoperti \"nel\" e \"intorno alla\" regione del delta del Fiume Rosso nel Vietnam e nella Cina meridionale. Questi vengono correlati alla cultura preistorica vietnamita di \u0110\u00f4ng S\u01a1n. Nel Ban Chiang (Thailandia, Sud-Est Asiatico) sono stati scoperti manufatti in bronzo risalenti al 2100 a.C. Nel Nyaunggan, durante gli scavi, sono stati trovati utensili in bronzo birmani insieme a manufatti in ceramica e pietra. La datazione \u00e8 ancora ampia (3500\u2013500 a.C.).\nPenisola coreana.\nIl medio periodo della cultura della ceramica di Mumun, nella penisola coreana meridionale, gradualmente adott\u00f2 la produzione del bronzo (700\u2013600? a.C. ca.) dopo un periodo in cui i pugnali stile Liaoning e altri manufatti in bronzo venivano barattati fin nelle zone interne della penisola meridionale (900\u2013700 a.C. ca.). I pugnali in bronzo conferivano prestigio e autorit\u00e0 ai personaggi che li brandivano e venivano sepolti insieme a loro, dentro sepolture megalitiche nobiliari dei centri costieri meridionali, come il sito di Igeum-dong. Il bronzo fu un elemento importante nelle cerimonie e nelle offerte mortuarie fino al 100 d.C.\nAmeriche.\nLa civilt\u00e0 Inca del Sud America scopre e sviluppa in modo indipendente la metallurgia del bronzo. La successiva apparizione di una limitata fusione di bronzo nel Messico occidentale (vedi Metallurgia nel Mesoamerica pre-colombiano) suggerisce un contatto di quella regione con gli Incas oppure la scoperta autonoma di questa tecnologia."}
{"id": "69026", "revid": "4122", "url": "https://it.wikipedia.org/wiki?curid=69026", "title": "Versori", "text": ""}
{"id": "69031", "revid": "1226", "url": "https://it.wikipedia.org/wiki?curid=69031", "title": "Anticipazione scientifica", "text": ""}
{"id": "69033", "revid": "4239", "url": "https://it.wikipedia.org/wiki?curid=69033", "title": "Science Fiction", "text": ""}
{"id": "69035", "revid": "125269778", "url": "https://it.wikipedia.org/wiki?curid=69035", "title": "Bernhard Riemann", "text": "Contribu\u00ec in modo determinante allo sviluppo delle scienze matematiche.\nBiografia.\nNacque nella famiglia di un pastore protestante. Crebbe in condizioni di indigenza che ostacolarono i suoi studi giovanili, ridotti, fino all'et\u00e0 di 14 anni, alle sole nozioni insegnategli dal genitore. Bernhard era un bambino calmo, estremamente introverso, con un timore quasi ossessivo di parlare in pubblico. Amava risolvere i puzzle.\nTrasferitosi a Luneburgo (\"L\u00fcneburg\") per studiare divent\u00f2 amico del suo istruttore, Schmalfuss. Questi, resosi conto della predisposizione del giovane Riemann per la matematica lo indirizz\u00f2 verso questa disciplina. Sul conto di Riemann si dice addirittura fosse solito non consegnare i compiti della cui correttezza totale non era certo, per evitare l'onta di un voto inferiore al massimo. Riemann ebbe dunque libero accesso alla biblioteca riservata di Schmalfuss, pot\u00e9 esplorare la matematica pi\u00f9 complessa leggendo i libri di Carl Friedrich Gauss e di Adrien-Marie Legendre, tra i quali la \"Th\u00e9orie des nombres\", primo libro a esporre un possibile collegamento tra i numeri primi e la funzione logaritmica.\nLasciata L\u00fcneburg, dopo un anno passato all'universit\u00e0 di Gottinga, nel 1847 Riemann si trasfer\u00ec a Berlino. Qui fu in contatto con alcuni tra i matematici tedeschi pi\u00f9 in vista dell'epoca, e fu allievo tra l'altro di Carl Gustav Jakob Jacobi e di Peter Gustav Lejeune Dirichlet. Ritorn\u00f2 a Gottinga per rifinire il suo lavoro di laurea nel 1849. La sua prima tesi risale al 1851 e riguarda una nuova teoria sulle funzioni di variabile complessa, ramo della matematica allora nascente che grazie al suo contributo ricevette un notevole impulso.\nNel 1854 per la sua abilitazione all'insegnamento scrisse la sua seconda tesi, intitolata \"\u00dcber die Hypothesen, welche der Geometrie zu Grunde liegen\" (\"Sulle ipotesi che stanno alla base della geometria\") e pubblicata postuma nel 1867, con la quale introdusse i concetti di variet\u00e0 e di curvatura di una variet\u00e0, tra le quali spiccarono gli spazi non euclidei; inoltre una delle questioni poste in questo scritto consistette nel prospettare una indagine sulla natura geometrica dello spazio e sulla sua curvatura. Sempre a Gottinga divenne primo assistente di fisica di Wilhelm Eduard Weber, della cui figlia si invagh\u00ec senza esserne corrisposto, e nel 1859 sostitu\u00ec definitivamente, dopo due anni di assistenza straordinaria, il maestro Dirichlet, deceduto nel maggio di quell'anno, alla cattedra che fu di Gauss. Nel 1862 si spos\u00f2 con Elise Koch dalla quale ebbe una figlia.\nNel 1859 pubblic\u00f2 un saggio di una decina di pagine sulle note dell'Accademia delle scienze prussiana, dal titolo \"Ueber die Anzahl der Primzahlen unter einer gegebenen Gr\u00f6sse\", l'unico che Riemann scrisse sulla teoria dei numeri. In esso era sepolta tra l'altro quella che \u00e8 oggi nota come l'Ipotesi di Riemann.\nRiemann soffriva di una forma acuta di tubercolosi. Negli ultimi anni della sua vita fece lunghi viaggi in Italia e in particolare a Pisa cercando sollievo nel mite clima mediterraneo. Mor\u00ec nel corso del terzo viaggio in Italia durante il suo soggiorno a Selasca. Aveva quasi 40 anni.\nRichard Dedekind, suo amico e biografo, scrisse: \"Il giorno prima della sua morte lavor\u00f2 sotto un fico, allietato nello spirito dal meraviglioso paesaggio che lo circondava...la vita lo abbandon\u00f2 dolcemente senza spasmi o agonia... Disse a sua moglie: \"Da' un bacio a nostra figlia\". Sua moglie ripet\u00e9 assieme a lui il Paternostro; lui ormai non poteva pi\u00f9 parlare...\".\nFu sepolto nel cimitero di Biganzolo di Verbania. Oggi la tomba di Riemann non esiste pi\u00f9: fu distrutta durante alcuni lavori di ristrutturazione. Resta la sua lapide, appoggiata a un muro del cimitero, dove \u00e8 scritto: \nLa frase finale \u00e8 tratta dalla Lettera di san Paolo ai Romani (\"Romani\" 8, 28): Riemann era molto religioso.\nIl suo apporto alla matematica fu importante, ma vanno ricordati anche gli altri studi che effettu\u00f2 sin dalle prime fasi della sua carriera, che affrontarono problemi fisici, come i fluidi magnetici, la legge dell'induzione di Faraday, oltre a temi di filosofia naturale, metafisica, teoria della conoscenza e di psicologia.\nScoperte matematiche.\nTra i suoi lavori in campo matematico si ricordano quelli legati alla geometria, della quale rivoluzion\u00f2 l'approccio allo studio (superfici di Riemann, sfera di Riemann, tensore di Riemann), quelli relativi all'analisi, anche complessa (integrale di Riemann, Funzione zeta di Riemann) e quelli sui numeri primi, con la relativa ipotesi.\nPi\u00f9 in particolare la geometria di Riemann, conosciuta anche come geometria ellittica, \u00e8 la geometria della superficie di una sfera. Una retta in questa geometria corrisponde sempre e comunque a uno dei cerchi massimi della sfera. Nella geometria di Riemann quindi non esistono parallele poich\u00e9 ogni coppia di rette converge in punti antipodali. La somma degli angoli di un triangolo nella geometria Riemanniana \u00e8 &gt; 180\u00ba. La tesi in cui Riemann espose le sue idee si \u00e8 trasformata in un classico della matematica, tanto che lo stesso Albert Einstein ha usato i risultati di Riemann nella sua teoria della relativit\u00e0 generale.\nA una conferenza tenuta presso l'Universit\u00e0 di Gottinga, Riemann esord\u00ec cos\u00ec:\nIpotesi di Riemann.\nL'ipotesi di Riemann divenne celebre solo quando, dopo la sua morte, i matematici di tutto il mondo cominciarono a coglierne l'importanza. Essa rappresenta uno degli ultimi passi nello studio dei numeri primi, che fa risalire le sue origini ai lontani tempi di Euclide, il primo a dare una definizione rigorosa del concetto di primariet\u00e0, dimostrando l'infinitezza dell'insieme degli stessi. Riemann affront\u00f2 l'argomento secondo una prospettiva che gi\u00e0 fu di Gauss, la quale prevedeva non la ricerca di una formula unica in grado di fornire, al variare di uno o pi\u00f9 parametri iniziali, tutti i numeri primi, bens\u00ec la definizione della funzione \u03c0(x) (pi greco) che fornisce al variare di x il numero di primi compresi fra 0 e la x. Sebbene Gauss e altri avessero tentato di dare possibili espressioni della funzione \u03c0, fu solo con l'intervento di Riemann che si giunse a quella che a tutt'oggi sembra esserne la formulazione corretta. Tutto ci\u00f2 era strettamente interconnesso con la funzione zeta (funzione zeta di Riemann), alla quale gi\u00e0 si era interessato Eulero, estesa al campo complesso. Per l'esattezza, l'ipotesi di Riemann dichiara che \u00abtutti gli zeri complessi della funzione Zeta hanno parte reale 1/2\u00bb. Il legame coi numeri primi emerge dalla formulazione data da Riemann della funzione \u03c0, tra i cui parametri vi \u00e8 anche una variabile legata agli zeri complessi della stessa funzione zeta.\nL'ipotesi di Riemann rappresenta l'ottavo dei problemi di Hilbert che nel 1900 Hilbert elenc\u00f2 in una celebre conferenza di matematici come punti di riferimento che avrebbero dovuto guidare la ricerca matematica del XX secolo. Esso fu l'unico al quale non fu data alcuna risposta e che ricompare tra i Problemi per il millennio, eredi dei punti di Hilbert; \u00e8 proprio per la sua difficolt\u00e0 che l'ipotesi di Riemann desta tanto interesse tra le pi\u00f9 grandi menti della matematica mondiale, pronte a misurarsi con quello che \u00e8 probabilmente il pi\u00f9 complesso rompicapo di tutti i tempi, ad oggi ancora irrisolto."}
{"id": "69038", "revid": "1226", "url": "https://it.wikipedia.org/wiki?curid=69038", "title": "Et\u00e0 del Bronzo", "text": ""}
{"id": "69039", "revid": "51149", "url": "https://it.wikipedia.org/wiki?curid=69039", "title": "Calcolitico", "text": ""}
{"id": "69040", "revid": "124334664", "url": "https://it.wikipedia.org/wiki?curid=69040", "title": "Sf", "text": ""}
{"id": "69042", "revid": "87909", "url": "https://it.wikipedia.org/wiki?curid=69042", "title": "Tirolo dell'Est", "text": ""}
{"id": "69043", "revid": "2519", "url": "https://it.wikipedia.org/wiki?curid=69043", "title": "Tirolo del Nord", "text": ""}
{"id": "69046", "revid": "697352", "url": "https://it.wikipedia.org/wiki?curid=69046", "title": "Auriga (disambigua)", "text": ""}
{"id": "69054", "revid": "31789", "url": "https://it.wikipedia.org/wiki?curid=69054", "title": "Et\u00e0 del ferro", "text": "Let\u00e0 del ferro indica, in base al sistema delle tre et\u00e0, un periodo della preistoria o protostoria europea caratterizzato dall'utilizzo della metallurgia del ferro, soprattutto per la fabbricazione di armi e utensili, e che abbraccia grosso modo un periodo che va dalla fine del II millennio a tutto il I millennio a.C. (inizia intorno al XIII secolo a.C. nel mondo mediterraneo e nel Vicino Oriente; tra il IX e l'VIII secolo a.C. nell'Europa settentrionale). L'adozione di questo nuovo materiale spesso coincide con altri mutamenti nella societ\u00e0, non escluse le divergenti pratiche agricole, credenze religiose e stili artistici.\nGeneralit\u00e0.\nL'et\u00e0 del ferro \u00e8 l'ultimo dei periodi principali nel sistema tripartito usato per la classificazione delle societ\u00e0 preistoriche. In Europa e nel Vicino Oriente segue all'et\u00e0 del bronzo e, limitatamente alla prima, precede l'ingresso della cultura considerata nel periodo storico, nel quale sono cio\u00e8 presenti fonti scritte. L'et\u00e0 del ferro inizia intorno al XIII secolo a.C. nel mondo mediterraneo e tra il IX e l'VIII secolo a.C. nell'Europa settentrionale.\nCome per gli altri periodi della preistoria i suoi limiti cronologici variano considerevolmente secondo il contesto geografico e culturale. Alcune civilizzazioni non hanno mai conosciuto l'et\u00e0 del ferro, pur avendo uno sviluppo sociale e/o tecnico notevole, come nel caso delle civilt\u00e0 precolombiane.\nOggi pertanto si tende ad indicare con et\u00e0 del ferro non una fase cronologica o uno stadio evolutivo, ma la presenza di una tecnica che influenz\u00f2 profondamente e in modo duraturo la societ\u00e0 di alcune culture, in particolar modo in Europa. In particolare tra le civilt\u00e0 che conobbero il ferro ci sono:\nIn mancanza di conoscenze pi\u00f9 vaste sulle comunit\u00e0 politiche e culturali dell'et\u00e0 del ferro, \u00e8 la cultura materiale che ci consente di definire in questo periodo dei grandi insiemi geografici in Europa, all'interno dei quali i materiali presentano una notevole omogeneit\u00e0, sia dal punto di vista della tecnica che da quello delle decorazioni. Queste culture, che persistono per tutta l'et\u00e0 del ferro, pur espandendosi o contraendosi a seconda delle circostanze, comprendono:\nDate.\nClassicamente, l'inizio dell'et\u00e0 del ferro viene fatta risalire ai principi del XII secolo a.C. nelle antiche civilt\u00e0 del Vicino Oriente antico, Iran, India (con la civilt\u00e0 vedica post-rigvedica), e Grecia (con il cosiddetto medioevo ellenico o et\u00e0 buia). In altre regioni d'Europa, essa inizia molto pi\u00f9 tardi: nell'VIII secolo a.C. nell'Europa Centrale e nel VI secolo a.C. nell'Europa Settentrionale. L'uso del ferro, con il processo di estrazione-fusione e forgiatura di strumenti, appare nell'Africa occidentale verso il 1200 a.C., facendo di essa uno dei primi luoghi di nascita dell'et\u00e0 del ferro. (Si \u00e8 creduto che il ferro meteoritico, o la lega ferro-nichel, venisse usato da vari popoli antichi migliaia di anni prima dell'et\u00e0 del ferro, poich\u00e9, essendo nel suo nativo stato metallico, non richiedeva l'estrazione-fusione dal minerale.)\nL'et\u00e0 del ferro viene divisa in due sottosezioni, Ferro I e Ferro II. Il Ferro I (1200\u20131000 a.C.) manifesta sia continuit\u00e0 che discontinuit\u00e0 con la precedente tarda et\u00e0 del bronzo. Non c'\u00e8 nessuna rottura culturale definitiva tra il XIII e il XII secolo per tutta l'intera regione, bench\u00e9 alcune nuove caratteristiche nelle regioni collinari, Transgiordania e zone costiere possano suggerire l'apparizione di aramei e popoli del mare. C'\u00e8 evidenza, tuttavia, di una forte continuit\u00e0 con la cultura dell'et\u00e0 del bronzo, sebbene, man mano che ci si addentri nel periodo del Ferro I, la cultura inizia a divergere in modo pi\u00f9 significativo da quella del tardo II millennio.\nSi dice di solito che l'et\u00e0 del ferro si concluda nel bacino del Mediterraneo con l'inizio della tradizione storica, durante l'ellenismo e l'impero romano, in India con il sorgere del buddismo e giainismo, in Cina con l'inizio del confucianesimo, e nell'Europa settentrionale con l'alto medioevo.\nL'arrivo dell'uso del ferro in varie aree verr\u00e0 discusso in modo pi\u00f9 dettagliato nelle sezioni sottostanti, in ordine non strettamente cronologico.\nUso del ferro nell'et\u00e0 del bronzo.\nNella media Et\u00e0 del Bronzo, un crescente numero di oggetti in ferro fuso (distinguibili dal ferro meteoritico per la mancanza di nichel) cominci\u00f2 ad apparire in tutta l'Anatolia, la Mesopotamia, il subcontinente indiano, il Levante, il Mediterraneo e l'Egitto. Alcune fonti propongono che il ferro fosse un sottoprodotto casuale della raffinazione del rame, come ferro spugnoso, e non riproducibile tramite la metallurgia del tempo.\nLa pi\u00f9 antica produzione sistematica e uso di utensili in ferro inizia in Anatolia. Si \u00e8 ipotizzato che la produzione africana di ferro sia iniziata pressappoco nello stesso tempo, e possibilmente anche prima dell'Anatolia, ma recenti scoperte suggeriscono che la lavorazione del ferro apparve in Anatolia fin dal 2000 a.C.. Le attuali ricerche archeologiche nella valle del Gange, India, hanno attestato la lavorazione del ferro dal 1800 a.C. Dal 1200 a.C., il ferro veniva ampiamente usato in Medio Oriente, ma senza soppiantare per qualche tempo il dominante utilizzo del bronzo.\nTransizione dal bronzo al ferro.\nIl bronzo era precedentemente usato per fare utensili, dato che il suo punto di fusione \u00e8 pi\u00f9 basso di quello dell'acciaio. L'Et\u00e0 del Ferro inizia con lo sviluppo di tecniche di fusione a temperature pi\u00f9 alte. Durante l'Et\u00e0 del Ferro, i migliori utensili e armi erano fatti d'acciaio, una lega costituita da ferro e carbonio (dallo 0,02% all'1,7% del peso complessivo). Le armi in acciaio e gli strumenti erano pressappoco dello stesso peso di quelli in bronzo, ma pi\u00f9 robusti. Tuttavia, l'acciaio era difficile da produrre con i metodi allora disponibili. Perci\u00f2, molti utensili in ferro erano forgiati in ferro battuto.\nIl ferro battuto \u00e8 pi\u00f9 debole del bronzo, ma poich\u00e9 esso era meno costoso, e pi\u00f9 facile da affilare, veniva usato comunque. Il ferro di per s\u00e9 \u00e8 un metallo soddisfacentemente robusto, anche senza costituire leghe con altre sostanze addizionali (sebbene potrebbe essere ulteriormente irrobustito per mezzo della tempra o con piccole quantit\u00e0 di acciaio saldato alle parti soggette a logorio come i bordi). Il bronzo, d'altra parte, richiede rame e stagno, meno reperibili rispetto al ferro. Inoltre, il ferro pu\u00f2 essere affilato tramite molatura laddove il bronzo deve essere riforgiato.\nIntorno al 1800 a.C., per ragioni ancora sconosciute agli archeologi, lo stagno divenne scarso nel Levante, causando il declino della produzione del bronzo. Anche il rame venne ad essere di difficile approvvigionamento. Da questo stato di cose si vennero a formare gruppi di pirati nell'area Mediterranea che, dal 1800\u20131700 a.C. in avanti, iniziarono ad attaccare le citt\u00e0 fortificate in cerca di bronzo, per poterlo rifondere e ricavarne armamenti.\nIl bronzo era molto pi\u00f9 abbondante prima del periodo di tempo che va dal XII al X secolo, e Snodgrass suggerisce che una carenza di stagno, come risultato della distruzione del commercio nel Mediterraneo di questo tempo, forz\u00f2 i popoli a cercare un'alternativa al bronzo. Un'evidenza di questo \u00e8 il fatto che molti oggetti in bronzo, durante questo periodo, vennissero riciclati per farne armi.\nVicino Oriente antico.\nTransizione.\nSi ritiene che l'et\u00e0 del ferro nel Vicino Oriente antico sia iniziata con la scoperta delle tecniche di estrazione-fusione e lavorazione del ferro in Anatolia o nel Caucaso nel tardo II millennio a.C. (circa 1300 a.C.).\nL'uso di armi in ferro, invece che di bronzo, si espanse rapidamente in tutti i territori del Vicino Oriente e dell'Asia sud-occidentale dall'inizio del I millennio a.C. Gli anatolici, dal 1500 a.C. in poi, avevano iniziato a forgiare armi a base di ferro, che risultavano comunque superiori a quelle ordinarie in bronzo.\n\u00c8 stata avanzata l'ipotesi che le armi in ferro usate dagli Ittiti siano state un fattore determinante per la loro rapida ascesa permettendo cos\u00ec la creazione di un Impero. Il vicino Egeo fu l'area dove per prima si svilupp\u00f2 la tecnologia del ferro, espandendosi simultaneamente sia in Asia che in Europa, agevolata dall'espansione ittita. I cosiddetti Popoli del Mare vengono spesso associati all'introduzione della tecnologia del ferro in Asia, come lo sono i Dori per la Grecia.\nNel Primo libro di Samuele si racconta che i Filistei mantennero il monopolio sulla lavorazione del ferro, tenendo i loro vicini israeliti in inferiorit\u00e0 militare e dipendenza economica. Un importante obiettivo della prolungata lotta contro i Filistei era quello di ottenere la tecnologia per la lavorazione del ferro, obiettivo che sarebbe stato portato a termine successivamente da Re Davide.\nReperti in ferro\n\"Primi esempi e distribuzione di reperti metallici non preziosi\".\nAfrica sub-sahariana.\nGli abitanti di Termit, nel Niger orientale, furono i primi a padroneggiare la metallurgia del ferro nell'Africa occidentale e tra i primi al mondo, intorno al 1500 a.C. La lavorazione del ferro e del rame continu\u00f2 poi a diffondersi verso sud attraverso il continente, arrivando fino al Capo di Buona Speranza intorno al 200 d.C. La diffusione dell'uso del ferro apport\u00f2 un radicale cambiamento alle comunit\u00e0 agricole di lingua bantu che lo adottarono, consentendo loro di scacciare e assorbire le comunit\u00e0 di cacciatori-raccoglitori, che utilizzavano ancora gli utensili in pietra, e che incontravano durante la loro espansione alla ricerca di aree pi\u00f9 vaste di savana da coltivare. I popoli di lingua Bantu tecnologicamente superiori, si estesero su tutta l'Africa meridionale diventando ricchi e potenti, e producendo in grande quantit\u00e0 il ferro per fabbricare utensili ed armi.\nIn aggiunta al ferro battuto, nella Tanzania nord-occidentale furono trovati primitivi esempi di acciaio al carbonio prodotti intorno a 2000 anni fa, che sfruttavano complessi principi di preriscaldamento. Questi ritrovamenti, secondo gli archeologi Schmidt e Avery (autori della scoperta), sono significativi per la storia della metallurgia.\nSubcontinente indiano.\nI siti archeologici in India, come Malhar, Dadupur, Raja Nala Ka Tila e Lahuradewa nell'attuale Uttar Pradesh mostrano utensili in ferro risalenti al periodo 1800 a.C. \u2013 1200 a.C. Alcuni studiosi ritengono che gi\u00e0 agli inizi del XIII secolo a.C. la fusione del ferro fosse praticata su grande scala in India, suggerendo che la data dell'inizio della tecnologia possa essere precedente.\nL'India all'inizio del I millennio a.C. vide estesi sviluppi nella metallurgia che, durante questo periodo di insediamenti pacifici, raggiunse un buon livello di maestria e progresso tecnologico. Un centro per la lavorazione del ferro nell'India orientale viene datato al I millennio a.C.\nNell'India meridionale (attuale Mysore) il ferro apparve gi\u00e0 tra il XII e l'XI secolo a.C.; questi sviluppi furono per\u00f2 troppo prematuri per produrre contatti significativi e stretti con il nord-ovest della regione.\nLe Upanishad indiane menzionano tessitura, ceramica e metallurgia. \nIl periodo mauryano indiano vide progressi nel campo della metallurgia.\nGi\u00e0 nel 300 a.C., e certamente entro il 200 d.C., nell'India meridionale veniva prodotto un acciaio di alta qualit\u00e0, quello che pi\u00f9 tardi sarebbe stato chiamato acciaio di crogiolo. In questo sistema, ferro battuto (di elevata purezza), carbone vegetale e vetro venivano mischiati in un crogiolo e riscaldati fino a che il ferro non fondeva assorbendo il carbone.\nAsia orientale.\nCina.\nNel 1972, vicino al citt\u00e0 di Gaocheng (\u85c1\u57ce) nel Shijiazhuang (attuale provincia di Hebei), venne ritrovata in uno scavo un'ascia di guerra (\u94c1\u5203\u9752\u94dc\u94ba) in bronzo munita di lama di ferro risalente al XIV secolo a.C. Gli esami scientifici mostrarono che il ferro dell'ascia era costituito da siderite meteoritica. L'et\u00e0 del ferro nell'Est Asiatico viene tuttavia fatta iniziare quando oggetti in ferro cominciarono ad apparire nell'attuale Xinjiang, tra il X e il VII secolo a.C., come quelli trovati nel sito cimiteriale di Chawuhukou. Presto segu\u00ec lo sviluppo della metallurgia del ferro nella pianura della Manciuria nel IX secolo a.C., e pervenne nella valle dello Yangzi verso la fine del VI secolo a.C. I pochi oggetti furono trovati a Changsha e Nanjing. In base alla camera mortuaria l'evidenza suggerisce che l'uso iniziale del ferro a Lingnan appartiene alla met\u00e0 del tardo periodo dei regni combattenti (dal 350 a.C. circa).\nLe tecniche usate a Lingnan sono una combinazione dello stampo bivalve di chiara tradizione meridionale e l'incorporazione di tecnologia di stampo(\"piece mould\") dello \"Zhongyuan\". I prodotti della combinazione di questi due periodi sono campane, vasi, armi e ornamenti, oltre che pezzi sofisticati.\nUna cultura dell'et\u00e0 del ferro dell'altopiano tibetano \u00e8 stata associata come ipotesi alla cultura di Zhang Zhung descritta nelle scritture tibetane.\nGiappone.\nIl \u00e8 un'et\u00e0 nella storia del Giappone compresa all'incirca nell'arco di tempo che va dal 500 a.C. al 300 d.C. Le peculiarit\u00e0 del periodo Yayoi comprendono la comparsa di nuovi stili di ceramica e l'inizio della coltivazione intensiva del riso nelle risaie. Succeduta al periodo J\u014dmon (dal 14.000 a.C. al 500 a.C.), la cultura Yayoi fior\u00ec in un'area geografica che va dal Ky\u016bsh\u016b meridionale all'Honsh\u016b settentrionale.\nIl successivo dur\u00f2 pressappoco dal 250 d.C. al 538 d.C. La parola \"kofun\" \u00e8 l'equivalente giapponese della sepoltura a tumulo databile in questo periodo. Il Kofun e il successivo periodo Asuka sono talvolta indicati collettivamente come periodo Yamato.\nSi ritiene che gli oggetti in ferro come utensili, armi e piccoli oggetti decorativi, siano entrati in Giappone in questo periodo o nel tardo Yayoi, molto probabilmente attraverso contatti con la penisola coreana e la Cina.\nCorea.\nGli oggetti in ferro vennero introdotti nella penisola coreana attraverso il commercio con i piccoli \"regni\" (\"dominii\") e le \"societ\u00e0-stato\" nell'area del Mar Giallo nel IV secolo a.C., proprio alla fine del periodo dei regni combattenti, ma prima che iniziasse la dinastia Han occidentale. Yoon propone che il ferro fosse dapprima introdotto nei dominii localizzati lungo le valli dei fiumi nord-coreani che sfociano nel Mar Giallo, come il Cheongcheon e il Taedong. La produzione del ferro fu rapidamente avviata nel II secolo a.C., e utensili in ferro erano in uso presso gli agricoltori dal I secolo d.C. nella Corea meridionale. Le pi\u00f9 antiche asce di ghisa conosciute nella Corea si trovano nel bacino del fiume Geum. Il tempo nel quale inizia la produzione del ferro \u00e8 lo stesso in cui sorgono i complessi dominii della Corea proto-storica (Samhan), precursori degli antichi stati come Silla, Baekje, Goguryeo, e Gaya In questo periodo, i lingotti di ferro erano un importante elemento mortuario e indicavano la ricchezza o prestigio del deceduto.\nEuropa.\nLa lavorazione del ferro venne introdotta in Europa intorno al 1000 a.C., probabilmente dall'Asia Minore e lentamente si diffuse verso nord e ovest per i successivi 500 anni.\nEuropa orientale.\nL'inizio del I millennio a.C. segna l'et\u00e0 del ferro nell'Europa orientale. Nelle steppe pontiche e nella regione caucasica, l'et\u00e0 del ferro inizia dal 900 a.C. circa con le culture di Koban e Chernogorovka e Novo\u010derkassk, venendo ad espandersi nell'800 a.C. nella Hallstatt C attraverso le presunte migrazioni \"tracio-cimmere\".\nInsieme alle culture di Chernogorovka e Novocherkassk, sul territorio della Russia antica e Ucraina, l'et\u00e0 del ferro ha una significativa estensione associata agli sciti, che svilupparono la cultura del ferro fin dal VII secolo a.C. La maggioranza dei resti della loro produzione siderurgica e della lavorazione del ferro, dal V al III secolo a.C., vennero trovati vicino a Nikopol nel Kamenskoe Gorodishche, ipotizzata come una regione metallurgica specializzata dell'antica Scizia.\nDalla cultura di Hallstatt, l'et\u00e0 del ferro si diffonde a ovest con l'espansione celtica, a cominciare dal VI secolo a.C. In Polonia, l'et\u00e0 del ferro raggiunse la tarda cultura lusaziana pressappoco durante il VI secolo, seguita in alcune aree dalla cultura pomeraniana.\nLe attribuzioni etniche di molte culture dell'et\u00e0 del ferro sono state aspramente disputate, poich\u00e9 le radici dei popoli germanici, baltici e slavi vennero cercate in quest'area.\nEuropa centrale.\nNel Centro Europa, l'et\u00e0 del ferro viene generalmente divisa in:\nL'et\u00e0 del ferro termina con la conquista romana.\nItalia.\nIn Italia, l'et\u00e0 del ferro venne introdotta dalla cultura villanoviana, che segue la precedente fase, del Bronzo, detta proto-villanoviana, e che \u00e8 documentata in Toscana, Lazio settentrionale e centrale, alcune aree dell'Emilia-Romagna, in particolare il bolognese e l'area intorno Verucchio, Fermo nelle Marche e alcune aree della Campania, come Capua e Pontecagnano.\nNel nord Italia, inoltre, fiorisce la cultura di Golasecca, diffusa principalmente in Lombardia e in Piemonte, mentre nell'Italia nord-orientale \u00e8 documentata la Civilt\u00e0 atestina, particolarmente accentrata nel Veneto. Tra Trentino ed Alto-Adige sono testimoniante nella prima et\u00e0 del Ferro la cultura di Luco-Meluno e, nella seconda et\u00e0 del Ferro, la cultura di Fritzens-Sanzeno.\nNelle aree non caratterizzate dalla cultura villanoviana di Umbria e Lazio sono documentate la cultura di Terni per l'Umbria, e la cultura laziale per l'area a sud di Roma, la prima caratterizzata da inumazione e tombe a fossa, mentre nella seconda prevale l'incinerazione.\nSulla costa medio-adriatica \u00e8 documentata la civilt\u00e0 picena, mentre il resto delle aree di Umbria, Lazio e Marche, dove non sono documentate le gi\u00e0 mezionate facies del Ferro, cos\u00ec come per la Campania e la Calabria, prevale la cultura delle tombe a fossa.\nIsole britanniche.\nNelle isole britanniche, l'et\u00e0 del ferro dur\u00f2 all'incirca dall'800 a.C. fino alla conquista romana e fino al V secolo d.C. nelle zone non-romanizzate. \nI nomi delle trib\u00f9 dell'et\u00e0 del Ferro in Britannia sono ricordate dagli storici e geografi romani e greci, soprattutto Claudio Tolomeo.\nLe costruzioni risalenti a questo periodo di tempo sono spesso impressionanti, come per esempio i broch e i dun della Scozia settentrionale e le fortificazioni (\"hill fort\") di cui sono cosparse le isole.\nUno dei pi\u00f9 noti manufatti dell'Et\u00e0 del ferro nelle Isole Britanniche \u00e8 lo Scudo di Battersea, conservato al \"British Museum\".\nEuropa settentrionale.\nL'et\u00e0 del ferro viene divisa in et\u00e0 del ferro pre-romana ed et\u00e0 del ferro romana. Questa \u00e8 seguita dal periodo migratorio (invasioni barbariche). Germania settentrionale e Danimarca erano dominate dalla cultura di Jastorf, mentre la cultura della parte meridionale della Scandinavia era dominata da quella molto simile dell\"'et\u00e0 del ferro gregana\".\nL'antica produzione di ferro scandinavo coinvolge generalmente la raccolta del cosiddetto ferro di palude. Nei paesi baltici la Finlandia e l'Estonia mostrano molto precocemente una sofisticata produzione di ferro, ma una datazione pi\u00f9 precisa \u00e8 attualmente impossibile. L'arco di tempo varia dal 3000 al 2000 BP. Questa conoscenza viene associata alla parte della Scandinavia non-germanica. La metallurgia e il vasellame in asbesto-ceramica sono piuttosto sinonimi nella Scandinavia a causa della capacit\u00e0 di questa ceramica di resistere e trattenere calore. Si ritiene che il minerale ferroso usato fosse la sabbia ferrosa (come il suolo rosso), poich\u00e9 il suo alto contenuto di fosforo pu\u00f2 essere identificato nelle scorie che vengono trovate talvolta insieme alle asce di asbesto-ceramica appartenenti alla cultura di Ananjino. Il vasellame di asbesto-ceramica rimane un mistero, poich\u00e9 ci sono altri vasi adiabatici il cui uso \u00e8 sconosciuto."}
{"id": "69056", "revid": "1632387", "url": "https://it.wikipedia.org/wiki?curid=69056", "title": "Lophophora", "text": "Lophophora \u00e8 un genere di piante succulente appartenente alla famiglia delle Cactacee, originario del Nord, Centro e Sud America.\nEtimologia.\nDeriva il nome dal greco \u03bb\u03cc\u03c6\u03bf\u03c2 (\"l\u00f3phos\"), \"pennacchi dell'elmo, ciuffo\", e \u03c6\u03ad\u03c1\u03c9 (\"ph\u00e9ro\"), \"io porto\". Quindi portatrice di ciuffo. La specie \"L. williamsii\" viene comunemente chiamata peyote (= \"pane degli dei\").\nNei paesi di origine \u00e8 conosciuta - oltre che con il nome di peyote - anche con quelli popolari di hikuli wanam\u00e9, hikuli walula saeliami, piote, piotl, peote, pejote, peyot, peyotl, pellote, pezote, peyori, challote, mescal button, mescal bean, mescal, mezcal, ra\u00ecz diabolica, devil's root, diabolic root, dry whiskey, white mule, dumpling-cactus, cactus-pudding, turnip-cactus, biznagas, tuna de tierra.\nDescrizione.\nDotate di radici molto grosse, le \"Lophophora\" sono caratterizzate da un fusto globulare, con protuberanze arrotondate dotate di areole dall'aspetto di peluria lanosa molto evidente, in special modo nell'areola centrale dalla quale spuntano piccoli fiori di colore rosa, bianco o giallo contenenti pochi semi neri.\nTassonomia.\nIl genere comprende due specie:\nColtivazione.\nLa coltivazione delle \"Lophophora\", come tutti i cactus, necessita di terriccio molto poroso composto da terra concimata, sabbia e pietrisco grossolano. Andr\u00e0 posta in vasi molto pi\u00f9 grandi rispetto alla propria dimensione per garantire una buona adattabilit\u00e0 alle grandi radici.\nLa posizione dovr\u00e0 essere a mezz'ombra (in natura cresce sotto i cespugli) e le annaffiature saranno eseguite solo quando il terreno si presenter\u00e0 asciutto; nel periodo invernale andranno completamente sospese e le piante dovranno essere esposte a una temperatura non inferiore ai 4\u00a0\u00b0C. Durante questo periodo la \"Lophophora\" potr\u00e0 apparire raggrinzita, ma con le prime annaffiature primaverili e una lieve spruzzatura riprender\u00e0 il suo vigore.\nLa riproduzione avviene per semi depositati in sabbia umida ad una temperatura di circa 26-28\u00a0\u00b0C in posizione ombreggiata: la crescita - tuttavia - sar\u00e0 lentissima; per taglio dei polloni - che alcune variet\u00e0 della pianta emettono lateralmente - si dovr\u00e0 solo usare l'accortezza di far asciugare il taglio in modo da evitare che marcisca.\nUsi.\nConosciuta fin dall'epoca preistorica, questa pianta era, ed \u00e8 tuttora, usata dai nativi americani, tra cui gli Huicholes e i Tarahumara, in riti religiosi e sciamanici soprattutto in Messico settentrionale e centrale. Queste popolazioni usano mangiarne la polpa, cosa che provoca amplificazione e distorsione delle percezioni sensoriali, visioni geometriche colorate e, in alcuni casi, perdita della nozione del tempo, effetti che vengono attribuiti alla natura sacra della pianta.\nDal peyote si estrae una sostanza psicotropa usata spesso come stupefacente, ovvero la mescalina; per questo motivo negli USA ne \u00e8 stata limitata la coltivazione.\nNegli USA solo quattro coltivatori sono autorizzati legalmente a distribuire la pianta specialmente ai membri della comunit\u00e0 religiosa Native American Church, gli unici che la possono utilizzare legalmente. A causa dell'aumento della richiesta e della diminuzione dell'offerta diventa sempre pi\u00f9 rara.\nLa \"Lophophora\" \u00e8 stata usata da Allen Ginsberg per scrivere una delle sue poesie pi\u00f9 celebri, \"Urlo\"."}
{"id": "69058", "revid": "1161730", "url": "https://it.wikipedia.org/wiki?curid=69058", "title": "Peyote", "text": ""}
{"id": "69059", "revid": "767487", "url": "https://it.wikipedia.org/wiki?curid=69059", "title": "L'uomo del giorno dopo", "text": "L'uomo del giorno dopo (\"The Postman\") \u00e8 un film del 1997 diretto, co-prodotto e interpretato da Kevin Costner.\nDi ambientazione post apocalittica, il film \u00e8 l'adattamento cinematografico del romanzo del 1985 \"Il simbolo della rinascita\" (\"The Postman\"), scritto da David Brin.\nTrama.\nNel 2013, sono passati quindici anni dal conflitto che ha causato il crollo della societ\u00e0 globale, costringendo i sopravvissuti a dividersi in piccole comunit\u00e0 isolate per difendersi dall'anarchia vigente. Nel territorio degli Stati Uniti nord-occidentali, un viaggiatore solitario viene catturato dagli Holnisti, una milizia comandata dal brutale Generale Bethlehem che spadroneggia da quelle parti. Spogliato di tutti i suoi averi e coscritto nei loro ranghi, l'uomo approfitta della prima occasione per fuggire, trovando rifugio nell'automezzo abbandonato di un postino morto prima della guerra, di cui ruba l'uniforme e la borsa con la posta.\nPer vincere l'ostilit\u00e0 degli abitanti di un villaggio vicino, l'uomo si inventa di essere uno dei tanti postini inviati dal ricostituito governo degli Stati Uniti per ristabilire le comunicazioni in tutto il paese, cominciando con gli arretrati, come parte di una strategia per ricostruire il paese. Grazie a una lettera anteguerra indirizzata a una donna del villaggio scovata nella borsa, l'uomo viene creduto e accolto con tutti gli onori, ispirando l'adolescente Ford a diventare lui stesso un postino, mentre una donna, Abby, gli chiede, e ottiene, di essere il padre biologico di suo figlio, data la sterilit\u00e0 del marito.\nDopo che l'uomo \u00e8 costretto a partire per continuare la propria finzione, Bethlehem giunge al villaggio e scopre l'esistenza del \u00abPortalettere\u00bb e di un nuovo governo che renderebbe illegittimo il suo potere: scatena cos\u00ec il suo esercito in una caccia all'uomo, uccidendo il marito di Abby e portando quest'ultima con s\u00e9. Dopo che un altro villaggio si rifiuta di sottostare agli ordini di Bethelem perch\u00e9 galvanizzato dalla presenza del Portalettere, nonostante le proteste dello stesso, e viene quindi raso al suolo, l'uomo riesce a scappare insieme ad Abby sulle montagne, svernando in una cascina abbandonata, dove si rende conto di provare qualcosa per lei.\nGiunta la primavera, i due si imbattono in una ragazza che dichiara di essere una portalettere degli Stati Uniti e, di fronte allo stupore dell'uomo, li conduce alla propria base, dove in sua assenza Ford ha ricreato lo United States Postal Service, fingendo di essere in diretta comunicazione con lui e il Presidente. I nuovi portalettere sono giovanissimi volontari che si spostano a cavallo tra le comunit\u00e0 vicine, creando una primitiva rete di comunicazione e tenendo in vita la speranza tra la popolazione. L'uomo inizialmente cede alle suppliche di Ford e guida per alcuni mesi le squadre di portalettere, ma sempre di pi\u00f9 cadono nell'adempimento del dovere per mano degli Holnisti e, quando Ford fatto prigioniero, il Portalettere scrive una lettera a Bethlehem rivelandogli la verit\u00e0 e scioglie con effetto immediato il servizio postale, confessando la sua vera identit\u00e0 ad Abby.\nBethlehem \u00e8 rasserenato dalla notizia, ma, quando i suoi uomini catturano un portalettere proveniente dalla California, dove il Portalettere non potrebbe essere mai arrivato, capisce che ormai la fama di quest'ultimo si \u00e8 sparsa oltre ogni controllo e si mette sulle sue tracce, tenendo Ford in ostaggio. Il Portalettere \u00e8 costretto infine ad accettare il proprio ruolo e si reca con Abby in California per trovare i rinforzi con cui affrontare la battaglia finale. Tempo dopo, i due eserciti si fronteggiano e, prevedendo ampie perdite da entrambe le parti, il Portalettere cita a Bethlehem il codice degli Holnisti, che prevede che il loro comando possa essere conteso a duello da un altro Holnista, rivelando quindi all'avversario il marchio impressogli al momento della cattura. Il Portalettere vince il duello e lascia in vita Bethlehem, che cerca di ucciderlo a tradimento e viene dunque ucciso a sua volta dai suoi ex-sottoposti per aver infranto il codice.\nTrent'anni dopo, nel 2043, la figlia del Portalettere e di Abby inaugura una statua equestre in memoria del padre, in una societ\u00e0 moderna ormai ristabilitasi grazie ai suoi sforzi.\nDistribuzione.\nIl film venne distribuito nelle sale cinematografiche statunitensi da Warner Bros. Pictures a partire dal 25 dicembre 1997.\nAccoglienza.\nIncassi.\nIl film fu un pesante flop commerciale. Nel suo weekend d'esordio incass\u00f2 5,3 milioni di dollari, non rientrando nemmeno tra i maggiori dieci incassi al botteghino nordamericano. Al termine della propria corsa, aveva incassato a livello globale 20,8 milioni di dollari a fronte di un budget stimato attorno agli 80 milioni.\nCritica.\n\"L'uomo del giorno dopo\" fu anche stroncato dalla maggior parte della critica cinematografica. Gi\u00e0 prima della sua uscita, il film si era attirato una cattiva fama in relazione al precedente film post-apocalittico interpretato da Costner, \"Waterworld\" (che nel 1995 aveva subito un simile \"battage\" pubblicitario negativo), e ad altri flop commerciali nella sua carriera come \"Wyatt Earp\", oltre che alla durata ritenuta eccessiva di quasi tre ore.\nStephen Holden del \"New York Times\" lo accus\u00f2 di \u00abpseudo-sentimentalismo\u00bb e \u00abjingoismo\u00bb, definendolo \u00abun tentativo di auto-divinizzazione cinematografica cos\u00ec spudorato da far sembrare modesto \"L'amore ha due facce\" di Barbra Streisand\u00bb. Scrivendo per il \"Chicago Sun-Times\", Roger Ebert fu meno duro, lodando le intenzioni di Costner e parlando di \u00abparabola dai buoni sentimenti\u00bb, notando per\u00f2 come questa finisse per risultare \u00abfallimentare [...] sciocca e pretenziosa e allo stesso tempo\u00bb. In una puntata di \"At the Movies\", Ebert e Gene Siskel assegnarono entrambi al film un pollice verso; Siskel ne critic\u00f2 lo spirito \u00abcos\u00ec nobilmente egocentrico\u00bb, ribattezzando il film, in riferimento alla scena del disvelamento della statua del Portalettere, \"Balla con me stesso\". Lisa Schwarzbaum di \"Entertainment Weekly\" defin\u00ec \u00abrari\u00bb i momenti \u00abin cui la sceneggiatura sembra virare verso una gradita autoconsapevolezza\u00bb, sottolineandone il tono difforme e criticandone anch'essa la durata complessiva e la scena della statua.\nIl film fu il primo a vincere in tutte le categorie a cui era candidato ai parodistici Razzie Awards, aggiudicandosi quelli per il peggior film, il peggior attore protagonista e il peggior regista, nonch\u00e9 la peggior canzone originale a tutti i brani originali del film e la peggior sceneggiatura, andato a Eric Roth e Brian Helgeland. Il giorno seguente alla cerimonia dei Razzie, Helgeland vinse l'Oscar alla migliore sceneggiatura originale per \"L.A. Confidential\". Nel 2000, il film venne poi nuovamente candidato come peggior film del decennio e Costner come peggior attore del decennio.\nRetrospettivamente, l'aggregatore di recensioni online Rotten Tomatoes gli assegna una percentuale di gradimento dell'8% basata su 36 recensioni da parte della critica, con una media del 3,7. Metacritic assegna al film una media calcolata di 29 su 100 basata su 14 recensioni da parte della critica, ad indicare \u00abrecensioni perlopi\u00f9 negative\u00bb."}
{"id": "69061", "revid": "1226", "url": "https://it.wikipedia.org/wiki?curid=69061", "title": "Et\u00e0 del Ferro", "text": ""}
{"id": "69062", "revid": "228587", "url": "https://it.wikipedia.org/wiki?curid=69062", "title": "Mescal", "text": ""}
{"id": "69064", "revid": "31789", "url": "https://it.wikipedia.org/wiki?curid=69064", "title": "Et\u00e0 del rame", "text": "L'Et\u00e0 del rame, indicata anche con i termini Eneolitico, Calcolitico o (pi\u00f9 raramente) Cuprolitico, \u00e8 un periodo della Preistoria considerato come la tappa di transizione tra le industrie litiche del Neolitico (et\u00e0 della pietra levigata) e la metallurgia dell'Et\u00e0 del bronzo.\nEtimologia.\n\"Calcolitico\" \u00e8 un termine moderno composto dal greco \u03c7\u03b1\u03bb\u03ba\u03cc\u03c2 (chalk\u00f3s), con il significato di \"rame\" e \u03bb\u03af\u03b8\u03bf\u03c2 (l\u00edthos), \"pietra\". Il termine \"Calcolitico\", oltre che come sinonimo di Eneolitico, \u00e8 utilizzato pi\u00f9 specificatamente per designare tutte le culture, anche quelle che non utilizzano il rame, ma contemporanee a quelle che invece lo usano. \n\"Eneolitico\" \u00e8 anch'esso un termine moderno composto invece dal latino \"a\u0113neus\" 'rame' e ancora dal greco \u03bb\u03af\u03b8\u03bf\u03c2 (l\u00edthos) \"pietra\". Il termine \"Eneolitico\" stato proposto da Gaetano Chierici nel 1844 ed \u00e8 usato soprattutto nell'Europa sud-occidentale.\n\"Cuprolitico\", infine, \u00e8 analogo ai termini precedenti, solo che per l'idea di \"rame\" utilizza il nome latino \"cuprum\", da \"aes cyprium\", poi \"aes cuprum\" cio\u00e8 \"rame di Cipro\"; a sua volta il termine \"cuprum\" deriva dal nome greco di Cipro, \u039a\u03cd\u03c0\u03c1\u03bf\u03c2 (k\u00fdpros), isola dove il rame veniva estratto.\nNascita del concetto di Et\u00e0 del Rame.\nDal 1836 era consuetudine degli archeologi dividere la Preistoria con il sistema delle tre et\u00e0, di Christian J\u00fcrgensen Thomsen: Et\u00e0 della Pietra, Et\u00e0 del Bronzo, Et\u00e0 del Ferro. Nel 1865 l'inglese John Lubbock divise ulteriormente l'et\u00e0 della Pietra in due periodi: Paleolitico e Neolitico.\nL'inserimento dell'Et\u00e0 del Rame tra Neolitico ed Et\u00e0 del Bronzo fu proposto dall'archeologo ungherese Ferenc Pulszky, prima durante una conferenza di Budapest e nel 1883 attraverso una sua pubblicazione. Lo studioso aveva giustificato tale modifica mettendo in luce le peculiari caratteristiche sociali, economiche e tecnologiche di quest'epoca rispetto alla precedente e alla successiva.\nCaratteri generali.\nIn quest'epoca i metalli come oro, argento e rame sono utilizzati nel quadro di un artigianato secondario, mentre la parte essenziale degli strumenti rimane di pietra o di osso, ricavati con le gi\u00e0 note arti della scheggiatura e della levigatura.\nLa letteratura scientifica europea spesso evita il termine \"Calcolitico\", preferendo \"Et\u00e0 del rame\", mentre gli archeologi del Vicino Oriente lo impiegano abitualmente. L'Et\u00e0 del rame nel Vicino Oriente antico, nel Caucaso e nei territori indiani inizia alla fine del V millennio a.C.\nA differenza di quello del bronzo e del ferro, l'utilizzo del rame sembra essere coesistito per un lungo periodo con quello della pietra, senza apportare grandi sconvolgimenti socio-economici nelle civilt\u00e0 che lo conoscevano. I ritrovamenti archeologici attestano inoltre che l'utilizzo del rame riguarda culture contemporanee e vicine ad altre che lo ignoravano e ad altre ancora che gi\u00e0 possedevano il bronzo.\nQuesta scarsa incidenza dell'utilizzo del rame sulle culture preistoriche si deve probabilmente spiegare con le difficolt\u00e0 e gli scarsi benefici di questa nuova tecnica. Il rame si pu\u00f2 raccogliere allo stato naturale (rame nativo) in modeste quantit\u00e0 e il minerale deve essere martellato prima di essere fuso a circa 1000\u00a0\u00b0C. La produzione \u00e8 dunque casuale a confronto con l'industria litica e riguarda principalmente pezzi di modeste dimensioni, mentre le produzioni litiche sono generalmente pi\u00f9 raffinate.\nIn Europa.\nNell'Europa occidentale l'iniziale diffusione di un artigianato in rame, a partire dalla met\u00e0 del V millennio a.C. potrebbe essere avvenuta a partire dalle regioni dell'Egeo grazie a una via commerciale danubiana, ma sembra comunque essere stata molto limitata. Sulla costa atlantica la pi\u00f9 importante produzione metallica, sembra essere stata quella dell'oro, fino all'introduzione del bronzo che segna il vero inizio dell'Et\u00e0 dei metalli.\nTra le caratteristiche delle culture calcolitiche europee si riconoscono:\nTra le evidenze archeologiche e monumentali principali dell'Et\u00e0 del Rame si annoverano:\nIn Africa.\nIn Egitto nel sito di Naqada (4000-3200 a.C. circa), vi sono asce piatte, ceselli, coltelli con manico in osso e spille, riferibili all'Et\u00e0 del Rame.\nIn Asia.\nSud asiatico.\nGli abitanti di Mehrgarh in Asia meridionale avevano strumenti in rame tra il 7700 e il 3300 a.C.\nAsia orientale.\nNel V millennio a.C. iniziano ad apparire manufatti in rame nell'Asia orientale, appartenenti a culture quali la Jiangzhai e la Hongshan.\nAsia occidentale.\nA Cipro, indubbiamente per influsso anatolico, si ritrovano oggetti in rame nel sito di Ambelikou, dove la ceramica rossa permette la datazione a un periodo compreso tra il 2300 e il 2000 a.C.\nA Troia gli scavi di Schliemann ne rivelano la presenza gi\u00e0 nei livelli pi\u00f9 antichi; gli oggetti in rame si moltiplicano poi ai livelli II e III (2300-2100 a.C.).\nIn Mesoamerica.\nMeno comunemente, per le civilt\u00e0 mesoamericane, il termine di Et\u00e0 del rame viene applicato al periodo in cui esse iniziarono ad usare il rame a seguito del contatto con i conquistatori europei."}
{"id": "69065", "revid": "196390", "url": "https://it.wikipedia.org/wiki?curid=69065", "title": "Et\u00e0 del Rame", "text": ""}
{"id": "69066", "revid": "78273", "url": "https://it.wikipedia.org/wiki?curid=69066", "title": "Eneolitico", "text": ""}
{"id": "69067", "revid": "767487", "url": "https://it.wikipedia.org/wiki?curid=69067", "title": "Antonio Carneo", "text": "Biografia.\nFu attivo in Veneto orientale e in Friuli, soprattutto a Udine, dove viene ospitato per pi\u00f9 di un ventennio dai conti Leonardo e Giovanni Battista Caiselli, e per i quali realizz\u00f2 numerosi dipinti.\nSecondo la testimonianza di Guarienti fu proprio il padre il suo primo maestro, successivamente per\u00f2 il giovane si sarebbe perfezionato nello studio assiduo dei maestri veneziani del \u2018500.\nEstimatore dei modelli fiamminghi, dei \"tenebrosi\" e dei loro accenti naturalistici e delle opere di Bernardo Strozzi e di Luca Giordano, fu apprezzato per il naturale cromatismo delle sue pitture, per la mescolanza di modelli figurativi veristici e di gusti rustici, per la pennellata vorticosa e l'estro fantasioso.\nAnche il figlio Giacomo fu pittore."}
{"id": "69068", "revid": "92723", "url": "https://it.wikipedia.org/wiki?curid=69068", "title": "Monte Athos", "text": "Il Monte Athos, ufficialmente Stato Monastico Autonomo del Monte Athos (), \u00e8 un territorio autonomo della Grecia, dotato di uno statuto speciale di autogoverno (art. 105 della Costituzione greca). Confina per una sottile striscia di terra con la Macedonia Centrale.\nL'amministrazione del territorio \u00e8 affidata a un collegio, la \"Sacra comunit\u00e0\" (\u0399\u03b5\u03c1\u03ac \u039a\u03bf\u03b9\u03bd\u03cc\u03c4\u03b7\u03c4\u03b1, \"Ier\u00e0 Kin\u00f2tita\"), che riunisce i rappresentanti dei 20 monasteri atoniti, alle cui dipendenze vi \u00e8 un comitato esecutivo di quattro membri, la \u0399\u03b5\u03c1\u03ac \u0395\u03c0\u03b9\u03c3\u03c4\u03b1\u03c3\u03af\u03b1 (\"Ier\u00e0 Epistas\u00eca\"), presieduta a rotazione dal rappresentante di un monastero, il \"Protos\". La repubblica \u00e8 soggetta alla giurisdizione ecclesiastica del Patriarcato ecumenico di Costantinopoli e a quella politica del ministero degli affari esteri greco: lo Stato greco \u00e8 infatti rappresentato da un Governatore con l'incarico di sovrintendere alla amministrazione del territorio e di farne rispettare lo statuto, con responsabilit\u00e0 esclusiva per la salvaguardia dell'ordine pubblico e della sicurezza.\nEssendo parte di uno Stato membro dell'Unione europea, il territorio del Monte Athos ne \u00e8 esso stesso parte ed \u00e8 soggetto, quasi interamente, alla legislazione comunitaria. Da un punto di vista fiscale, il suo territorio non rientra nell'area europea dell'Imposta sul valore aggiunto (art. 7 comma 1 lettera b numero 1 d.p.r. 633/1972), mentre \u00e8 compreso nell'area Schengen. Tuttavia, \u00e8 previsto che l'applicazione della normativa Schengen tenga conto dello status speciale del Monte Athos: \"Riconoscendo che lo statuto speciale accordato al Monte Athos, garantito dell'articolo 105 della Costituzione ellenica e dalla Carta del Monte Athos, \u00e8 giustificato esclusivamente da motivi di carattere spirituale e religioso, le Parti contraenti cureranno di tenerne conto nell'applicazione e nella futura elaborazione delle disposizioni dell'Accordo di Schengen del 1985 e della Convenzione di applicazione del 1990\".\nPertanto l'ingresso \u00e8 sottoposto a una peculiare giurisdizione restrittiva: per entrarvi \u00e8 infatti necessario uno speciale permesso di soggiorno, il \"Diamonitir\u00econ\" (\u0394\u03b9\u03b1\u03bc\u03bf\u03bd\u03b7\u03c4\u03b7\u03c1\u03af\u03c9\u03bd), che permette di visitare Monte Athos per 4 giorni. Si pu\u00f2 comunque richiedere \"in loco\" un rinnovo per altri 2-3 giorni. Inoltre \u00e8 vietato l'ingresso alle donne. Proprio per il timore che potesse portare alla rimozione di questo divieto, che ha dietro di s\u00e9 una storia secolare, i monaci dello Athos si erano strenuamente opposti all'ingresso della Grecia nell'area Schengen.\nL'Unione postale universale (U.P.U.) ha autorizzato, nel 2008, l'emissione di propri francobolli al Monte Athos, pur nell'ambito delle carte valori della Grecia, al fine di valorizzare le tradizioni ortodosse e far conoscere i tesori artistici conservati da secoli nei monasteri. La bandiera \u00e8 gialla con l'aquila bicipite coronata nera, mentre la sigla automobilistica \u00e8 AO.\nOrganizzazione.\nLa repubblica teocratica si trova nella \"lingua\" pi\u00f9 orientale (\"terzo dito\") della penisola Calcidica ed \u00e8 abitata da circa 1500 monaci ortodossi distribuiti in 20 monasteri o \"lavre\", in 12 \"skite\" (comunit\u00e0 di monaci singoli sorte intorno a chiese) e in circa 250 \"celle\" (eremi isolati). Tutte le \"skite\" e le \"celle\" sono autonome per quel che riguarda la loro vita interna, ma ricadono sotto la giurisdizione di uno dei 20 monasteri principali per quel che riguarda i problemi generali della vita monastica e quelli amministrativi.\nOgnuno dei 20 monasteri elegge un proprio superiore e i rappresentanti per la Sacra Comunit\u00e0 che esercita il potere legislativo su tutto il Monte Athos.\nLa principale delle due citt\u00e0 \u00e8 Kary\u00e8s, che funge da capoluogo: qui hanno sede le istituzioni della Repubblica Monastica, la tesoreria, gli alloggi dei rappresentanti dei vari monasteri, la farmacia, le poste, un piccolo ospedale, alcune botteghe e una foresteria. Vi risiede anche il Governatore dello Stato greco. La citt\u00e0, al centro della penisola dell'Athos e a 375\u00a0m. s.l.m., \u00e8 stata costruita intorno al IX secolo, in un sito nelle cui vicinanze sorgeva nell'antichit\u00e0 un santuario dedicato alla dea Artemide. A Kary\u00e8s \u00e8 conservato il \"Tragos\", un rotolo di pergamena redatto nel 971 dagli \"ig\u00f9meni\" dei monasteri athoniti e controfirmato e sigillato dall'imperatore Giovanni Zimisce, che sancisce l'indipendenza perpetua del Monte Athos.\nIl potere esecutivo delle diverse comunit\u00e0 monastiche \u00e8 affidato a quattro segretari (\"ep\u00ecstati\"). I monasteri sono di due tipi: i cenobi, dove i religiosi formano una stretta comunit\u00e0 governata da rigide regole, e gli \"idiorritmi\", nei quali i monaci vivono di risorse personali, riunendosi solo per funzioni religiose e festivit\u00e0. L'abate eletto a vita (\"ig\u00fameno\") \u00e8 assistito da un consiglio di monaci (\"epitrop\u00eda\"). Vivono monaci veri e propri (\"cal\u00f3geri\"), novizi (\"d\u00edkmi\") e conversi dediti a lavori manuali (\"paramikri\"); il monaco incaricato di accogliere visitatori e ospiti \u00e8 detto \"archont\u00e1ris\". Si devono poi aggiungere monaci eremiti che vivono in meditazione, preghiera e solitudine estrema. Sui monti, sulle pareti di roccia in grotte naturali o in celle inaccessibili vivono gli anacoreti. I \"sarabaiti\" formano gruppi di due/tre casupole isolate. Vi sono infine i \"girovaghi\", monaci mendicanti senza fissa dimora.\nMezzi di trasporto.\nL'unico mezzo per arrivare in questa Repubblica \u00e8 il traghetto proveniente quotidianamente dalla citt\u00e0 greca di Uranopoli: questo arriva al porto di Dafne, l'altro centro abitato della repubblica, donde un torpedone porta alla minuscola capitale. Per spostarsi tra i vari monasteri occorre fare affidamento sulle poche corriere, sui mezzi degli stessi monasteri, che all'occorrenza trasportano i visitatori, sui battelli che collegano i monasteri o le \"skite\" sulla costa e, soprattutto, sulle proprie gambe. I sentieri, specie nella parte sud, sono spesso impervi e scoscesi, inadatti a chi soffre di vertigini.\nVi \u00e8 un secondo battello, pi\u00f9 piccolo, che collega i monasteri della costa di levante partendo dal porto di Ieriss\u00f2s. Esso viaggia solo in caso di bel tempo e quindi i collegamenti non sono sempre garantiti e sicuramente mai nella stagione invernale.\nIl divieto di ingresso alle donne.\nTrattandosi di un territorio abitato da monaci, per tradizione nel Monte Athos possono entrare solo uomini. Il controllo viene effettuato all'imbarco da Uranopoli e, se necessario, viene ripetuto all'arrivo a Dafne. Questo divieto \u00e8 stato cos\u00ec rigoroso nel corso della millenaria storia dell'Athos, che solo poche volte \u00e8 stato infranto: ci\u00f2 \u00e8 capitato, per esempio, durante la seconda guerra mondiale, quando un gruppo di partigiani comunisti greci, tra cui alcune donne, entr\u00f2 nella montagna sacra.\nL'interdizione si estende anche agli animali domestici di sesso femminile, ad esclusione di gatti, insetti e uccelli.\nL'ospitalit\u00e0 monastica.\nUna delle caratteristiche principali del Monte Santo \u00e8 che i visitatori sono ospitati dai vari monasteri. Per questa ragione il loro ingresso \u00e8 limitato e l'accoglimento delle richieste pu\u00f2 richiedere molti mesi. Solo il 10% circa dei 30.000 visitatori annui ammessi sono stranieri. \u00c8 buona norma assicurarsi, mediante prenotazione, che il monastero dove si \u00e8 previsto di fare tappa abbia posti disponibili nella foresteria. Non \u00e8 infrequente, infatti, che pellegrini provenienti dal paese di origine dei monaci di quel monastero (ne esistono di russi, serbi, bulgari eccetera) abbiano gi\u00e0 riempito la foresteria. In tal caso il monastero \u00e8 visitabile, ma occorre dormire in un altro luogo.\nI pellegrini vengono accolti al loro arrivo da un monaco che offre caff\u00e8 greco, \"lokum\" (dolcetti molto zuccherati), \"rak\u0131\" (acquavite) e acqua. Vengono poi accompagnati nell\"'archontar\u00ecke\" (foresteria), dove si viene alloggiati in camerate con servizi comuni.\nGli spostamenti fra i vari monasteri e la vita nel loro interno sono regolati dalle varie rigide regole monastiche, non ammettendosi solitamente deroghe nel comportamento che deve essere irreprensibile, anche dal semplice punto di vista dell'abbigliamento. Vigono, a seconda del posto, differenti calendari e misure del tempo. Il tramonto, secondo l'antica consuetudine, corrisponde alla mezzanotte e i monaci si svegliano all'ora sesta del loro orologio tradizionale per la preghiera. Il pranzo pu\u00f2 essere servito in prima mattinata e la cena intorno alle 17. I visitatori possono mangiare con i religiosi e tutto si svolge in non pi\u00f9 di 15 minuti in assoluto silenzio, mentre un monaco legge le Scritture; mangiare, infatti, distrae dalla preghiera, scopo principale della loro vita. Naturalmente i visitatori, che si comportano da veri e propri pellegrini religiosi, possono partecipare alle varie funzioni liturgiche, sovente caratterizzate da emozionante fascino.\nLe ricche testimonianze storiche, artistiche, documentali e mistiche.\nL'Athos custodisce numerosi tesori artistici: antichi manoscritti, icone e affreschi dipinti dai pi\u00f9 illustri rappresentanti della pittura bizantina, come Te\u00f2fane il Greco e Manuel Panselinos. Fin dalle origini, la Santa Montagna ha ospitato mistici e maestri spirituali, i cui scritti - assieme a quelli di molti altri autori cristiani - furono raccolti nella \"Filocal\u00eca\", una celebre antologia del XVIII secolo, la quale ha influenzato profondamente il mondo ortodosso. Il penultimo monaco canonizzato (1988) della Santa Montagna \u00e8 il mistico Silvano del Monte Athos (1866-1938), le cui opere sono state tradotte nelle principali lingue occidentali.\nL\u2019ultimo monaco canonizzato il 27 novembre 2013 dal Santo Sinodo del Patriarcato ecumenico di Costantinopoli \u00e8 Porfirio di Kafsokalyvia (1906-1991), la cui memoria si celebra il 2 dicembre (Vita e detti di san Porfirio ed. Lipa)\nIl canale di Serse.\nIl monte Athos \u00e8 una penisola. Ma vi \u00e8 stato almeno un lasso di tempo, in et\u00e0 non geologica ma storica, in cui \u00e8 stata separata dal continente divenendo, tecnicamente, un'isola. Ci\u00f2 \u00e8 documentato dalla seconda spedizione delle guerre persiane, quando Serse, memore della precedente sfortunata missione navale di Mardonio, fece costruire un canale navigabile per risparmiare alla sua flotta il periplo del promontorio, le cui insidie avrebbero potuto rivelarsi ancora una volta determinanti."}
{"id": "69069", "revid": "486946", "url": "https://it.wikipedia.org/wiki?curid=69069", "title": "Repubblica Monastica Monte Athos", "text": ""}
{"id": "69072", "revid": "121361305", "url": "https://it.wikipedia.org/wiki?curid=69072", "title": "MU", "text": ""}
{"id": "69074", "revid": "228587", "url": "https://it.wikipedia.org/wiki?curid=69074", "title": "Ten", "text": ""}
{"id": "69075", "revid": "741067", "url": "https://it.wikipedia.org/wiki?curid=69075", "title": "Fred Niblo", "text": "Ha diretto tra gli altri il film \"Ben-Hur\" nella versione del 1925 (la successiva versione del 1959 \u00e8 invece di William Wyler).\n\u00c8 stato uno dei 36 membri fondatori dell'Academy of Motion Picture Arts and Sciences (AMPAS) nel 1927, organizzazione per il miglioramento e la promozione mondiale del cinema che nel 1929 istitu\u00ec il Premio Oscar.\nNel 1901, spos\u00f2 Josephine Cohan, sorella del celebre George M. Cohan, restandone vedovo nel 1916. In seconde nozze, nel 1918, spos\u00f2 Enid Bennett, un'attrice teatrale australiana che divent\u00f2 un nome noto del cinema muto statunitense. Dal loro matrimonio, durato fino alla morte di Niblo, nacquero tre figli.\nBiografia.\nDopo aver passato due decenni a recitare negli spettacoli di vaudeville in giro per il paese e aver lavorato anche come manager per i Four Cohans (aveva sposato Josephine Cohan, la sorella del celebre George), Fred Niblo si accost\u00f2 al cinema. Nel 1916, apparve come attore in un paio di film australiani che segnano il suo debutto sullo schermo.\nIn seguito, lavor\u00f2 con Thomas H. Ince, come produttore e regista. La star di molti di questi film era la sua seconda moglie, l'attrice australiana Enid Bennett. Dal 1918 al 1921, Niblo fu messo sotto contratto dalla Paramount che poi lasci\u00f2 per passare alla MGM dove rest\u00f2 dal 1923 al 1931."}
{"id": "69076", "revid": "767487", "url": "https://it.wikipedia.org/wiki?curid=69076", "title": "L'Atlantide (film 1932)", "text": "L'Atlantide (\"Die Herrin von Atlantis\") \u00e8 un film del 1932 per la regia di Georg Wilhelm Pabst. \u00c8 il secondo adattamento cinematografico del romanzo \"L'Atlantide\" di Pierre Beno\u00eet.\nTrama.\nDue ufficiali dell'esercito francese, partiti in missione nel deserto del Sahara per trovare la mitica Atlantide, cadono in un'imboscata e vengono portati in una citt\u00e0 sconosciuta, dove incontreranno l'affascinante e ambigua regina Antinea.\nProduzione.\nNel 1931 Seymour Nebenzahl, titolare della casa di produzione Nerofilm, propose a Georg Pabst (1885 - 1967) di girare un nuovo adattamento del romanzo \"L'Atlantide\" di Pierre Beno\u00eet, undici anni dopo quello di Jacques Feyder. Con al suo attivo dei film come \"La via senza gioia\" (1925), \"I misteri di un'anima\" (1926), \"Lul\u00f9\" (1929) o \"L'opera da quattro soldi\" (1931), Pabst non ha bisogno di un rifacimento per la sua notoriet\u00e0.\nCi\u00f2 che spinge Nebenzahl, sono i rapporti che intrattiene con Romain Pin\u00e8s, l'ex collaboratore di Feyder. Questi detiene sempre i diritti di adattamento del romanzo e per questo che il titolare della Nerofilm propone al regista belga una nuova versione in \u00absonoro\u00bb. Feyder rifiuta, allora Nebenzahl si rivolge a Pabst.\nL'universo di Pierre Benoit \u00e8 lontano dall'interessi del cineasta tedesco, ma comunque questi vede finalmente un'opportunit\u00e0 di scoprire il deserto, che non conosce.\nPer assicurare il massimo di successo a questa seconda versione dell'Atlantide, Romain Pin\u00e8s e Seymour Nebenzahl decidono di girare tre versioni: una tedesca, una francese ed una inglese. I due principali ruoli maschili sono interpretati, secondo le versioni, da attori differenti. I due ruoli femminili, Antinea e della sua ancella Tanit-Zerga, non cambieranno.\nLa scelta di Brigitte Helm (1908 - 1996) per interpretare la \"\u00abragazza magra dai lunghi occhi verdi, dal piccolo profilo di sparviero\u00bb\", descritta da Pierre Benoit nel suo romanzo non \u00e8 di ordine solamente estetico, ma puramente politico.\nL'Europa si era ripresa malamente dalla prima guerra mondiale. Questo conflitto e la rivoluzione russa avevano sconvolto l'equilibrio culturale del XIX secolo. Avevano introdotto il dubbio o la rivolta nella riflessione degli intellettuali e la creazione degli artisti. Cos\u00ec il dopoguerra rivela l'angoscia della morte ma anche l'esplosione di vita e di vitalit\u00e0. Gli anni venti saranno \u00abgli anni pazzi\u00bb fino al gioved\u00ec nero, il crollo della Borsa di Wall Street, trascinando una crisi bancaria e finanziaria internazionale. Per contrastarla i governi ricorreranno al protezionismo, la solidariet\u00e0 mondiale postbellica si disintegra.\nIn Germania, \u00e8 la Repubblica di Weimar che si sgretola. La depressione trascina la salita del nazionalismo. \u00c8 un ritorno alle idee anteriori al 1914. Tutti quelli che non si sono riconosciuti nello spirito contestatario e corrosivo degli intellettuali weimariesi esaltano un rifiuto del mondo moderno e si voltano verso il passato, verso la grande cultura germanica e il suo passato.\nPabst gir\u00f2 nel 1929 due dei suoi migliori film, \"Lul\u00f9\", conosciuto anche come \"Die B\u00fcchse der Pandora\" (\"Il vaso di Pandora\") e \"Diario di una donna perduta (Das Tagebuch einer Verlorenen)\", con Louise Brooks (1906 - 1985), l'icona del cinema muto, ispirazione anche del fumetto di fama mondiale Valentina dell'autore italiano Guido Crepax.\nPabst aveva per \"Brooksie\" una vera venerazione. Fisicamente, lo seduceva. La sua personalit\u00e0, tutto di intelligenza e di capriccio, l'affascinava. In quanto al suo ruolo di attrice, aveva il risultato di inchiodare Pabst con la sua sensualit\u00e0 e con le sue suggestioni.\nAnche se il pubblico europeo rimaneva ammaliato dal fascino dell'attrice americana, in Germania non era stata condivisa questa scelta, quando Pabst poteva disporre di due attrici come Marlene Dietrich e Greta Garbo.\nCritica.\nSi comprende allora perch\u00e9, malgrado il suo talento e la sua bellezza, Brigitte Helm non fu un'Antinea calorosa ed affascinante. Gelava Pabst, geler\u00e0 il pubblico. Con questa versione tra fuochi e gelo, tra ombre e luci, Pabst c'invita ad un viaggio nelle profondit\u00e0 della Terra, agli intimi dell'anima di St-Avit. Antinea non \u00e8 pi\u00f9 qui una regina di leggenda ma un'ossessione in uno spirito scomposto.\nAntinea non sar\u00e0 pi\u00f9 una donna fatale, una discendente di Cleopatra, sar\u00e0 semplicemente \"La Donna\", l'essere di carne di cui l'immagine tormenta la sua libidine. La localizzeremo, non sulle cime del Hahggar ma, simbolicamente, nelle profondit\u00e0 della terra, agli intimi dell'anima di St-Avit.\nQuesta non ha niente della \u00abregina di Saba bambina\u00bb. Grande, fredda, incastrata anche sotto i suoi veli atlantidei che nella sua armatura di robot in \"Metropolis\", incarna a meraviglia l'ideologia tedesca dell'epoca: la rigidit\u00e0. Non una parola, non un capello, non un'emozione. Non pi\u00f9 una donna, ma un menhir.\nBrigitte Helm non \u00e8 Louise Brooks. Il riso e la sensualit\u00e0 che esplodevano nel romanzo di Pierre Benoit e che avrebbe messo in risalto l'interpretazione dell'americana diventano qui, angoscia ed affronto.\nL'Antinea di Pabst \u00e8 il Minotauro che ha bisogno per vivere di nutrirsi di anime innocenti. Frutto di un amore colpevole, questa donna pu\u00f2 avere solamente dei pensieri colpevoli e pu\u00f2 trascinare gli uomini alla loro perdita.\nScrive Georges Sadoul, nel suo \"Dictionnaire des Films\", a proposito della pellicola di Pabst: \"\u00abFilm freddo e decorativo, con immagini troppo ricercate, in cui Brigitte Helm \u00e8 pi\u00f9 un manichino di cera che la fatale Antinea, e tuttavia affascinante per l'adesione ad un mito fantastico (quello della Donna Eterna) reso con gusto e con un certo ieratismo\u00bb\"."}
{"id": "69080", "revid": "1745361", "url": "https://it.wikipedia.org/wiki?curid=69080", "title": "Stemma dell'Accademia militare di Modena", "text": "Lo stemma dell'Accademia militare di Modena \u00e8 stato concesso con decreto del presidente della Repubblica del 30 maggio 1950 (aggiornato in base a quanto disposto dallo SME con circolare n. 121 del 9 febbraio 1987 - Giornale Ufficiale del 14 febbraio 1987).\nBlasonatura.\nLa blasonatura ufficiale dello stemma \u00e8 la seguente :\nDescrizione.\nLo stemma ha forma di scudo sannitico, partito di rosso e di oro, e al suo interno sono presenti quattro differenti armi. Da destra (araldica) in senso orario:\nIn pi\u00f9 si hanno, esternamente:\nMotto.\nLa lista bifida \u00e8 di color oro, svolazzante, collocata sotto la punta dello scudo, incurvata con la concavit\u00e0 rivolta verso l'alto, e riporta il motto latino: (traducibile con \"Una sola schiera\"). L'Accademia, \u00abfonte di reclutamento unico degli Ufficiali del Ruolo Normale dell'Esercito\u00bb, sostitu\u00ec con questo motto il precedente per intendere, dopo la legge che stabiliva l'unificazione dei ruoli degli Ufficiale delle varie Armi, la loro sostanziale uguaglianza quale che fosse la formazione o l'impiego presso i Corpi.\nFregio.\nNella prima concessione del 1950 lo stemma era timbrato dal fregio pluriarma riservato alle Scuole:\nQuesto ornamento fu sostituito da una corona turrita d'oro secondo quanto prescritto dalla circolare dello Stato maggiore dell'Esercito n. 121 del 9 febbraio 1987."}
{"id": "69091", "revid": "1922834", "url": "https://it.wikipedia.org/wiki?curid=69091", "title": "Tabella degli isotopi", "text": "Questa tabella mostra tutti gli isotopi conosciuti, ordinati per numero atomico crescente da sinistra a destra e per numero neutronico crescente dall'alto in basso. Le emivite sono indicate con il colore della cella, mentre gli isotopi che hanno percorsi di decadimento alternativi hanno colore di sfondo e bordo differenti.\nLegenda emivita.\nLe celle della tabella degli isotopi sono colorate in modo diverso a seconda dell'emivita dell'isotopo:"}
{"id": "69101", "revid": "125200814", "url": "https://it.wikipedia.org/wiki?curid=69101", "title": "Meridiana", "text": "La meridiana, detta anche, impropriamente, orologio solare o quadrante solare, \u00e8 uno strumento di misurazione del tempo basato sul rilevamento della posizione del Sole. In senso stretto, con meridiana si deve intendere unicamente l'indicatore del passaggio del Sole a mezzogiorno, anche se nella sua accezione pi\u00f9 generale il termine viene utilizzato per indicare, erroneamente, gli orologi solari presenti sui muri degli edifici.\nIl termine \"quadrante solare\", che caratterizza 'non' le meridiane bens\u00ec gli orologi solari, trae la sua origine dal latino \"quadrans\" che indicava nel Rinascimento la quarta parte di cerchio sulla quale veniva generalmente tracciato un orologio solare portatile, denominato appunto \"quadrante\". Tuttavia, il suo significato \u00e8 stato generalizzato nel linguaggio popolare, in tempi moderni, divenendo sinonimo di meridiana e orologio solare.\nA differenza dell'orologio solare, la meridiana indica ogni giorno, lungo una linea retta, l'istante in cui il Sole transita sul meridiano del luogo.\nIntroduzione.\nGli orologi solari e le meridiane erano gi\u00e0 conosciuti nell'antico Egitto e presso altre civilt\u00e0, e successivamente tra quella dei Greci e dei Romani.\nL'origine di questa scienza \u00e8 tuttavia ancor pi\u00f9 antica rispetto alla civilt\u00e0 egizia e le prime testimonianze risalgono addirittura al Neolitico.\nLo studio degli orologi solari \u00e8 chiamato gnomonica o, meno frequentemente, sciaterica.\nNella forma tradizionale l'orologio solare \u00e8 uno stilo, detto gnomone, che proietta la sua ombra su una superficie orizzontale o verticale, detta quadrante, indicando l'ora solare locale.\nMentre nella meridiana il Mezzogiorno locale \u00e8 indicato sopra una linea retta, nell'orologio solare l'ora locale \u00e8 definita in modo pi\u00f9 esteso sopra un quadrante nel quale, l'angolo orario di tutte le ore \u00e8 un multiplo di 15\u00b0. Questo orario differisce dall'orario dell'orologio che portiamo al polso perch\u00e9 quest'ultimo indica l'ora media in vigore nei vari paesi. \nI due orari sono differenti per altri motivi:\nAd esempio, in un luogo avente longitudine 12\u00b0 Est, nel 2015 la differenza massima tra l'orologio da polso e un quadrante a ora vera locale si verifica l'11 febbraio quando l'equazione del tempo, pari a 14m 11.5s, si somma alla differenza dovuta alla longitudine pari a: (15\u00b0-12\u00b0)*4min=12min, comportando uno scarto di 26m 11.5s.\nIn alcuni casi le linee orarie della meridiana, anzich\u00e9 indicare l'ora vera locale, indicano l'ora vera del fuso di riferimento. In questi quadranti, quando l'ombra segna le 12, il Sole transita sul meridiano centrale. Pertanto per confrontare l'ora indicata da queste meridiane con quella di un orologio da polso \u00e8 sufficiente apportare solo la correzione dell'equazione del tempo.\nUna meridiana verticale a ora vera locale si riconosce rispetto a una a ora vera del fuso osservando la linea del mezzogiorno, perfettamente verticale nel primo caso, leggermente ruotata nel secondo.\nSu molti orologi solari, le differenze tra l'ora del quadrante e quella media dell'orologio da polso sono riprodotte in una tabella, oppure sono sintetizzati in un grafico. In alcuni casi nel quadrante \u00e8 tracciato l'analemma (o lemniscata), ossia la curva a forma di 'otto' che indica l'ora media del fuso e permette di leggere direttamente l'ora dell'orologio senza ricorrere alla correzione dell'equazione del tempo e della differenza di longitudine.\nLo gnomone di un quadrante pu\u00f2 essere di diversi tipi, per esempio: \"ortostilo\", \"stilo polare\", \"a camera oscura\", \"bifilare\", \"a riflessione\".\nNei quadranti verticali gli gnomoni pi\u00f9 usati sono l'ortostilo e lo stilo polare. L'ortostilo \u00e8 piantato ortogonale alla parete e indica l'ora con la punta dello gnomone. Lo stilo polare \u00e8 invece posizionato in modo da risultare parallelo all'asse di rotazione terrestre, quindi punta il polo celeste e la sua ombra coincide con la linea oraria in tutta la sua lunghezza.\nOrologio solare fisso.\nEquatoriali o equinoziali.\nLa pi\u00f9 semplice forma di orologio solare \u00e8 costituita da un disco coassiale con una barra collocata parallelamente all'asse terrestre. Il disco forma un piano parallelo con l'equatore. Sul disco sono tracciati dei segni che indicano il trascorrere delle ore. Normalmente il mezzogiorno \u00e8 collocato nella parte pi\u00f9 bassa del disco, le 6 al bordo ovest e le 18 al bordo est. In estate la parte nord del disco \u00e8 illuminata mentre la parte sud non lo \u00e8. In inverno \u00e8 illuminata la parte sud e non la nord. In estate il \"nodo\" \u00e8 l'estremit\u00e0 a nord dello gnomone, in inverno lo diventa l'estremit\u00e0 sul lato opposto del disco.\nSul disco possono essere tracciati una serie di cerchi concentrici per evidenziare la posizione del nodo ogni giorno, permettendo di usare l'orologio come calendario.\nUno svantaggio di questa soluzione \u00e8 che agli equinozi i raggi solari giungono parallelamente al disco e lo strumento \u00e8 difficilmente leggibile.\nOrologi solari orizzontali da giardino.\nL'orologio solare da giardino si basa sullo stesso principio della precedente, ma le linee del disco sono proiettate per mezzo della trigonometria su un piano parallelo al suolo. Il principale vantaggio di questo sistema \u00e8 di potere mostrare l'ora tutto l'anno, poich\u00e9 il quadrante non \u00e8 mai completamente in ombra. I numeri sono in senso orario nell'emisfero settentrionale e in senso antiorario nell'emisfero meridionale. Il quadrante pu\u00f2 essere tracciato sulla pavimentazione di una piazza oppure su un disco di vetro traslucido visibile dal basso.\nDalla base dello gnomone verso il bordo del quadrante sono tracciate le linee corrispondenti alle ore. Gli angoli di queste linee sono calcolati con la formula:\nL'inclinazione dello gnomone rispetto al quadrante \u00e8 pari alla misura in gradi della latitudine del posto in cui ci troviamo. Lo strumento ovviamente deve essere orientato, cio\u00e8 occorre ruotare il quadrante in modo che lo gnomone sia parallelo all'asse terrestre.\nVerticali o murali.\nSebbene oggigiorno siano una rarit\u00e0, un tempo gli orologi solari tracciati sulle pareti esterne degli edifici esposte a sud erano comuni (o quadrante rivolto a nord nell'emisfero sud), poich\u00e9 visibili a distanza ed economici da realizzare. Il quadrante era semplicemente dipinto sul muro oppure ricavato su una lastra di marmo o pietra. Lo gnomone era uno stilo di ferro o di ottone, oppure un tripode di metallo, per maggiore robustezza.\nPrincipale svantaggio di questi strumenti \u00e8 che sono in grado di mostrare l'ora solamente per il periodo dell'anno e del giorno in cui il muro \u00e8 direttamente illuminato dal sole.\nLa progettazione \u00e8 molto simile a quella dei modelli orizzontali; la formula per un quadrante esposto a sud \u00e8:\nL'inclinazione dello gnomone \u00e8 uguale alla latitudine.\nTradizionalmente si usava collocare quattro orologi sul tetto o sulle pareti perimetrali di una torre, in modo da avere l'indicazione per tutto l'anno. \u00c8 abitudine incidere sul quadrante un motto.\nOrologio negativo solare.\nNegli orologi solari convenzionali lo gnomone proietta l'ombra su un quadro di riferimento, l'orologio negativo \u00e8 quello che proietta i raggi di luce attraverso una fessura.\nOrologi solari portatili.\nA partire dal periodo ellenistico furono elaborati strumenti astronomici e orologi solari portatili.\nRomani.\nTra il I e il VII secolo, in ambito romano furono sviluppati numerose meridiane portatili, alcune delle quali erano definite \"pros pan clima\", \u00abper tutte le latitudini\u00bb, in quanto potevano essere regolate su latitudini differenti.\nLe meridiane portatili romane sono classificate in 6 categorie:\nPosteriori.\nA dittico.\nUn tipo molto comune \u00e8 costituito da due piccoli pannelli (un dittico) di legno o meglio avorio bianco intarsiato, incernierati in modo da potere essere chiudibili a formare una scatola facilmente trasportabile.\nLo gnomone \u00e8 realizzato con un filo di lino, seta o canapa teso tra le due tavole.\nQuando il filo \u00e8 teso, le due tavole costituiscono due quadranti, uno orizzontale e uno verticale.\nUn errore comune \u00e8 descrivere questo strumento come auto allineante. Ci\u00f2 non \u00e8 corretto per gli orologi solari a dittico che utilizzano un filo tra le due tavole, indipendentemente dall'orientamento dei quadranti. Dato che il filo \u00e8 continuo, le ombre devono incontrarsi sulla cerniera; perci\u00f2, \"qualunque\" orientamento dello strumento mostrer\u00e0 la stessa ora sui due quadranti.\nA mezzogiorno, al tramonto e all'alba, la variazione di latitudine non influisce sull'ora mostrata dall'orologio solare portatile, ma alle 9 e alle 15 ogni grado di errore nella latitudine produce una differenza di quattro minuti nell'ora mostrata sui due quadranti. Ne consegue che pu\u00f2 essere usato come un astrolabio o un sestante per determinare la latitudine.\nAlcuni strumenti comprendono una scala con un filo a piombo su cui leggere la latitudine, mentre altre includono una rosa dei venti. Orologi solari di questo tipo di grandi dimensioni (oltre il metro) erano usati per la navigazione.\nAd elevazione.\nLa funzione dell'orologio solare poteva essere svolta da un astrolabio, usato anche per la navigazione e l'astronomia. Nel modello pi\u00f9 semplice era costituito da un anello sostenuto da un anellino. Quando il tutto era tenuto in mano in modo che penzolasse verticalmente, un foro nell'anello (detto foro gnomonico) proiettava un punto luminoso all'interno, dove una scala indicava l'ora. lo strumento era vincolato ad una particolare latitudine e l'utilizzatore doveva sapere a priori se era mattino o pomeriggio, altrimenti indistinguibili. Il foro era montato su una slitta regolabile in funzione del giorno dell'anno.\nIn tempi moderni le forze speciali dell'esercito degli Stati Uniti dispongono di un semplice orologio solare di questo tipo ricavata nel coltello in dotazione all'equipaggiamento, utile in caso di malfunzionamento dell'orologio meccanico.\nTelescopica.\nWilliam Molyneux invent\u00f2 nel 1686 una \"meridiana telescopica\" (in latino \"sciothericum telescopicum\") che faceva uso di un telescopio per determinare il mezzogiorno esatto, a beneficio della precisione in navigazione, astronomia e geografia.\nMeridiana a tempo medio.\nUna meridiana pu\u00f2 essere anche chiamata eliocronometro, perch\u00e9 \u00e8 in grado di correggere il tempo solare apparente per indicare il tempo solare medio o un altro tempo standard, solitamente con un'accuratezza nell'ordine del minuto.\nOrologio solare equatoriale a coppa.\nLa pi\u00f9 classica forma di eliocronometro \u00e8 quello con quadrante a coppa, sopra il quale una barra e filo teso parallelamente all'asse terrestre costituisce lo gnomone. La scala \u00e8 tracciata a formare un semicerchio all'interno della coppa.\nQuesto tipo di strumento fu usato in Francia durante la prima guerra mondiale per regolare l'orario dei treni.\nGli strumenti pi\u00f9 precisi si trovano a Jaipur in India. Sono di dimensioni colossali e furono fatte costruite dal califfo Mogul per tenere aggiornato il calendario islamico.\nOrologio solare greco.\nGli antichi Greci usarono un tipo di orologio solare chiamato \"pellekinos\". Lo gnomone era una barra o un palo messo verticalmente su un piano orizzontale o semisferico. L'ombra della punta dello gnomone descriveva una curva iperbolica sulla superficie piatta o circolare sulla superficie semisferica. Sulla superficie erano tracciate linee che indicavano l'ora esatta in ogni periodo dell'anno.\nLe vere Meridiane: orologi del mezzod\u00ec.\nQuesto tipo di meridiana \u00e8 caratterizzato dall'avere la linea delle ore a forma di 8 (detta analemma), corrispondente alla rappresentazione visiva dell'equazione del tempo. L'ora \u00e8 letta nel punto in cui l'ombra del nodo dello gnomone cade sulla curva analemmatica. Questo compensa automaticamente gli effetti combinati dell'eccentricit\u00e0 dell'orbita terrestre e dell'inclinazione dell'asse di rotazione. Segnano il \"Tempo Medio\".\nA riflessione.\nIsaac Newton invent\u00f2 una meridiana adatta per le finestre esposte a sud. Egli colloc\u00f2 un piccolo specchio sul davanzale della finestra e dipinse un quadrante simile al \"pelek\u00eenos\" greco sul soffitto e sulle pareti. Lo specchio costituisce in questo caso lo gnomone riflettendo il punto luminoso. In questo modo \u00e8 possibile realizzare uno strumento ampio, accurato e facilmente correggibile con poco materiale e senza spreco di spazio. Il quadrante pu\u00f2 anche essere di tipo analemmatico.\nMeridiana calcolatrice.\nUn'interessante variante della meridiana orizzontale \u00e8 in grado di elaborare e mostrare direttamente il tempo standard.\nDiversamente da un modello normale, sul quadrante gli intervalli orari sono tracciati con angoli identici.\nAd esso \u00e8 sovrapposta una maschera a forma di cardioide (una figura geometrica a forma di cuore).\nQuesta figura esprime la formula di corrispondenza tra i differenti angoli orari di una meridiana convenzionale e gli angoli orari identici come appaiono sul quadrante di un orologio.\nIl punto in cui l'ombra dello gnomone incontra la curva cardioide \u00e8 dove si deve leggere l'ora sul quadrante sottostante. La correzione dell'ora legale viene effettuata semplicemente ruotando il quadrante inferiore.\nMeridiane digitali.\nUna meridiana digitale sfrutta le luci e le ombre per mostrare l'ora sotto forma di cifre o anche parole, invece del tradizionale sistema basato sulla posizione. Un sistema \u00e8 quello di affacciare due maschere parallele con coppie di fori che risultano allineate e consentono il passaggio dei raggi luminosi ciascuna in preciso periodo del giorno.\nMeridiane naturali.\nUna meridiana naturale sfrutta la conformazione del suolo per mostrare l'ora grazie alle cime montuose che il sole illumina. Un esempio di tale regalo della natura \u00e8 la meridiana di Sesto, che con le sue cime dolomitiche fornisce questo strumento."}
{"id": "69103", "revid": "1673080", "url": "https://it.wikipedia.org/wiki?curid=69103", "title": "Metodo del tubo di gomma", "text": "In crittologia, si definisce con un eufemismo metodo del tubo di gomma (rubber-hose cryptanalysis) il riuscire a decodificare un testo cifrato mediante la tortura di uno dei conoscitori della chiave del codice. La pratica consiste nel percuotere ripetutamente e vigorosamente con un tubo di gomma la pianta dei piedi della vittima, fino ad ottenere l'informazione cercata. Il termine \u00e8 in generale utilizzato per qualsiasi altro metodo che si basi sulla violenza nei confronti della persona interrogata.\nQuesto termine \u00e8 stato inventato il 16 ottobre 1990 da Marcus J. Ranum, in un messaggio postato sul newsgroup sci.crypt (in allusione al bastinado), dove lo descrive come \"sorprendentemente rapido e computazionalmente efficiente\", rispetto ai . In effetti, nella crittografia moderna, \u00e8 facile dimostrare che l'anello pi\u00f9 debole \u00e8 l'essere umano e non i codici e le macchine, o i sistemi hardware e software che compongono il sistema di crittografia. Infatti, le procedure crittografiche pi\u00f9 robuste limitano al minimo l'intervento dell'uomo (ad esempio, l'uso di algoritmi di generazione di chiavi pseudocasuali). L'esempio pi\u00f9 comune che si pu\u00f2 portare \u00e8 l'uso all'interno delle banche di casseforti a tempo, le cui chiavi non sono in dotazione al personale. Il principio su cui si basa tale metodo \u00e8 che le persone interessate alla decodifica del codice, sapendo l'inutilit\u00e0 dell'essere umano ai fini dell'operazione, eviteranno minacce e torture contro di esse.\nVa altres\u00ec notato che in alcuni stati, la legislazione in merito alla sicurezza interna presume (come chi applica il metodo del tubo di gomma) che l'utente conosca i codici per decifrare un messaggio, ed \u00e8 per legge tenuto a consegnarli all'autorit\u00e0 dietro richiesta/mandato. Ovviamente ci\u00f2 non \u00e8 possibile per i protocolli di cifratura in cui l'utente ha un ruolo marginale. Si pu\u00f2 ipotizzare che tali politiche governative siano dirette a minimizzare l'utilizzo di pesanti cifrature di dati da parte dei cittadini, che renderebbero alcune indagini pressoch\u00e9 impossibili da portare avanti.\nUn metodo similare, sebbene diametralmente opposto per quanto riguarda la tecnica messa in atto, \u00e8 la cosiddetta ingegneria sociale, ovvero il tentativo di estrarre informazioni dalla persona tramite l'analisi del suo comportamento."}
{"id": "69104", "revid": "1318658", "url": "https://it.wikipedia.org/wiki?curid=69104", "title": "Bicamerale", "text": "Con il termine bicamerale, in Italia, si indicano:"}
{"id": "69105", "revid": "339392", "url": "https://it.wikipedia.org/wiki?curid=69105", "title": "Museo Picasso di Barcellona", "text": ""}
{"id": "69112", "revid": "5", "url": "https://it.wikipedia.org/wiki?curid=69112", "title": "Cariocinesi", "text": ""}
{"id": "69113", "revid": "78273", "url": "https://it.wikipedia.org/wiki?curid=69113", "title": "Pressione parziale", "text": ""}
{"id": "69114", "revid": "5", "url": "https://it.wikipedia.org/wiki?curid=69114", "title": "Acido desossiribonucleico", "text": ""}
{"id": "69115", "revid": "1272592", "url": "https://it.wikipedia.org/wiki?curid=69115", "title": "Ugo Mazzotta", "text": "Biografia.\nMedico, figlio del musicista Bruno Mazzotta, esordisce nel 2002 con il romanzo \"Commissariato di Polizia \"La Bella Napoli\"\", col quale vince la sezione opere inedite del premio Tobino; lo stesso romanzo, nel quale compare la figura del commissario Andrea Prisco da quel momento protagonista di gran parte dei lavori di Mazzotta, viene pubblicato lo stesso anno.\nLe sue storie si inseriscono nel filone del noir all'italiana di ambientazione prevalentemente provinciale: le trame si svolgono infatti perlopi\u00f9 in un'immaginaria valle appenninica, che corrisponde nella realt\u00e0 all'Alto Sangro.\nOltre a diversi romanzi, l'autore ha visto suoi racconti pubblicati in diverse antologie; ha collaborato come soggettista e sceneggiatore alle fiction televisive R.I.S. - Delitti imperfetti e R.I.S. Roma - Delitti imperfetti."}
{"id": "69116", "revid": "106456", "url": "https://it.wikipedia.org/wiki?curid=69116", "title": "Cantal", "text": "Il Cantal \u00e8 un dipartimento francese della regione Alvernia-Rodano-Alpi.\nIl territorio del dipartimento confina con i dipartimenti del Puy-de-D\u00f4me a nord, dell'Alta Loira (\"Haute-Loire\") a est, della Loz\u00e8re a sud-est, dell'Aveyron a sud, del Lot a sud-ovest e della Corr\u00e8ze a nord-ovest.\nIl dipartimento \u00e8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia di Alvernia.\nLe principali citt\u00e0, oltre al capoluogo Aurillac, sono Mauriac e Saint-Flour."}
{"id": "69118", "revid": "287204", "url": "https://it.wikipedia.org/wiki?curid=69118", "title": "Iniezione", "text": ""}
{"id": "69120", "revid": "122945905", "url": "https://it.wikipedia.org/wiki?curid=69120", "title": "Alpi dell'Alta Provenza", "text": "Il dipartimento delle Alpi dell'Alta Provenza (Alpes-de-Haute-Provence) \u00e8 un dipartimento francese della regione Provenza-Alpi-Costa Azzurra (\"Provence-Alpes-C\u00f4te d'Azur\").\nIl territorio del dipartimento confina con i dipartimenti di Alpi Marittime, Varo, Vaucluse, Dr\u00f4me e Alte Alpi, oltre che con l'Italia (provincia di Cuneo in Piemonte). Comprende quattro circondari (\"arrondissement\"), 32 cantoni e 200 comuni. Le principali citt\u00e0, oltre al capoluogo Digne-les-Bains, sono Barcelonnette, Castellane e Forcalquier.\n\u00c8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire dal territorio della provincia della Provenza settentrionale. Al momento della sua creazione, il nome del dipartimento era \"Basses-Alpes\", solo nel 1970 assunse il toponimo definitivo.\nGeografia fisica.\nIl territorio \u00e8 nell'insieme montuoso e accidentato, con cime elevate che culminano con l'Aiguille de Chambeyron (3412 m).\nLa zona degli altopiani, comunque ondulati e percorsi da vallate, occupa la parte sud-occidentale del dipartimento, tra le vallate dei fiumi Bl\u00e9one e Verdon. Sono compresi gli altopiani di Valensole, di Puimichel e di Forcalquier, quest'ultimo compreso tra la catena del Luberon a sud e quella di Lure a nord. La zona delle creste calcaree comprende la parte centrale del dipartimento, dove si susseguono le creste di Reynier e dei Dourbes e la Serre di Montdenier.\nLa zona dei massicci montuosi si articola intorno all'asse principale della catena dei Trois-Ev\u00each\u00e9s, alla quale si collegano le ripide montagne che serrano la valle dell'Ubaye (Parpaillon e Chambeyron) e pi\u00f9 a sud i massicci di Cordoeil, di Chamatte, del Grande Coyer e della regione di Castellane. La zona delle Causses comprende il bordo superiore dell'altopiano del Var settentrionale, una formidabile formazione giurassica nella quale il fiume Verdon ha scavato una profonda gola. \nIl rilievo \u00e8 percorso e frammentato dalle vallate dei fiumi, che appartengono tutti al bacino della Durance, di cui sono affluenti, a eccezione del Varo presente all'estremit\u00e0 sud orientale del dipartimento. I principali sono l'Ubaye, la Sasse, la Bl\u00e9one, l'Asse e il Verdon, a cui si possono aggiungere il Bu\u00ebch, il Jabron, e la Largue. Sono inoltre presenti laghi naturali (lago d'Allos) o artificiali (per la costruzione delle dighe di Serre-Pon\u00e7on, Castillon, Sainte-Croix).\nAmpie foreste dovute sia al rimboschimento artificiale sia a quello spontaneo in seguito all'abbandono delle campagne, coprono i rilievi.\nIl clima \u00e8 mediterraneo ma passa progressivamente a clima alpino verso le zone pi\u00f9 elevate.\nStoria.\nIl territorio del dipartimento, che conserva resti delle culture di Hallstatt e di La T\u00e8ne, era abitato dalle diverse trib\u00f9 galliche degli Albici (con capitale a \"Albece\", l'odierna Albiose, presso Riez), dei Reii (a Riez), dei Bodionti (a Digne) degli Esubiani (valle dell'Ubaye) e dei Salinensi (a Castellane), che formavano una confederazione, che fu alleata della greca Marsiglia contro Roma. Queste regioni, e in particolare le valli alpine, non venne conquistata dai Romani insieme al resto della Provenza, e neppure con le spedizioni di Giulio Cesare, ma all'epoca di Augusto, che tra il 25 e il 14 a.C. sottomise tutto l'arco alpino.\nDopo avere fatto parte dei possedimenti del regno dei Visigoti la regione fu conquistata dai Franchi nel 507 entrando a fare parte della provincia di Arles. Venne devastata tra il 569 e il 575 da Sassoni e Longobardi, sconfitti nel 572 a Estoublon. Durante il regno merovingio esistevano cinque piccole sedi vescovili (Digne, Riez, Senez, Gland\u00e8vez e Sisteron). Sub\u00ec poi saccheggi e distruzioni a opera degli Arabi. Nel 974 questi furono scacciati da Guglielmo di Arles, che divenne il primo conte di Provenza, il cui territorio fu poi suddiviso tra le contee feudali di Avignone e di Arles.\nIn seguito si costitu\u00ec inoltre la contea feudale di Forcalquier, che nel 1209 fu reintegrata alla Provenza. Alla dinastia dei Barcellona-Aragona, succedettero due dinastie angioine. Nel corso dei disordini seguiti alla morte di Giovanna I d'Angi\u00f2, nel 1382, la valle dell'Ubaye entr\u00f2 a fare parte nel 1388 dei possedimenti dello stato dei Savoia. A partire da Luigi XI l'intera Provenza fu annessa alla corona di Francia e l'ultima resistenza, una rivolta scoppiata nella regione di Folcarquier, fu definitivamente repressa nel 1481.\nIn seguito alla forte presenza protestante nella regione, le guerre di religione francesi ebbero pesanti conseguenze, con gli assedi di Sisteron (1562), di Castellane e di Seyne (1586). Sempre nel 1586 fu qui combattuta la battaglia di Allemagne-en-Provence. Per il periodo successivo sono da segnalare un'epidemia di peste che nel 1629 colp\u00ec duramente Digne e un'altra nel 1720.\nLe operazioni militari che interessarono la regione riguardarono essenzialmente il possesso della valle dell'Ubaye, contesa tra Francia e Savoia, rientrata poi definitivamente in possesso alla Francia con il trattato di Utrecht nel 1713. Durante la guerra di successione austriaca (1742-1748) l'esercito nemico occup\u00f2 temporaneamente Castellane,\nDurante la rivoluzione francese i maggiori episodi furono disordini scoppiati in seguito a un'aggressione a Manosque contro il vescovo di Sisteron nel 1789 e una spedizione dei Marsigliesi contro Digne nel 1793. Vi furono tuttavia episodi di brigantaggio.\nNapoleone Bonaparte attravers\u00f2 il territorio al suo ritorno dall'Elba nel 1815. Il colpo di Stato del 1851 provoc\u00f2 dei sollevamenti che furono duramente repressi. Nonostante la costruzione di infrastrutture viarie e ferroviarie che ne spezzarono l'isolamento, la regione sub\u00ec dopo il 1830 una forte regressione economica e demografica, che si prolung\u00f2 fino agli anni 1950.\nLa prima guerra mondiale caus\u00f2 un alto numero di caduti in particolare tra la popolazione rurale, mentre durante la seconda la regione fu occupata prima dagli Italiani e poi dai Tedeschi e ospit\u00f2 nelle montagne una vivace resistenza partigiana, con combattimenti e incendi di villaggi. Dopo lo sbarco in Provenza vi furono bombardamenti a Digne, a Forcalquier e soprattutto a Sisteron e i Tedeschi resistettero nell'alta valle dell'Ubaye fino al 1945.\nSociet\u00e0.\nEvoluzione demografica.\nInizialmente, la densit\u00e0 della popolazione all'interno del territorio era abbastanza omogenea, anche nelle zone di montagna dove si era sviluppato un buono sfruttamento agricolo. A partire dalla met\u00e0 del XIX secolo per\u00f2 l'effetto dell'esodo rurale ha modificato questa omogeneit\u00e0 riducendo drasticamente i livelli della popolazione rurale.\nDopo la prima guerra mondiale la popolazione decrebbe in maniera molto sensibile e si osserv\u00f2 un continuo calo della popolazione fino al 1960 quando la popolazione ricominci\u00f2 a crescere, ma distribuendosi in modo disomogeneo soprattutto nelle grandi citt\u00e0. Soprattutto nelle zone di montagna molti comuni risultano poco abitanti (in alcuni casi contano anche meno di 50 abitanti) o addirittura disabitati.\nGli arrondissement di Barcelonnette e di Castellane sono i due arrondissement meno popolosi della Francia (meno di abitanti); Castellane \u00e8 la sottoprefettura francese pi\u00f9 piccola.\nEconomia.\nL'agricoltura \u00e8 stata quasi interamente abbandonata nelle zone di media montagna a favore dell'allevamento ovino e si \u00e8 concentrata sugli altopiani e nelle vallate, soprattutto quella della Durance (lavanda, verdure, mais e vite). I pascoli d'alta montagna continuano a sostenere una discreta produzione di latte.\nNonostante l'abbondanza di energia idroelettrica, e termoelettrica grazie all'uso degli inceneritori, presenti in tutta la zona l'industria \u00e8 pochissimo sviluppata, con gli stabilimenti pi\u00f9 importanti a Saint-Auban.\nIl turismo rappresenta la principale risorsa economica e la regione di Castellane accoglie d'estate molti ospiti. Si sta estendendo anche il turismo legato agli sport invernali.\nArte e cultura.\nRiez conserva tracce di epoca romana e un battistero del V secolo. All'arte pre-romanica o romanica primitiva appartengono la cripta della cappella di Notre-Dame de Dromon (nel comune di Saint-Geniez-de-Dromon, IX o X secolo) e le chiese di Saint-Donat e di Saint Martin di Volonne o la cripta di Vibosc (X secolo). Una notevole fioritura dell'arte romanica si ha nel XII e XIII secolo, con le cattedrali di Forcalquier (Notre-Dame-du-Bourguet), di Sisteron (Notre-Dame-de-Pommiers), di Digne (Notre-Dame-du-Bourg) e di Senez.\nIl gotico, nonostante la cattedrale di Saint-J\u00e9r\u00f4me a Digne o la chiesa domenicana di la Baume-lez-Sisteron, non ha la stessa diffusione. Per il conservatorismo tipico della regione le forme romanico gotiche, mescolate a elementi pi\u00f9 moderni, in modo a volte curioso (cattedrale di Entrevaux), si prolungano fino al XVII o XVIII secolo.\nLe fortificazioni medioevali sono rappresentate in quasi tutte le citt\u00e0 e abbondano i castelli, che spesso per\u00f2 non hanno una grande importanza architettonica e furono costruiti anche in epoche successive. Si possono tuttavia citare il Castello dei Templari a Gr\u00e9oux-les-Bains, con un maschio del XII secolo, quelli del XVI secolo di Ch\u00e2teau-Arnoux e di Allemagne-en-Provence e infine la ricca residenza di Sauvan a Mane.\nMolti villaggi e piccole citt\u00e0 conservano un compatto centro antico, con abitazioni che risalgono al XV secolo. Sorprendono in un paese non particolarmente prospero la qualit\u00e0 dei lavori a stucco e di rilievo (in particolare per i caminetti) nelle decorazioni interne e la fioritura della produzione di maiolica a Moustiers-Sainte-Marie (i Cl\u00e9rissy, gli Ol\u00e9rys e i Ferrat) nel XVII e XVIII secolo, nonostante la lontananza dai centri artistici maggiori e le difficolt\u00e0 di comunicazione."}
{"id": "69121", "revid": "1305772", "url": "https://it.wikipedia.org/wiki?curid=69121", "title": "Alta Loira", "text": "Il dipartimento dellAlta Loira (\"Haute-Loire\") \u00e8 un dipartimento francese, facente parte della regione Alvernia-Rodano-Alpi.\nIl territorio del dipartimento confina con i dipartimenti della Loira (\"Loire\") a nord-est, dell'Ard\u00e8che a sud-est, della Loz\u00e8re a sud, del Cantal a ovest e del Puy-de-D\u00f4me a nord-ovest.\nIl dipartimento \u00e8 stato creato dopo la rivoluzione francese, il 4 marzo del 1790, in applicazione della legge del 22 dicembre del 1789, a partire da una suddivisione dei territori delle province di Alvernia e Linguadoca.\nLe principali citt\u00e0, oltre alla prefettura Le Puy-en-Velay, sono Brioude e Yssingeaux."}
{"id": "69122", "revid": "466539", "url": "https://it.wikipedia.org/wiki?curid=69122", "title": "Puy-de-D\u00f4me", "text": "Il dipartimento Puy-de-D\u00f4me \u00e8 un dipartimento francese della regione Alvernia-Rodano-Alpi. Il nome del dipartimento deriva dal nome di un vulcano presente nel territorio del dipartimento, il Puy de D\u00f4me.\nDescrizione.\nIl territorio del dipartimento confina con i dipartimenti dell'Allier a nord, della Loira a est, dell'Alta Loira a sud-est, del Cantal a sud, della Corr\u00e8ze a sud-ovest e della Creuse a nord-ovest. Le principali citt\u00e0, oltre al capoluogo Clermont-Ferrand, sono Ambert, Issoire, Riom e Thiers.\nIl dipartimento \u00e8 stato creato dopo la rivoluzione francese, il 4 marzo 1790, in applicazione della legge del 22 dicembre 1789, a partire dal territorio della provincia di Alvernia. Il dipartimento, nel momento della sua creazione, si chiamava \"Mont-d'Or\"; .\nNel dipartimento \u00e8 di particolare interesse artistico il Castello di Villemont.\nArcheologia.\nNel settembre del 2002 sono stati rinvenuti otto cavalieri e otto cavalli sepolti a circa 300 metri dalle mura di Gondole, una delle quattro fortezze celtiche della regione. I corpi, racchiusi in una fossa comune, erano privi di qualsiasi finimento o armatura ed erano poggiati su un fianco con il viso rivolto a oriente. Si tratta di una sepoltura molto probabilmente risalente al I secolo a.C., anche se il rituale dell'inumazione \u00e8 molto lontano dalla tradizionale cremazione celtica."}
{"id": "69125", "revid": "599013", "url": "https://it.wikipedia.org/wiki?curid=69125", "title": "Var", "text": ""}
{"id": "69126", "revid": "6923", "url": "https://it.wikipedia.org/wiki?curid=69126", "title": "Anestesia generale", "text": "Lanestesia generale \u00e8 uno stato di coma farmacologicamente indotto, temporaneo e reversibile, che si compone di tre componenti: ipnosi, analgesia e rilassamento muscolare. Questi si ottengono mediante la somministrazione al paziente di tre farmaci: un ipnoinducente, un analgesico e un miorilassante (in alcuni casi un farmaco pu\u00f2 svolgere contemporaneamente due di queste funzioni). Il fine dell'anestesia \u00e8 di indurre temporaneamente la perdita totale della coscienza, con soppressione di ogni tipo di sensibilit\u00e0; le sue maggiori applicazioni riguardano la chirurgia.\nIl responsabile dell'induzione, del mantenimento e della risoluzione dello stato di anestesia generale \u00e8 il medico anestesista.\nFasi dell'anestesia generale.\nInduzione.\nL'induzione dell'anestesia avviene mediante la scelta dei farmaci pi\u00f9 appropriati per il tipo di paziente e di intervento che possono venire o iniettati attraverso un accesso venoso periferico o inalati. Con i farmaci moderni la fase di induzione \u00e8 rapida e non \u00e8 possibile suddividerla in diverse fasi; nel passato, tuttavia, con l'uso di farmaci con onset lento (in particolare il cloroformio) erano stati descritti quattro stadi dell'anestesia (detti di Guedel):\nStadio 1 (Dell'analgesia o del disorientamento): dall'inizio fino alla perdita di coscienza.\nStadio 2 (Dell'eccitamento o del delirium): perdita di coscienza con mantenimento della respirazione spontanea. Il riflesso ciliare \u00e8 scomparso ma gli altri riflessi sono mantenuti.\nStadio 3 (Stadio della anestesia chirurgica): dalla comparsa di paralisi respiratoria. Divisibile in quattro piani:\nMantenimento.\nIl mantenimento dello stato di anestesia generale viene effettuato mediante somministrazione continuata di ipnoinduttori, farmaci analgesici e farmaci miorilassanti. I tempi e le vie di somministrazione dipendono dal tipo di paziente, dal tipo di intervento e dalle caratteristiche dei farmaci somministrati. La somministrazione pu\u00f2 avvenire a boli oppure in infusione continua.\nIn letteratura medica sono documentati rarissimi casi di \"anestesia cosciente\", durante la quale il paziente anestetizzato non mostra alcun riflesso nervoso in risposta a stimoli esterni, segno e sintomi di una qualche Neuropatia periferica, mentre presenta un quadro clinico e dei parametri vitali identici e non distinguibili da un trattamento andato a buon fine, n\u00e9 ad un esame visivo n\u00e9 ad uno strumentale. Col termine inglese \"anesthesia awareness syndrome\" (oppure anche \"intraoperatory awareness\") si indica questo stato di coscienza, dolore, e percezione sensoriale dell'ambiente esterno, associato al ricordo dell'intervento dopo la cessazione dell'effetto apparente esterno dell'anestesia (per la parte rilevabile strumentalmente)\nLa durata di queste esperienze sarebbe fino ad un massimo di 5 minuti, all'inizio o alla fine dell'intervento, legata a sensazioni di panico, soffocamento, dolore proveniente dal corpo, allucinazioni e di morte incipiente.\nRisveglio.\nIl risveglio dall'anestesia generale avviene mediante eliminazione dal corpo per metabolismo dei farmaci o per somministrazione di antidoti o antagonisti.\nAnestetici generali.\nQuesti sono gli anestetici generali pi\u00f9 comunemente utilizzati nella pratica dell'anestesia moderna. Sono suddivisibili in anestetici inalatori e anestetici endovenosi:\nGli anestetici inalatori utilizzati tranne il protossido d'azoto si caratterizzano per la presenza di un elemento (il fluoro), nella composizione chimica e vengono detti alogenati. La farmacocinetica degli anestetici inalatori si caratterizza per una bassa solubilit\u00e0 nel sangue che consente un rapido raggiungimento di concentrazioni efficaci nel sistema nervoso centrale e un rapido smaltimento una volta interrotta la somministrazione.\nTecniche anestetiche.\nL'anestesia generale \u00e8 suddivisa nelle seguenti fasi:\nEsistono molteplici tecniche anestesiologiche legate ai differenti farmaci utilizzabili ed alle vie di somministrazione:"}
{"id": "69129", "revid": "287204", "url": "https://it.wikipedia.org/wiki?curid=69129", "title": "Silvio Rodriguez", "text": ""}
{"id": "69130", "revid": "49", "url": "https://it.wikipedia.org/wiki?curid=69130", "title": "Shoujo-ai", "text": ""}
{"id": "69134", "revid": "1305772", "url": "https://it.wikipedia.org/wiki?curid=69134", "title": "Alte Alpi", "text": "Alte Alpi (in francese \"Hautes-Alpes\") \u00e8 il nome di un dipartimento francese della regione Provenza-Alpi-Costa Azzurra (\"Provence-Alpes-C\u00f4te d'Azur\"). Il suo territorio confina con i dipartimenti di Alpi dell'Alta Provenza (\"Alpes-de-Haute-Provence\") Dr\u00f4me, Is\u00e8re, Savoia (\"Savoie\") e anche con l'Italia a est (citt\u00e0 metropolitana di Torino e provincia di Cuneo, in Piemonte). \u00c8 stato creato dopo la rivoluzione francese, il 4 marzo 1790, in applicazione della legge del 22 dicembre 1789, a partire dal territorio meridionale della provincia del Delfinato e dal territorio settentrionale della provincia di Provenza.\nEtimologia.\nIl nome del dipartimento deriva dal fatto che fino al 1860 qui vi erano le montagne pi\u00f9 alte della Francia, culminanti nel Barre des \u00c9crins (dopo l'annessione della Savoia avvenuta in quell'anno, il primato pass\u00f2 al Monte Bianco). Prima esisteva anche un dipartimento delle \"Basse Alpi\", ma nel 1970 cambi\u00f2 il proprio nome in Alpi dell'Alta Provenza.\nGeografia fisica.\nLa regione \u00e8 essenzialmente montagnosa e nei massicci della regione di Brian\u00e7on (massiccio des \u00c9crins, Massiccio d'Arvan-Villards, ...), le vette raggiungono e superano i 4.000 m (Barre des \u00c9crins, 4102 m). \u00c8 il dipartimento con l'altitudine media pi\u00f9 elevata (pi\u00f9 di 1.000 metri) e comprende il comune pi\u00f9 alto di Europa, Saint-V\u00e9ran, situato a un'altitudine di 2.042 metri. Infine Gap \u00e8 la prefettura francese pi\u00f9 alta. Lo stesso record lo detiene Brian\u00e7on fra le sottoprefetture.\nLe sezioni e sottosezioni alpine che interessano il dipartimento sono:\nDue fiumi raccolgono le acque che scendono dalle Alpi: il Drac, con il suo affluente la Romanche confluisce nell'Is\u00e8re verso Grenoble, ed entra nel Rodano presso Valence, mentre la Durance, con gli affluenti del Guil, dell'Ubaye e del Bu\u00ebch entra nel Rodano presso Avignone. Si citano inoltre la Clar\u00e9e e la S\u00e9veraisse. I fiumi sono interrotti pi\u00f9 volte da dighe, in particolare quella di Serre-Pon\u00e7on sulla Durance, che ha creato un lago artificiale a due bracci.\nLa vallata della Durance costituisce una via di passaggio tra Francia ed Italia e costituisce un limite climatico tra le Alpi settentrionali e le prealpi meridionali, gi\u00e0 mediterranee.\nNella regione sono stati creati, dopo il 1950, i parchi naturali: quello nazionale des \u00c9crins e quello regionale del Queyras.\nStoria.\nIl territorio del dipartimento era abitato dalle trib\u00f9 galliche dei Segusiani (\"Segusio\", Susa), i Caturigi (\"Caturigae\", Chorges), i Brigantini (\"Brigantium\", Brian\u00e7on) e i Tricori (\"Vapincum\", Gap), tutti alleati o dipendenti probabilmente dai Voconzi. Una pi\u00f9 recente ricostruzione, sempre sugli scritti di Polibio, collocaca il passaggio per il Colle dell'Autaret nelle Valli di Lanzo e la discesa a quello che \u00e8 l'attuale comune di Usseglio. Una curiosit\u00e0 \u00e8 che una frazione di Usseglio si chiama Margone (Magone era il fratello di Annibale). Le Valli di Lanzo, patria dei Graioceli, si opposero alla avanzata romana aiutando il condottiero cartaginese nel passaggio delle Alpi \nIl passaggio delle Alpi da parte di Annibale nell'inverno del 218 a.C., nel corso della Seconda guerra punica, avvenne in questa regione, dopo aver vinto l'opposizione dei Caturigi ed essersene fatti degli alleati per la guerra contro i Romani. Successivamente i Caturigi combatterono ancora contro i Romani insieme agli Allobrogi. Pi\u00f9 tardi si opposero al passaggio di Cesare quando questi travers\u00f2 il passo del Monginevro per portare guerra agli Elvezi. All'epoca di Augusto il territorio era sotto il dominio del re Cozio, con capitale a Segusium. Sull'arco trionfale pi\u00f9 tardi eretto in questa citt\u00e0 sono ricordati i nomi dei quattordici popoli che facevano parte del suo regno. Cozio strinse alleanza con i Romani, ottenendo in cambio di mantenere i suoi possedimenti, che passarono a Roma solo dopo la morte del suo successore.\nAlla caduta dell'Impero romano d'Occidente si erano stanziati nella regione i Visigoti e i Burgundi, sostituiti poi dai Franchi. All'inizio del X secolo iniziarono le razzie dei Saraceni, di cui si ricorda in particolare il massacro dei cristiani di Oulx, che in seguito all'episodio prese il nome di \"plebs martyrum\". Diversi toponimi della regione ricordano i \"Maures\" (o \"Barbarins\"). La regione era divisa fra tre piccoli stati indipendenti, con capitali a Embrun, a Brian\u00e7on e a Gap. Pi\u00f9 tardi l'intera regione entr\u00f2 a far parte del Delfinato, retto dai signori del Viennois con il titolo di \"delfini\", conservando tuttavia una certa autonomia nelle locali istituzioni comunali. Nel 1349 il Delfinato entr\u00f2 a far parte del regno di Francia.\nNelle montagne si era diffusa l'eresia dei Valdesi, che fu duramente perseguitata dalle autorit\u00e0 ecclesiastiche. Nel 1485 pi\u00f9 di duemila Valdesi della Vallouise, che si erano rifugiati nella caverna dell\"'Aile-Froide\", sulla montagna del Pelvoux, furono massacrati dopo un assedio di otto giorni e in ricordo dell'episodio la localit\u00e0 prese il nome di \"Baume des Vadois\". La persecuzione ebbe termine solo nel 1500 con Luigi XII.\nLe guerre di religione francesi furono segnate dalla presa di Embrum nel 1585, ad opera di Fran\u00e7ois de Bonne, duca di Lesdigui\u00e8res (ultimo conestabile di Francia e amico di Enrico IV). Nel 1692 la regione fu ancora invasa e devastata dal duca di Savoia Vittorio Amedeo II, che fu finalmente respinto al col di Cabre. Ad evitare altri episodi fu quindi fortificata Brian\u00e7on e costruita la cittadella di Mont-Dauphin ad opera di Vauban. Tra il 1531 e il 1720 la regione fu colpita da tre epidemie di peste e ci furono anche stagioni di carestia.\nDurante la rivoluzione francese numerosi proscritti si rifugiarono sulle montagne. Nel 1815, dopo la fuga dall'Elba, Napoleone I fece tappa a Gap, accolto festosamente dalla popolazione.\nLa prima guerra mondiale caus\u00f2 alte perdite, in particolare presso il reggimento alpino dei \"Diables bleus\" (\"Diavoli blu\"), aggravando lo spopolamento della regione. Nel corso della seconda guerra mondiale il dipartimento fu occupato prima dagli Italiani e poi dai Tedeschi, e fu poi liberato dagli eserciti franco-americani con l'aiuto dei partigiani.\nEconomia.\nFortemente isolata per la mancanza di vie di comunicazione importanti, la regione si \u00e8 parzialmente aperta dopo la costruzione di una ferrovia nel 1875. L'economia \u00e8 prevalentemente rurale (foreste, pascoli, frutta, allevamento, latte, ma anche viti nella valle della Durance).\nUn certo sviluppo ha il turismo, d'estate intorno al lago di Serre-Pon\u00e7on e d'inverno nelle attrezzate stazioni sciistiche di Mont-Gen\u00e8vre, Serre-Chevalier, Vars, les Orres, Risoul, Ce\u00fcze.\nArte e cultura.\nIl museo di Gap conserva resti dell'et\u00e0 del bronzo e ceramiche romane e il mausoleo del conestabile de Lesdigui\u00e8res, opera dello scultore di Lorena, Jacob Richier\nI principali monumenti sono rappresentati dalle fortificazioni militari: oltre alle opere di Vauban a Brian\u00e7on e a Mont-Dauphin, rimangono i castelli di Ch\u00e2teau-Queyras, Tallard e Montmaur.\nSono ancora da citare l'abbazia di Nostra Signora di Boscodon e la cattedrale gotica di Embrun, dedicata a Notre-Dame-des-Rois (Nostra Signora dei Re), di cui i re di Francia erano canonici onorari.\nNel XIV e XV secolo sono presenti diversi affreschi, dovuti soprattutto a pittori piemontesi, mentre al XVII risale la basilica di Notre-Dame-du-Laus.\nNei villaggi e nelle cittadine si possono scoprire abitazioni fortificate o ornate di portici e di architravi scolpiti in legno, opera di artisti anonimi locali o provenienti dall'Italia settentrionale.\nSociet\u00e0.\nEvoluzione demografica.\nLa morfologia del dipartimento spiega la relativa scarsit\u00e0 della popolazione che lo abita. Dopo il 1960 la popolazione ha subito un lieve incremento grazie al turismo."}
{"id": "69135", "revid": "287204", "url": "https://it.wikipedia.org/wiki?curid=69135", "title": "Spettrofotometria XRF", "text": "La spettrofotometria XRF (\"X-ray fluorescence spectroscopy\" o X-ray fluorescence) \u00e8 una tecnica di analisi non distruttiva che permette di conoscere la composizione elementale di un campione attraverso lo studio della radiazione di fluorescenza X. Tale radiazione \u00e8 emessa dagli atomi del campione in seguito a eccitazione (che pu\u00f2 dare anche effetto fotoelettrico), che si ottiene tipicamente irraggiando il campione con raggi X e gamma ad alta energia; effetti analoghi si hanno utilizzando fasci di ioni.\n\u00c8 ampiamente utilizzata in chimica analitica, tecnologie alimentari, geologia, biologia, medicina, fisica dell'atmosfera, metallurgia, studio dei beni culturali.\nPrincipi chimico-fisici.\nQuando un atomo del campione \u00e8 esposto a radiazione incidente di energia opportuna vi \u00e8 una certa probabilit\u00e0 che un elettrone, inizialmente in uno stato di energia formula_1 sia da esso espulso producendo una lacuna; questo fenomeno \u00e8 noto come effetto fotoelettrico. Il sistema viene a trovarsi in una condizione fuori equilibrio, che pu\u00f2 essere ristabilito quando un altro elettrone di energia formula_2 sostituisce il posto lasciato vuoto liberando un fotone di energia formula_3. Non tutte le transizioni tra stati elettronici sono ammesse, ma solo quelle che soddisfano le regole di selezione previste dalla meccanica quantistica. Il termine fluorescenza si riferisce al fatto che in seguito all'irraggiamento si ottiene una riemissione di radiazione con lunghezza d'onda maggiore di quella incidente.\nLa radiazione di fluorescenza emessa da un elemento chimico presenta uno spettro caratteristico con righe ad energie note e tabulate, che dipendono dal suo spettro di livelli energetici e che lo rendono in linea di principio riconoscibile da ogni altro elemento. I livelli energetici atomici sono indicati con la notazione tradizionale, associando alle shell le lettere \"K, L, M...\" partendo dalla pi\u00f9 interna verso la pi\u00f9 esterna. Le righe d'emissione si indicano con la lettera della shell verso la quale si compie la transizione. Per distinguere le righe della stessa famiglia si assegnano le lettere dell'alfabeto greco formula_4, formula_5, formula_6\"...\" in ordine di energia crescente (es. la riga formula_7 \u00e8 la meno energetica tra le righe corrispondenti alle transizioni verso la shell \"L\").\nLe energie generalmente utilizzate (decine di KeV) coinvolgono quasi esclusivamente gli elettroni di core. Questo aspetto giustifica la non distruttivit\u00e0 della tecnica (i legami chimici non vengono alterati) e il carattere prettamente elementale dell'analisi sul campione.\nAnalisi XRF quantitativa.\nDall'esame della fluorescenza X caratteristica emessa dagli atomi si identificano con sicurezza gli elementi chimici. L'aspetto significativo degli spettri X di emissione degli atomi \u00e8 che essi variano con grande regolarit\u00e0 in funzione del numero atomico, come ben mostrato da Henry Moseley. In genere, vengono rilevati tutti gli elementi chimici aventi peso atomico superiore o uguale a quello del sodio.\nQuesto metodo di indagine ha avuto un grande impulso con l'introduzione dei i rivelatori di particelle a stato solido, soprattutto a partire dagli anni '70.\nIn diretta connessione con lo sviluppo di tali rivelatori, si \u00e8 avuto pure un grande sviluppo nel campo delle misure di ionizzazione atomica (fenomeno che precede sempre l'emissione X) per bombardamento con protoni, particelle alfa o pi\u00f9 raramente ioni di atomi pi\u00f9 pesanti.\nTale tecnica \u00e8 indicata come PIXE (Particle induced X-ray emission).\nCon il nome XRF (X-Ray Fluorescence) si indica, per convenzione, la tecnica di analisi nella quale la radiazione ionizzante che provoca l'emissione della fluorescenza caratteristica \u00e8 costituita ancora da raggi X. Questi possono essere prodotti da un tubo o, per i sistemi portatili, essere emessi da radioisotopi (Fe-55, Cd-109, Am-241). A partire dagli anni '90 del secolo scorso, per\u00f2, sono disponibili apparecchi di piccole dimensioni o portatili che usano piccoli tubi RX, in luogo dei radioisotopi, per l'eccitazione.\nSi distinguono due sistemi principali per Analisi XRF:\nLa WD XRF presenta vantaggi di migliore risoluzione di elementi con righe di emissione vicine, soprattutto nella regione dei bassi numeri atomici. Tuttavia richiede per lo pi\u00f9 elevate potenze dei tubi di eccitazione e le apparecchiature sono pi\u00f9 grandi e costose.\nLa ED XRF ha il vantaggio di fornire analisi simultanea di molti elementi e consente di produrre strumenti anche di piccole dimensioni o portatili.\nIl principio della ED XRF \u00e8 impiegato anche nella microanalisi, cio\u00e8 nell'analisi di piccolissime parti di campione che si realizza con un microscopio elettronico a scansione (SEM). In questo caso, l'eccitazione del campione \u00e8 prodotta dallo stesso fascio elettronico che si utilizza per generare l'immagine del campione\nL'analisi qualitativa \u00e8 possibile mediante l'identificazione delle righe X caratteristiche di emissione di ogni elemento chimico, mentre l'analisi quantitativa richiede una opportuna elaborazione dei dati di intensit\u00e0 delle diverse righe X emesse correlati con le analoghe emissioni di campioni standard contenenti quantit\u00e0 conosciute dell'elemento da stimare.\nXRF a riflessione totale (TR-XRF).\nUna evoluzione degli apparati XRF \u00e8 stata realizzata con i sistemi TR-XRF (Total Reflection X Ray Fluorescence) in cui i raggi X emessi dal tubo radiogeno vengono indirizzati verso il campione con un piccolissimo angolo di incidenza. Tale tecnica permette di abbassare notevolmente il livello minimo rivelabile (Minumum Detection Limit, MDL), avvicinando questa tecnica alle caratteristiche delle tecniche pi\u00f9 sensibili. \nData la loro natura estremamente penetrante tali radiazioni sono state utilizzate fin dalla loro scoperta per effettuare osservazioni \"non invasive\" di liquidi biologici per fini diagnostici, ma anche per esaminare il contenuto di involucri sigillati, divenendo una delle tecniche di controllo non distruttivo per eccellenza. La TR-XRF \u00e8 un'ottima tecnica di analisi per:\nPer i campioni solidi negli ultimi anni sono stati sviluppati dei sistemi XRF con raggi X polarizzati per abbassare il livello\nminimo di rivelabilit\u00e0."}
{"id": "69136", "revid": "2175", "url": "https://it.wikipedia.org/wiki?curid=69136", "title": "Spettrometria X", "text": ""}
{"id": "69137", "revid": "196390", "url": "https://it.wikipedia.org/wiki?curid=69137", "title": "Calvizie precoce", "text": ""}
{"id": "69138", "revid": "196390", "url": "https://it.wikipedia.org/wiki?curid=69138", "title": "Alopecia seborroica", "text": ""}
{"id": "69140", "revid": "15756", "url": "https://it.wikipedia.org/wiki?curid=69140", "title": "Dinosauria", "text": "I dinosauri (Dinosauria , 1842) sono un gruppo di sauropsidi diapsidi molto diversificati comparsi durante il Triassico superiore (circa 230 milioni di anni fa) molto probabilmente nel super-continente Gondwana, nella parte che oggi \u00e8 l'America Meridionale. Furono gli animali dominanti durante l'Era mesozoica ma la maggior parte delle specie si estinse alla fine di tale era. Oggi il clade Dinosauria \u00e8 rappresentato dagli uccelli neorniti, diffusi in tutto il mondo.\nI dinosauri sono un gruppo di animali molto diversificato: i soli uccelli censiti contano oltre specie. Basandosi sui fossili i paleontologi hanno identificato oltre 500 generi distinti e pi\u00f9 di specie di dinosauri non aviani. I dinosauri sono rappresentati su ogni continente sia da specie fossili sia da specie attuali (gli uccelli). Alcuni dinosauri erano erbivori, altri carnivori. Molti di essi erano bipedi, mentre altri erano quadrupedi o semibipedi. Molte specie possiedono elaborate strutture \u201cda parata\u201d, come corna e creste (tra i gruppi maggiori ci sono Cerapoda, Ceratosauria, Ornithomimosauria e moltissimi uccelli odierni), e alcuni gruppi estinti svilupparono anche modificazioni scheletriche come armature d'osso e spine (Thyreophora e Marginocephalia). I dinosauri aviani sono i vertebrati volanti dominanti fin dall'estinzione degli pterosauri e le prove suggeriscono che tutti i dinosauri costruissero nidi e deponessero uova, cos\u00ec come fanno gli uccelli odierni. I dinosauri variavano molto in taglia e peso: i pi\u00f9 piccoli teropodi adulti erano lunghi meno di un metro, mentre i pi\u00f9 grandi dinosauri sauropodi potevano raggiungere lunghezze di quasi cinquanta metri ed erano alti decine di metri.\nLa parola \"dinosauro\", coniata dopo i primi ritrovamenti fossili e il riconoscimento che si trattava di resti di rettili, significa \"lucertola mostruosa\", tuttavia i dinosauri non sono filogenicamente lucertole nell'accezione scientifica moderna, costituendo un gruppo ben separato. Il termine \"dinosauro\" \u00e8 anche usato estensivamente, ma non correttamente sul piano tassonomico, per indicare ogni grande rettile vissuto nel Paleozoico e nel Mesozoico, come il pelicosauro \"Dimetrodon\", gli pterosauri alati e gli acquatici ittiosauri, plesiosauri, mosasauri. Fino alla prima met\u00e0 del Novecento gran parte della comunit\u00e0 scientifica riteneva che i dinosauri fossero lenti, poco intelligenti e a sangue freddo. Numerose ricerche a partire dagli anni settanta hanno per\u00f2 indicato che i dinosauri erano animali attivi con un elevato metabolismo e numerosi adattamenti per l'interazione sociale.\nEtimologia.\nIl superordine \"Dinosauria\" deve il suo nome al paleontologo inglese Richard Owen, che lo coni\u00f2 nel 1842. Il termine \u00e8 una combinazione delle parole greche \u03b4\u03b5\u03b9\u03bd\u03cc\u03c2/\"dein\u00f3s\" (pr. classica: ; pr. moderna: ;\"straordinario\" in senso etimologico) e \u03c3\u03b1\u1fe6\u03c1\u03bf\u03c2/\"sa\u00fbros\" (pr. classica: ; pr. moderna: ; \"rettile\" o meglio \"lucertola\").\nI nomi di quasi tutti i dinosauri derivano da parole greche o latine. Una buona parte dei nomi di dinosauri termina con -\"saurus\", che secondo alcuni scienziati vuol dire \"lucertola\" e secondo altri \"rettile\", anche se il significato pi\u00f9 corretto sarebbe \"rettile\" perch\u00e9 i dinosauri non sono propriamente delle lucertole anche se possono sembrarlo a tutta prima in scala. I nomi dei dinosauri sono formati da due o tre parole, un esempio pu\u00f2 essere il dilofosauro (\"Dilophosaurus wetherilli\"), nome formato dalle tre parole \"Dis\" (due), \"Lophus\" (cresta/e), \"Saurus\" (rettile). Dunque il significato completo sarebbe \"Rettile dalle due creste\". Non di rado capita che un dinosauro prenda un nome da chi lo ha scoperto o da un posto dove venne ritrovato. In altri casi il nome viene dedicato a un grande studioso o a comunque un'altra persona: due esempi sono l\"'Othnielia\", nome dedicato al paleontologo Othniel Charles Marsh o la \"Leaellynasaura\", dedicato alla figlia dello scopritore Lea Ellyn.\nDefinizione.\nDefinizione filogenetica.\nNella tassonomia filogenetica i dinosauri sono solitamente definiti come un gruppo che consiste nel \"Triceratops\", i neorniti (uccelli odierni) e il loro ultimo antenato comune (UAC), e tutti i loro discendenti. \u00c8 stato anche suggerito che Dinosauria venga definita tenendo in mente l'UAC di \"Megalosaurus\" e \"Iguanodon\", siccome questi erano tra i tre generi citati da Richard Owen quando riconobbe la validit\u00e0 di Dinosauria. Entrambe queste definizioni hanno come risultato l'inclusione in Dinosauria degli stessi gruppi di animali: \"Dinosauria = Ornithischia + Saurischia\", che consiste nei teropodi (gli uccelli e varie forme bipede e soprattutto carnivore), anchilosauri (quadrupedi erbivori corazzati), stegosauri (quadrupedi erbivori forniti da piastre lungo la schiena), ceratopsi (quadrupedi erbivori cornuti e crestati), ornitopodi (erbivori quadrupedi o bipedi che includono i cosiddetti \"becchi d'anatra\"), e i sauropodomorfi (quadrupedi erbivori con colli e code lunghe).\nGli uccelli sono oggi riconosciuti come l'unica stirpe sopravvissuta dei dinosauri teropodi. Nella tassonomia tradizionale gli uccelli erano considerati come una classe evolutasi separatamente dai dinosauri. La maggior parte dei paleontologi contemporanei respinge tale metodo tradizionale di classificazione in favore alla nomenclatura filogenetica, cio\u00e8 per considerare naturale un gruppo, tutti i discendenti dei suoi membri debbono essere inclusi in esso: gli uccelli quindi sono classificati come appartenenti al sottogruppo Maniraptora dei celurosauri, cio\u00e8 teropodi, che sono saurischi, quindi dinosauri.\nAlbero filogenetico dei dinosauri entro gli arcosauri.\nDescrizione generale.\nA base d'uno delle definizioni gi\u00e0 citate i dinosauri possono essere generalmente descritti come arcosauri con gli arti posteriori tenuti eretti sotto il corpo. Molti gruppi tassonomici sono popolarmente considerati dinosauri, inclusi il pelicosauro \"Dimetrodon\", gli pterosauri alati e gli acquatici ittiosauri, plesiosauri, mosasauri, ma nessuno di essi \u00e8 classificato scientificamente come dinosauri, e nessuno di loro dimostrava la postura eretta degli arti posteriori caratteristica dei dinosauri propriamente detti. I dinosauri erano i vertebrati terrestri dominanti del Mesozoico, particolarmente durante il Giurassico e il Cretaceo. Gli altri gruppi di animali contemporanei dei dinosauri erano limitati in taglia e in nicchia ecologica; i mammiferi per esempio erano normalmente carnivori grandi come roditori che raramente superavano le dimensioni d'un gatto.\nDinosauria \u00e8 sempre stato un gruppo altamente diversificato; secondo uno studio condotto nel 2006, pi\u00f9 di 500 generi di dinosauri non-aviani sono stati identificati con certezza e il numero totale di generi conservati \u00e8 stato calcolato a circa 1850, con 75% di essi ancora da scoprire. Uno studio precedente calcol\u00f2 che esistettero 3400 generi di dinosauri, inclusi molti che non sarebbero stati conservati nei reperti fossili. Fin da settembre 2008 sono state nominate ben 1047 specie. Alcuni sono erbivori o carnivori, mentre altri sono piscivori, insettivori, e onnivori. Bench\u00e9 i dinosauri fossero atavicamente bipedi, come lo sono gli uccelli, alcune specie preistoriche erano quadrupede e certi generi, come \"Ammosaurus\" e \"Iguanodon\", potevano alternare fra il bipedalismo e il quadrupedalismo. Ornamenti cranici come corna e creste erano tratti comuni nei dinosauri e certe specie estinte erano persino forniti di corazze. Bench\u00e9 popolarmente noti per la loro grandezza, molti dinosauri Mesozoici erano di taglia umana o meno, e gli uccelli odierni sono generalmente di taglia molto ridotta. I dinosauri abitano su tutti i continenti e i reperti fossili dimostrano che erano riusciti ad arrivare al dominio globale almeno dal Giurassico inferiore. Gli uccelli odierni occupano la maggior parte di habitat disponibili, da quelli terrestri a quelli marini, e ci sono prove che alcuni dinosauri non-aviani (come \"Microraptor\") potessero volare o planare e che altri, come gli spinosauridi, fossero semiacquatici.\nTratti anatomici caratteristici.\nBench\u00e9 le scoperte abbiano reso difficile presentare una lista consistente dei tratti universalmente posseduti da tutti i dinosauri, quasi tutti i dinosauri scoperti condividono certe modificazioni con l'atavico scheletro arcosauriano o sono indubbiamente i discendenti di dinosauri pi\u00f9 antichi che dimostrano queste modificazioni. Sebbene certi gruppi di dinosauri pi\u00f9 recenti dimostravano questi tratti in un modo ancora pi\u00f9 modificato, sono considerati tipici di Dinosauria; i dinosauri pi\u00f9 antichi li possedevano e li lasciarono ai loro discendenti. Tali modificazioni, che hanno origine nell'ultimo antenato comune d'un certo gruppo tassonomico, sono nominati le sinapomorfie del gruppo.\nUna valutazione dettagliata delle interrelazioni degli arcosauri condotto da S. Nesbitt conferm\u00f2 o trov\u00f2 le seguenti 12 sinapomorfie:\nNesbitt scopr\u00ec un ulteriore numero di sinapomorfie potenziali e ignor\u00f2 quelle precedentemente suggerite che poi si rivelarono come tratti in comune con i silesauridi (un gruppo imparentato con i dinosauri), inclusi un tocantere anteriore grande, i secondi e quarti metatarsali di lunghezze diverse, un contatto ridotto tra l'ischio e l'osso pubico, la presenza d'una cresta cnemiale sulla tibia, e un processo ascendente sull'astragalo.\nCi sono altri tratti scheletrici condivisi fra i dinosauri, per\u00f2 questi tratti con sono considerati sinapomorfie siccome sono condivisi con altri arcosauri o non sono presenti in tutti i dinosauri primitivi. Essendo diapsidi, i dinosauri ancestrali possedevano due paia di finestre temporali (aperture craniche dietro le orbite) e essendo membri dell'Archosauria possedevano ulteriori aperture nel muso e sulla mascella inferiore. Altre caratteristiche una volta credute d'essere sinapomorfie furono perlopi\u00f9 scoperte in animali che precedevano i dinosauri o furono assenti nei dinosauri primitivi, evolvendosi indipendentemente in vari gruppi di dinosauri. Questi includono una scapola allungata, un osso sacro composto da tre o pi\u00f9 vertebre fuse, e un cotile con una perforazione nel centro della sua superficie interna. Un'altra difficolt\u00e0 nel determinare i tratti puramente caratteristici dei dinosauri sta nel fatto che i dinosauri primitivi e gli altri arcosauri del tardo Triassico sono spesso malcompresi o cos\u00ec simili d'essere identificati erroneamente.\nI dinosauri stavano eretti sugli arti posteriori in un modo simile ai mammiferi, ma diversamente dagli altri rettili che avevano una postura divaricata. Questa postura era possibile grazie allo sviluppo d'una nicchia laterale nel bacino e un enartrosi del femore rivolto all'interno. La postura eretta permise ai dinosauri di respirare con pi\u00f9 facilit\u00e0 mentre si muovevano, permettendo loro livelli d'attivit\u00e0 superiori a quelli dei rettili \"divaricati\". Gli arti colonnari probabilmente furono cruciali nell'evoluzione di specie grandi, riducendo lo sforzo sulle gambe. Questo tratto fu sviluppato anche in certi arcosauri non-dinosauri, inclusi i rauisuchiani.\nStoria evolutiva.\nOrigini.\nI dinosauri si distinsero dai loro antenati arcosauri tra il Triassico medio e superiore, circa venti milioni di anni dopo l'estinzione di massa del Permiano\u2013Triassico, che risult\u00f2 nella morte di circa 95% della vita terrestre. Le datazioni radiometriche dei fossili del dinosauro primitivo argentino \"Eoraptor lunensis\" stabiliscono la sua presenza nei ritrovamenti fossili di quel periodo. I paleontologi credono che \"Eoraptor\" potesse assomigliare all'antenato comune di tutti i dinosauri. Se ci\u00f2 \u00e8 vero, le sue caratteristiche farebbero pensare che i primi dinosauri fossero piccoli predatori bipedi. La scoperta di ornitodiri primitivi, simili ai dinosauri (come \"Marasuchus\" e \"Lagerpeton\") negli strati del Triassico medio nell'Argentina sostiene questa ipotesi; le analisi sui fossili scoperti indicano che questi animali erano infatti piccoli carnivori bipedi. \u00c8 probabile che i dinosauri apparvero 243 milioni di anni fa, come dimostrato dai resti dell'antichissimo \"Nyasasaurus\", ma questi resti sono troppo incompleti per concludere se appartenessero a dinosauri o a animali imparentati.\nQuando apparvero, i dinosauri non erano gli animali terrestri dominanti. Gli ambienti terrestri erano gi\u00e0 occupati da varie forme di archosauromorfi e terapsidi, come i cinodonti e i rincosauri. I loro concorrenti principali erano gli pseudosuchi, come gli aetosauri, gli ornithosuchidi e i rauisuchi, che al tempo avevano pi\u00f9 successo dei dinosauri. La maggior parte di questi altri animali si estinse in uno o due eventi durante il Triassico. Il primo, a circa 215 milioni di anni fa, risult\u00f2 nell'estinzione di vari arcosauromorfi primitivi, inclusi i protorosauri. Gli altri arcosauri primitivi (inclusi gli aetosauri, gli ornitosuchidi, i fitosauri, e i rauisuchi) ebbero la loro fine 200 milioni di anni fa durante l'estinzione di massa del Triassico-Giurassico. I rincosauri e i dicinodonti sopravvissero in certe zone almeno fino al Noriano inferiore-medio e il Retico inferiore, bench\u00e9 la data precisa della loro estinzione sia ancora sconosciuta. La loro scomparsa apr\u00ec le nicchie ecologiche vuote ai coccodrillomorfi, i dinosauri, i mammiferi, gli pterosauri, e le tartarughe. Le prime stirpe dei dinosauri primitivi si diversificarono durante le epoche Carniane e Noriane del Triassico, impadronendosi delle nicche dei gruppi estinti.\nEvoluzione e paleobiogeografia.\nTriassico-Giurassico.\nL'evoluzione dei dinosauri post-Triassici segue i cambiamenti nella vegetazione e la posizione dei continenti. Nel Triassico superiore e il Giurassico inferiore i continenti erano connessi in una massa continentale nominata Pangea e i dinosauri contemporanei consistevano per la maggior parte di carnivori coelofisoidi e sauropodomorfi erbivori. Le piante ginnosperme (soprattutto le conifere), fonti di cibo potenziali, si sparsero durante il Triassico superiore. I sauropodomorfi primitivi non erano forniti di meccanismi digestivi orali sofisticati, quindi avrebbero dovuto frammentare il cibo una volta in fondo all'apparato digerente. L'omogeneit\u00e0 generale dei dinosauri continu\u00f2 fino al Giurassico medio e inferiore, quando la maggior parte delle localit\u00e0 conteneva predatori come ceratosauri, spinosauroidi, e carnosauri e erbivori come gli stegosauriani e i sauropodi grandi. Esempi di ci\u00f2 si trovano nella formazione Morrison del nordamerica e gli strati di Tendaguru in Tanzania. I dinosauri cinesi per\u00f2 mostravano delle differenze, con teropodi sinraptoridi specializzati e dinosauri dal collo lungo inusuali come \"Mamenchisaurus\". Gli anchilosauriani e gli ornitopodi divennero sempre pi\u00f9 comuni, mentre i prosauropodi s'estinsero. Le piante pi\u00f9 diffuse erano i coniferi e gli pterofiti. I sauropodi, come i loro predecessori prosauropodi, non erano forniti di meccanismi di digestione orali sofisticati, ma gli ornitischi cominciarano a sviluppare vari modi per frammentare il cibo in bocca, inclusi strutture simili a guance e la capacit\u00e0 di muovere la mascella inferiore lateralmente durante il masticamento. Un altro evento evolutivo notevole durante il Giurassico fu l'apparizione dei primi uccelli, discesi da celurosauri maniraptoriani.\nCretaceo in poi.\nCon la frammentazione continua di Pangea e l'inizio del Cretaceo inferiore, i dinosauri cominciarono a differenziarsi ulteriormente. Questo periodo vide l'espansione degli anchilosauriani, gli iguanodontiani, e i brachiosauridi in Europa, nordamerica e il nordafrica. Nell'ultimo continente, questi furono in seguito soppiantati dai teropodi spinosauridi e carcarodontosauridi e i sauropodi rebbachisauridi e titanosauriani, che colonizzarono anche il sudamerica. In Asia, i celurosauri maniraptoriani come i dromaeosauridi, i troodontidi, e gli oviraptorosauriani divennero fra i teropodi pi\u00f9 comuni, mentre gli anchilosauridi e i ceratopsiani primitivi come \"Psittacosaurus\" divennero erbivori ecologicamente importanti. Nel frattempo, l'Australia divenne la dimora di numerosi gruppi di anchilosauri primitivi, ipsilofodontidi, e iguanodontiani. Gli stegosauriani sembrano essere estinti a un certo punto durante il Cretaceo. Un cambiamento notevole nell'ambiente del Cretaceo inferiore fu l'evoluzione delle piante angiosperme. Contemporaneamente, certi dinosauri erbivori svilupparono metodi pi\u00f9 sofisticati per frammentare oralmente il cibo. I ceratopsiani evolsero un metodo di affettare le piante con denti ammucchiati insieme in batterie, e gli iguanodontiani raffinarono i loro apparati masticatori, arrivando al loro apice negli adrosauri.\nNel tardo Cretaceo, la terra fu dominata da tre gruppi generali di dinosauri; nel Nordamerica e l'Asia, i teropodi principali erano i tirannosauridi e vari tipi piccoli maniraptoriani, con un insieme predominante di erbivori ornitischi come gli adrosauridi, i ceratopsiani, gli anchilosauridi, e i pachycephalosauriani. Nei continenti del sud che formavano la Gondwana ormai in uno stato di frammentazione, i teropodi pi\u00f9 comuni erano gli abelisauridi, mentre gli erbivori pi\u00f9 numerosi erano i sauropodi titanosauriani. In Europa, i dinosauri pi\u00f9 prevalenti erano i dromaeosauridi, gli iguanodontiani rhabdodontidi, i nodosauridi, gli anchilosauriani, e i sauropodi titanosauriani. I fiori erano in uno stato d'espansione, e le prime erbe apparirono alla fine del Cretaceo. Gli adrosauridi e i ceratopsiani si diversificarono notevolmente nel nordamerica e l'Asia. Anche i teropodi si diversificarono in questo periodo, con l'apparenza di forme erbivore e onnivore come i terizinosauridi e gli ornitomimosauri.\nL'estinzione di massa del Cretaceo-Paleocene circa 65 milioni di anni fa alla fine del Cretaceo condusse alla morte di tutti i gruppi di dinosauri tranne gli uccelli neornitini. Le stirpi sopravvissute di uccelli neornitini, inclusi gli antenati dei ratiti, i polli e le anatre, e una variet\u00e0 di uccelli acquatici, si diversificarono rapidamente all'inizio del periodo Paleogene, usurpando le nicchie ecologiche lasciate libere dall'estinzione dei gruppi di dinosauri Mesozoici come gli enantiorniti arboricoli, gli esperorniti acquatici, e persino i teropodi carnivori pi\u00f9 grandi nella forma dei temibili forusracidi, mentre erano presenti anche forme terricole erbivore come \"Gastornis\". I neorniti furono per\u00f2 incapaci di rimpadronirsi della maggior parte delle nicchie terrestri, che furono monopolizzate dai mammiferi.\nClassificazione e tassonomia.\nClassificazione.\nI dinosauri sono arcosauri, come i moderni coccodrilli. Entro gli arcosauri, i dinosauri si differenziano per le loro dimensioni ma soprattutto per la posizione delle loro gambe, queste infatti si estendono direttamente sotto il corpo, mentre quelli delle lucertole e dei coccodrilli si divaricano sui fianchi.\nTassonomia.\nCollettivamente, il clade dei dinosauri si biforca in due rami; Saurischia e Ornithischia. Saurischia include i taxa che condividono un antenato comune pi\u00f9 vicino agli uccelli che a Ornithiscia, mentre quest'ultimo include tutti i taxa con un antenato comune pi\u00f9 vicino a \"Triceratops\" che a Saurischia. Anatomicamente, questi due gruppi possono essere distinti dalla struttura dei loro bacini. I saurischi - dal greco \"sauros\" (\u03c3\u03b1\u1fe6\u03c1\u03bf\u03c2) e \"ischion\" (\u1f30\u03c3\u03c7\u03af\u03bf\u03bd) - ritenevano la struttura dei loro antenati, con un osso pubico rivolto in avanti. In certi gruppi, l'osso pubico si rivolse all'indietro nel corso della loro evoluzione (come nel caso di \"Herrerasaurus\", i terizinosauridi, i dromaeosauridi, e gli uccelli). Saurischia include i teropodi (bipedi con una marea di diete diverse) e i sauropodomorfi (erbivori dal collo lungo).\nIn contrasto, gli ornitischi - dal greco \"ornitheios\" (\u1f40\u03c1\u03bd\u03af\u03b8\u03b5\u03b9\u03bf\u03c2) e \"ischion\" (\u1f30\u03c3\u03c7\u03af\u03bf\u03bd) \u2014 avevano un pube superficialmente simile a quello degli uccelli, cio\u00e8 con l'osso pubico rivolto all'indietro. Ornithischia include una variet\u00e0 di generi principalmente erbivori.\nDimensioni.\nLe prove pi\u00f9 recenti indicano che le dimensioni medie dei dinosauri erano in flusso costante durante il Mesozoico. La maggior parte dei teropodi predatori pesavano circa 10- chili (molto elevato in confronto alla media di 10-100 dei mammiferi carnivori odierni).\nI dinosauri pi\u00f9 grossi e pesanti erano i sauropodi. I pi\u00f9 piccoli sauropodi erano pi\u00f9 grandi di qualunque altro essere nel loro habitat e i pi\u00f9 grandi erano di un ordine di grandezza maggiore di qualunque altro essere abbia mai camminato sulla Terra. Anche il \"Paraceratherium\", il mammifero terrestre pi\u00f9 grande conosciuto, era piccolissimo in confronto ai giganteschi sauropodi. Solo pochi animali acquatici si avvicinano a tali dimensioni; tra questi la balenottera azzurra \u00e8 la pi\u00f9 grande, giungendo fino a 150-180 tonnellate e a di lunghezza.\nVarie ipotesi sono state proposte per capire i vantaggi di tale grandezza, incluso che fosse ideale per proteggersi dai predatori, che riducesse il consumo energetico, che prolungasse la vita, ma potrebbe darsi che il vantaggio pi\u00f9 importante riguardasse l'alimentazione. Gli animali di grandi dimensioni sono pi\u00f9 efficienti nella digestione che quelli di taglia piccola, poich\u00e9 il cibo trascorre pi\u00f9 tempo nei loro apparati digerenti: ci\u00f2 permette loro di nutrirsi anche di cibi di valore calorico pi\u00f9 basso. I resti dei sauropodi si trovano soprattutto nelle formazioni rocciose che si ritiene una volta costituissero zone secche. L'abilit\u00e0 di consumare enormi quantit\u00e0 di cibi di basso nutrimento sarebbe stato un notevole vantaggio in tali ambienti.\nIl pi\u00f9 piccolo e il pi\u00f9 grande.\nSiccome solo una percentuale minuscola di animali si fossilizzano, e la maggior parte degli ultimi rimangono sotterrati, \u00e8 probabile che gli scienziati non saranno mai certi di quali dinosauri fossero i pi\u00f9 grandi o piccoli. Pochi degli esemplari scoperti sono completi e le impronte di pelle e di altri tessuti molli sono rari. Ricostruire uno scheletro completo a base delle dimensioni e le morfologie di generi simili o imparentati rimane un'arte inesatta, e ricostruire la muscolatura di tali animali \u00e8 pressappoco un processo di congettura educata.\nLe stime pi\u00f9 affidabili sul dinosauro pi\u00f9 alto e pesante, in base a scheletri pi\u00f9 o meno completi, riguardano \"Giraffatitan brancai\" (in passato considerato una specie di \"Brachiosaurus\"). I suoi resti fossili furono scoperti in Tanzania tra 1907 e 1912. Le ossa di vari esemplari di simili dimensioni furono incorporati allo scheletro in mostra al Museum f\u00fcr Naturkunde a Berlino; questa ricostruzione \u00e8 alta 12 metri e lunga 21,8-22,5 metri, e si stima che pesasse - chili in vita. Il dinosauro completo pi\u00f9 lungo \u00e8 \"Diplodocus\", lungo 27 metri e scoperto nel Wyoming negli Stati Uniti nel 1907.\nCi furono dinosauri ancora pi\u00f9 grandi, ma i dati su di loro si basano su resti frammentari. La maggior parte degli erbivori pi\u00f9 grandi conosciuti fu scoperta negli anni settanta o dopo, e e includeva l'enorme \"Dreadnoughtus schrani\" (lungo 26 metri), \"Argentinosaurus\" (pesante - chili), \"Diplodocus hallorum\" (lungo 33,5 metri), \"Supersaurus\" (lungo 33 metri), e \"Sauroposeidon\" (alto 18 metri). Il pi\u00f9 lungo e pesante di tutti potrebbe essere stato \"Amphicoelias fragillimus\", conosciuto solo per una vertebra parziale ormai perduta. Estrapolando dalla illustrazione di questo osso, l'animale avrebbe potuto essere lungo 58 metri e pesante chili.\nIl dinosauro carnivoro pi\u00f9 grande conosciuto \u00e8 \"Spinosaurus\", lungo 15 metri e pesante 6-7 tonnellate Altri teropodi carnivori di dimensioni enormi includevano \"Giganotosaurus\", \"Carcharodontosaurus\" e \"Tyrannosaurus\".\nIl dinosauro pi\u00f9 piccolo conosciuto \u00e8 il colibr\u00ec di Elena (Mellisuga helenae), lungo solo cinque centimetri e pesante 1,8 grammi. Al di fuori degli uccelli odierni, i dinosauri pi\u00f9 piccoli erano grandi come piccioni. I dinosauri non-aviani pi\u00f9 piccoli furono infatti quelli pi\u00f9 imparentati agli uccelli. \"Anchiornis huxleyi\", per esempio, misurava solo 35 centimetri di lunghezza, e pesava solo 110 grammi. I dinosauri non-aviani erbivori pi\u00f9 piccoli includevano \"Microceratus\" e \"Wannanosaurus\", entrambi lunghi 60 centimetri.\nPaleobiologia.\nLa conoscenza dei dinosauri deriva da una variet\u00e0 di ritrovamenti fossili e non fossili, tra cui ossa fossilizzate, coproliti, tracce di deambulazione, gastroliti, piume, impronte della pelle, tessuti molli e organi interni.\nMolti campi di studio contribuiscono a farci capire il mondo dei dinosauri, tra cui la fisica, la chimica, la biologia e le scienze della terra (delle quali la paleontologia \u00e8 una branca). Due campi di studio sui dinosauri d'interesse particolare sono sulla loro grandezza e il loro comportamento.\nComportamento.\nMolti uccelli odierni sono molto sociali, spesso vivendo in stormi. \u00c8 generalmente accettato che alcuni comportamenti in comune tra gli uccelli e i coccodrilli (i parenti moderni pi\u00f9 stretti degli uccelli) fossero condivisi anche dai dinosauri estinti. Le interpretazioni sul comportamento di specie estinte si basano di solito sulla posa degli scheletri e sul loro habitat, su simulazioni della loro biomeccanica attraverso i computer, e su confronti con animali moderni in nicchie ecologiche analoghe.\nLe prime prove di comportamenti sociali nei dinosauri non-aviani furono scoperte nel 1878 a Bernissart in Belgio, quando furono rinvenuti 31 fossili di \"Iguanodon bernissartensis\" ammucchiati in una fossa dove si ipotizza furono annegati. Altri siti che mostrano morti di massa sono stati ulteriormente scoperti. Questi, insieme a un numero elevato di orme di individui diversi in un solo luogo, indicano che comportamenti gregari erano comuni in molte specie di dinosauro. Le orme di centinaia o persino migliaia di adrosauridi indicano che essi vivessero in branchi enormi, come gli odierni bisonti americani e springbok. Le orme dei sauropodi dimostrano che questi animali viaggiavano in gruppi composti di specie diverse (almeno a Oxfordshire, Inghilterra), bench\u00e9 non ci siano prove di strutture specifiche da branco. \u00c8 possibile che il congregare in branchi si sia evoluto per motivi di difesa, per scopi migratori, o per fornire protezione alla prole. Ci sono prove che molti tipi di dinosauri con tassi di crescita lenti formavano aggregazioni di individui immaturi. Un esempio di questo fenomeno si trova in un sito della Mongolia Interna, dove sono stati rinvenuti i resti di pi\u00f9 di 20 \"Sinornithomimus\" di varie et\u00e0 (tra 1-7 anni). Questo assemblaggio \u00e8 stato interpretato come un gruppo sociale che fin\u00ec incastrato nel fango. L'ipotesi che i dinosauri fossero gregari si \u00e8 estesa a raffigurare certi teropodi carnivori come predatori che cacciavano in branco per abbattere le prede grosse. Un tale stile di vita per\u00f2 \u00e8 raro negli uccelli odierni, nei coccodrilli e negli altri rettili, e le prove tafonomiche che suggeriscono comportamenti di caccia sociali simili a quelli dimostrati da cacciatori mammiferi (come nel caso di \"Deinonychus\" e \"Allosaurus\") possono anche essere interpretati come i risultati di lotte fatali tra animali nell'atto di mangiare le carcasse, come fanno molti predatori diapsidi.\n\u00c8 probabile che le creste e le clamidi di certi dinosauri (come nel caso di certi marginocefali, teropodi e adrosauridi lambeosaurini) fossero troppo fragili per essere utilizzate come armi difensive, quindi \u00e8 pi\u00f9 probabile che fossero usate come ornamenti durante gli scontri o il corteggiamento, sebbene non si conosca molto sul comportamento territoriale e sessuale dei dinosauri. Si sa che i teropodi, almeno, si scontravano in lotte aggressive, come evidenziato dai segni di denti rinvenuti sui loro crani.\nDal punto di vista etologico, uno dei fossili pi\u00f9 importanti fu scoperto nel deserto del Gobi nel 1971. Esso mostrava un \"Velociraptor\" nell'atto di attaccare un \"Protoceratops\", cos\u00ec fornendo prove dirette che dimostravano che i dinosauri a volte si attaccavano. Ulteriori prove di predazione contro prede viventi si trovano sulla coda d'un \"Edmontosaurus\", che mostra segni di guarigione dopo un morso di tirannosauro. Fu confermato nel 2003 che alcuni dinosauri fossero cannibali con la scoperta di segni di denti sullo scheletro del carnivoro \"Majungasaurus\" in Madagascar.\nStudi comparativi tra gli anelli sclerotici dei dinosauri (inclusi gli uccelli) e altri rettili sono stati usati per inferire le attivit\u00e0 quotidiane dei dinosauri. Bench\u00e9 sia stato suggerito che la maggior parte dei dinosauri fossero attivi durante il giorno, questi studi hanno dimostrato che i piccoli dinosauri carnivori come i dromaeosauridi, \"Juravenator\", e \"Megapnosaurus\" fossero infatti notturni. Gli erbivori e gli onnivori di taglia grande o media come i ceratopsiani, i sauropodomorfi, gli adrosauridi, e gli ornitomimosauri potrebbero invece essere stati catemerali (attivi durante il giorno in intervalli brevi), sebbene il piccolo ornitischio \"Agilisaurus\" fosse dedotto d'essere diurno.\nIn base a prove rinvenute da dinosauri come \"Oryctodromeus\", certe specie di dinosauri ornitischi sembrano essere stati animali fossori (animali che vivono sottoterra). Molti uccelli odierni sono arboricoli, e molti esemplari Mesozoici, specialmente gli enantiorniti, dimostrano prove di comportamenti analoghi. Bench\u00e9 certi dinosauri non-aviani come i dromaeosauridi (specialmente \"Microraptor\") potrebbero essere stati anch'essi arboricoli, la maggior parte sembrano essere stati soprattutto terricoli. La scienza della biomeccanica in particolare ha fornito dati importanti nello studio della locomozione dei dinosauri. Gli studi sulle forze esercitate dai muscoli e la gravit\u00e0 sullo scheletro, per esempio, danno indizi su quanto veloce potessero muoversi. Altri studi biomeccanici hanno tentato di dimostrare se i diplodocidi potessero generare un boom sonico con movimenti a frusta della coda, o se i sauropodi potessero galleggiare.\nComunicazione.\nGli uccelli moderni sono ben noti per la loro comunicazione visuale e vocale, e un gran numero di dinosauri possedevano un vasto repertorio di strutture ornamentali, rivelandoci che la comunicazione visuale \u00e8 sempre stata importante nella biologia dei dinosauri. L'evoluzione delle loro capacit\u00e0 vocali per\u00f2 ha meno certezza. Nel 2008, il paleontologo Phil Senter esamin\u00f2 le prove di vocalizzazione nei dinosauri, scoprendo che, al contrario dell'immagine popolare, era probabile che la maggior parte dei dinosauri Mesozoici non fosse capace di vocalizzare (sebbene le creste cave dei lambeosaurini potessero essere state usate come camere risonanti). Arriv\u00f2 a questa conclusione studiando la distribuzione degli organi vocali dei rettili e degli uccelli odierni. Scopr\u00ec che le corde vocali nella laringe si sono evolute ripetutamente nei rettili, inclusi i coccodrilli, che possono produrre ruggiti gutturali. Gli uccelli, in contrasto, non sono forniti d'una laringe. I loro vocalizzi sono infatti prodotti dal siringe, un organo esclusivamente aviano che non corrisponde direttamente alla laringe, indicando che si evolse indipendentemente dagli organi vocali dei rettili. Per funzionare, la siringe dipende dai sacchi aeriferi distribuiti entro il corpo dell'uccello, specificamente il sacco aerifero clavicolare presso la forcula. Questo sacco aerifero lascia segni chiari sulle ossa, soprattutto sull'omero. Sebbene i sacchi aeriferi siano una caratteristica esclusiva dei dinosauri saurischi, il sacco aerifero clavicolare necessario per vocalizzare non appare nei reperti fossili fino agli enantiorniti. Un'eccezione \u00e8 visibile in \"Aerosteon\", che probabilmente svilupp\u00f2 i sacchi aeriferi clavicolari indipendentemente dagli uccelli per motivi oltre la vocalizzazione.\nI dinosauri pi\u00f9 primitivi con prove d'una siringe adatta al vocalizzare sono gli uccelli enantiorniti. \u00c8 probabile che i dinosauri pi\u00f9 antichi della stirpe che condusse agli uccelli non potessero vocalizzare. Ci sono per\u00f2 varie prove che dimostrano che i dinosauri Mesozoici comunicavano soprattutto visualmente attraverso le corna, le clamidi, le creste, le vele, e il piumaggio. Ci\u00f2 \u00e8 simile a certi gruppi di rettili moderni come le lucertole; gli esemplari pi\u00f9 grandi sono silenziosi, ma comunicano attraverso la postura e il colore.\nIn pi\u00f9, \u00e8 possibile che i dinosauri Mesozoici usassero altri metodi per produrre suoni. Altri animali, inclusi i rettili e gli uccelli, usano vari suoni non vocali, inclusi sibili, bruxismi, schizzi d'acqua, e il battito delle ali.\nRiproduzione.\nTutti i dinosauri covano uova amniotiche con gusci duri composti principalmente di carbonato di calcio. Le uova sono solitamente deposte in un nido. Molte specie costruiscono nidi molto elaborati, inclusi coppe, duomi, piatti, fosse, monticelli, o tane. Alcune specie moderne per\u00f2 non costruiscono nidi; l'\u00f9ria comune cova le uova sulle rocce nude, mentre i maschi di pinguino imperatore tengono le uova tra il corpo e le zampe. Gli uccelli primitivi e molti dinosauri non-aviani spesso covavano le uova in nidi collettivi, con i maschi che li incubano. Sebbene gli uccelli odierni siano forniti d'un solo ovidotto, gli uccelli primitivi e i dinosauri ne possedevano due come i coccodrilli. Certi dinosauri non-aviani come \"Troodon\" covavano le uova in modo iterativo; l'adulto avrebbe covato un paio di uova ogni due giorni, ritardando l'incubazione finch\u00e9 non avesse prodotto tutte le uova per poi assicurarsi una schiusura simultanea di esse.\nDurante la gravidanza, le femmine sviluppano un osso speciale (detto osso midollare) entro la superficie esterna dell'osso e il midollo. Questo osso \u00e8 ricco di calcio, e viene utilizzato per formare i gusci delle uova. Certi esemplari di dinosauri preistorici, come \"Tyrannosaurus\" dimostrano la presenza di questo osso, e ci\u00f2 pu\u00f2 essere usato per inferire decisamente il sesso d'un esemplare fossile. Ulteriori scoperte dimostrarono la presenza dell'osso midollare in esemplari di \"Allosaurus\" e \"Tenontosaurus\". Siccome la stirpe che condusse a \"Tyrannosaurus\" e \"Allosaurus\" si era distinta dalla stirpe di \"Tenontosaurus\" molto anticamente nel corso dell'evoluzione, ci\u00f2 indica che lo sviluppo di tessuto midollare sia un tratto generale di tutti i dinosauri.\nUn tratto comune negli uccelli odierni consiste nella cura delle prole da parte dei genitori. La scoperta di una serie di nidi di \"Maiasaura\" nel 1978 dimostr\u00f2 che, tra gli ornitopodi, la cura dei giovani continuava molto dopo la schiusura delle uova. \u00c8 possibile che questo comportamento fosse condiviso da tutti i dinosauri. Infatti, fu dimostrato nel 1997 che persino i sauropodi titanosauriani della Patagonia covavano le uova collettivamente. Un esemplare di \"Citipati osmolskae\" rinvenuto in Mongolia nel 1993 fu scoperto in una posizione accovacciata simile a quella assunta dai polli, cos\u00ec dimostrando che questo usasse uno strato di piume per tener caldo le uova. L'ipotesi della cura da parte dei genitori \u00e8 appoggiata da altre scoperte. Un embrione, probabilmente del prosauropode \"Massospondylus\", fu scoperto totalmente sdentato, cos\u00ec suggerendo che una certa cura fu necessaria per nutrirlo. Delle orme rinvenute a Skye in Scozia confermano che gli ornitopodi si prendevano cura dei piccoli. Sono stati rinvenuti i nidi e le uova della maggior parte dei gruppi di dinosauri principali, e sembra probabile che tutti i dinosauri prendevano cura delle prole sia prima che dopo la schiusura delle uova. Tutto ci\u00f2 potrebbe spiegare che alcuni dinosauri avevano sviluppato sia l'istinto materno che anche (seppur in minor numero di specie) l'istinto paterno, proprio come i mammiferi e gli uccelli contemporanei, caratteristiche che non s'incontrano in nessun rettile vivente.\nFisiologia.\nSiccome entrambi i coccodrilli e gli uccelli moderni sono forniti di cuori con quattro cavit\u00e0 (sebbene siano molto modificati nei coccodrilli), \u00e8 probabile che questo tratto sia stato presente in tutti gli arcosauri, inclusi i dinosauri. Bench\u00e9 non ci siano dubbi che gli uccelli siano endotermici (a sangue caldo), si \u00e8 dibattuto sin dagli anni sessanta quanto questo tratto estenda lungo la stirpe dei dinosauri. Ci sono disaccordi su s\u00e9 i dinosauri non-aviani fossero endotermici, ectotermici, o una combinazione dei due.\nQuando i primi dinosauri non-aviani furono scoperti, i paleontologi ipotizzarono che fossero ectotermici (a sangue freddo), cos\u00ec supponendo che fossero creature lente e inattive, bench\u00e9 molti rettili moderni sono veloci e agili malgrado la loro dipendenza su fonti esterne di calore per regolare la loro temperature corporea. L'idea che i dinosauri fossero ectotermici rimase indiscusso, fino a quando Robert T. Bakker, un sostenitore dell'endotermia, pubblic\u00f2 un documento influente sul soggetto nel 1968.\nProve moderne indicano che persino i dinosauri non-aviani vivevano in climi temperati relativamente freddi, e che almeno alcune specie primitive avrebbero regolato la loro temperatura corporea attraverso mezzi interni (attraverso la massa nelle specie grandi e con piume o altri tipi d'apparati tegumentari nelle specie pi\u00f9 piccole). Prove dimostranti l'endotermia nei dinosauri non-aviani includono la scoperta di dinosauri polari nell'Australia e l'Antartide. Sono stati persino rinvenuti tracce di vasi sanguigni nelle ossa che corrispondono a quelli di animali a sangue caldo. Il dibattito scientifico riguardo ai modi specifici in cui i dinosauri evolvettero il loro sistema di termoregolazione continua.\nNei dinosauri saurischi, il metabolismo elevato fu sostenuto dallo sviluppo del sistema respiratorio aviano, caratterizzato d'un sistema di sacchi aeriferi che si estendevano dai polmoni e infiltravano le ossa, rendendole cave. Un tale sistema avrebbe permesso ai dinosauri un tasso d'attivit\u00e0 superiore a quello dei mammiferi di dimensioni simili. Oltre essere un sistema molto efficiente per assimilare l'ossigeno, il rapido flusso d'aria sarebbe stato un meccanismo efficace per impedire il surriscaldamento corporeo, un tratto essenziale negli animali attivi ma troppo grandi per espellere il calore attraverso la pelle.\nCome gli altri rettili, i dinosauri sono principalmente uricotelici, cio\u00e8, i loro reni estraggono discariche nitrogenose dal sangue per poi espellerle come acido urico (invece di urea o ammoniaca) attraverso le uretere nell'intestino. Nella maggior parte delle specie, l'acido urico viene espulso insieme alle feci come una massa semisolida. Certi uccelli odierni per\u00f2 (come i colibr\u00ec) possono essere facoltativamente ammonotelici, espellendo la maggior parte delle loro discariche nitrogenose nella forma dell'ammoniaco. Perlopi\u00f9, i dinosauri espellono creatina, al contrario dei mammiferi che espellono creatinina. Molte specie rigurgitano le borre, e ci sono borre fossilizzate probabilmente rintracciabili a dinosauri cretacici.\nL'origine degli uccelli.\nLa possibilit\u00e0 che i dinosauri fossero gli antenati degli uccelli fu prima proposto da Thomas Henry Huxley nel 1868. Questa teoria fu abbandonata nei primi anni del ventesimo secolo quando Gerhard Heilmann propose che fossero invece discesi da tecodonti generalizzati. Una delle prove proposte fu la supposta mancanza di clavicole nei dinosauri. Ulteriori scoperte per\u00f2 mostrarono che le clavicole non erano assenti nei dinosauri, e alcuni erano persino forniti di forcule (detto anche \"osso dei desideri\", una volta creduto esclusivo degli uccelli). La presenza di clavicole fu infatti confermata con la scoperta di \"Oviraptor\" nel 1924. Il collegamento tra gli uccelli e i dinosauri fu riavviata negli anni settanta da John Ostrom, e l'appoggio per la teoria increment\u00f2 con l'avvento dell'analisi cladistica e la scoperta di numerosi teropodi piccoli e uccelli primitivi. D'interesse particolare furono i reperti fossili di vari teropodi e uccelli primitivi scoperti nella formazione Yixian in Cina, mostranti la presenza di piumaggio. Gli uccelli condividono oltre cento tratti anatomici con i teropodi (specificamente i celurosauri maniraptoriani), che sono accettati come i parenti pi\u00f9 stretti degli uccelli. Una minoranza di scienziati, fra di essi Allan Feduccia e Larry Martin, hanno proposto una evoluzione alternativa degli uccelli, incluso una versione modificata della teoria di Heilmann che proppone che sono derivati da arcosauri primitivi, o che i teropodi maniraptoriani, sebbene fossero gli antenati degli uccelli, non fossero loro stessi dei dinosauri propriamente detti.\nPiumaggio.\nIl piumaggio \u00e8 uno dei tratti pi\u00f9 riconoscibili degli uccelli moderni, ed era condiviso con gli altri gruppi di dinosauri. Sulla base dei reperti fossili, risulta che le piume erano presenti anche nei dinosauri pi\u00f9 primitivi, sebbene \u00e8 possibile che siano state perse selettivamente nel corso dell'evoluzione da certe specie. Reperti fossili di piume o di strutture analoghe sono stati scoperti per molti gruppi di dinosauri non-volatori, sia quelli ornitischi che saurischi. Strutture filamentose semplici simili a piume sono note negli eterodontosauridi, nei neorniti primitivi, altri teropodi, e nei ceratopsiani primitivi. Il sottogruppo teropode dei Maniraptora (che include oviraptosauri, troodontidi, dromaeosauridi e uccelli) \u00e8 l'unico per cui vi siano prove di penne simili a quelle che usano gli uccelli per volare. Un tegumento simile al piumaggio chiamato \"picnofibra\" \u00e8 stato confermato anche negli pterosauri, suggerendo che questa caratteristica possa essere stata comune nella stirpe degli avemetatarsaliani, apparendo persino prima dei dinosauri stessi.\n\"Archaeopteryx\" fu il primo dinosauro non-aviano scoperto mostrante un potenziale collegamento tra gli uccelli e i dinosauri. Viene considerato un anello mancante, siccome presenta caratteristiche di entrambi i due gruppi. Rinvenuto solo due anni dopo la pubblicazione di \"L'origine delle specie\" di Charles Darwin, la sua scoperta innesc\u00f2 un dibattito tra i sostenitori della biologia evolutiva e quelli del creazionismo. Questo genere di uccello primitivo \u00e8 infatti cos\u00ec simile a un dinosauro che furono solo le piume d'un esemplare in particolare a impedire che fosse scambiato per un \"Compsognathus\". Dagli anni Novanta in poi, ulteriori generi piumati sono stati scoperti, fornendo cos\u00ec pi\u00f9 prove del collegamento tra gli uccelli e i dinosauri. La maggior parte di queste scoperte ebbero luogo nella formazione Yixian nella Cina nordorientale che, durante il Cretaceo, faceva parte d'un continente isolato.\nUn esame pubblicato nel 2017 di tegumenti fossilizzati rivenuti in resti di \"Tyrannosaurus\", e altri tirannosauridi Albiani (\"Albertosaurus\", \"Daspletosaurus\", \"Gorgosaurus\" e \"Tarbosaurus\"), indica che questi grandi rettili possedevano una pelle ricoperta a scaglie sul collo, l'addome, le anche, e la coda, e che il piumaggio, se fosse stato presente, fosse limitato al dorso..\nLa scoperta di dinosauri piumati non \u00e8 stata immune da controversie; i critici pi\u00f9 notevoli sono stati Alan Feduccia e Theagarten Lingham-Soliar, che hanno proposto che alcune delle piume fossilizzate sono invece il risultato del decomponimento della fibra collagenosa sotto la pelle, e che i maniraptoriani pennuti non fossero dinosauri, ma casi di evoluzione convergente. Tuttavia, le loro ipotesi non sono state accettate da altri ricercatori, fino al punto di mettere sotto discussione la natura scientifica delle proposte di Feduccia.\nScheletro.\nSiccome il piumaggio viene spesso associato con gli uccelli, i dinosauri piumati sono frequentemente descritti come anelli mancanti. Ci sono per\u00f2 persino prove scheletriche che sostengono questa teoria. Le assommiglianze scheletriche pi\u00f9 notevoli si trovano nel collo, l'osso pubico, il polso (specificamente l'osso semilunare), il braccio e la cintura scapolare, la forcula, e la chiglia. Il collegamento fra i due viene appoggiato con il confrontare gli scheletri attraverso l'analisi cladistica.\nTessuti molli.\nUno studio intrapreso da Patrick O'Connor dell'Ohio University dimostr\u00f2 che i grandi dinosauri carnivori erano forniti d'un complesso sistema di sacchi aeriferi simili a quelli degli uccelli odierni. Similmente agli uccelli, \u00e8 probabile che i polmoni dei dinosauri teropodi pompavano l'aria in alcuni di questi sacchi distribuiti entro lo scheletro. O'Connor stesso dichiar\u00f2 che \"ci\u00f2 che fu un tempo ritenuto d'essere esclusivo degli uccelli era presente in qualche modo nei loro antenati.\" Un documento pubblicato da \"PLoS ONE\" nel 2008 descrisse \"Aerosteon riocoloradensis\", il cui scheletro fornisce le prove pi\u00f9 avvincenti per la presenza d'un sistema respiratorio aviano nei dinosauri.\nProve etologiche.\nLa scoperta dei troodontidi \"Mei long\" e \"Sinornithoides\" rivel\u00f2 che certi dinosauri dormivano con la testa posizionata sotto il braccio. Un tale comportamento avrebbe tenuto caldo la testa, e si trova anche negli uccelli moderni. Alcuni generi di deinonicosauri e oviraptorosauri sono stati rinvenuti fossilizzati nell'atto di accovacciare sulle uova in un modo simile agli uccelli. Fra questi dinosauri, la proporzione tra il volume delle uova e la massa corporea degli adulti indica che le uova fossero normalmente incubate dai maschi, e che i piccoli fossero molto precoci, come nel caso di molti uccelli terricoli.\nSi sa che certi dinosauri depositavano sassi nel gozzo, come fanno gli uccelli moderni. Questi sassi sono inghiottiti dagli animali per facilitare la frammentazione del cibo nello stomaco. I sassi scoperti vicini ai fossili sono nominati gastroliti.\nEstinzione dei gruppi principali.\nLa scoperta che gli uccelli sono una classe di dinosauri dimostr\u00f2 che, al contrario della percezione popolare, i dinosauri in generale non sono infatti estinti. I dinosauri non-aviani per\u00f2 (insieme a molti gruppi di uccelli) si estinsero circa 65 milioni di anni fa. \u00c8 stato proposto che siccome i mammiferi piccoli, gli squamati e gli uccelli s'impadronirono delle nicchie ecologiche adatte per animali di dimensioni ridotte, i dinosauri non-aviani non furono in grado di evolvere una fauna diversificata di specie piccole, un fatto che segn\u00f2 la fine per i tetrapodi grandi durante l'evento dell'estinzione. I dinosauri non-aviani non furono le uniche vittime dell'evento; tra di esse s'includono gli ammoniti, i mosasauri, i plesiosauri, gli pterosauri e molte specie di mammiferi. Gli insetti, al contrario, non soffrirono un notevole decremento nelle loro popolazioni, cos\u00ec fornendo una fonte di cibo per i superstiti. Questo evento, detto estinzione di massa del Cretaceo-Paleocene, \u00e8 stato studiato intensamente dagli anni settanta. I paleontologi propongono varie ipotesi connesse. Sebbene la tesi pi\u00f9 accettata sia che fu innescata da un impatto astronomico, certi scienziati sostengono altre possibile cause o appoggiano l'idea che una confluenza di vari fattori sia stata responsabile della scomparsa improvvisa dei dinosauri.\nAll'apice del Mesozoico non c'erano ghiacciai continentali polari, e si stima che i mari fossero 100-250 metri pi\u00f9 profondi. La temperatura globale era inoltre pi\u00f9 uniforme, con una differenza di soli tra le temperature medie polari e quelle presso l'equatore. Le temperature atmosferiche erano inoltre molto pi\u00f9 elevate: quelle polari erano pi\u00f9 calde che nel ventunesimo secolo.\n\u00c8 ancora dibattuto quale fosse la composizione atmosferica del Mesozoico. Sebbene certi accademici teorizzino che i livelli d'ossigeno fossero pi\u00f9 elevati, altri sostengono che gli adattamenti biologici dei dinosauri e degli uccelli indichino che i loro sistemi respiratori si siano evoluti al di l\u00e0 di ci\u00f2 che sarebbe stato necessario se i livelli d'ossigeno fossero stati elevati. Dal tardo Cretaceo in poi l'ambiente entr\u00f2 in uno stato di cambiamento drastico. L'attivit\u00e0 vulcanica era in uno stato di decremento, il che condusse a una diminuzione dell'anidride carbonica atmosferica e a un graduale abbassamento della temperatura. Anche i livelli d'ossigeno atmosferico erano in uno stato di cambiamento, infine diminuendo considerevolmente. Certi scienziati propongono che la combinazione di cambiamento climatico e di livelli decrementati d'ossigeno avrebbe condotto all'estinzione di molte specie.\nImpatto astronomico.\nLa teoria dell'impatto astronomico, prima proposto nel 1980 da Walter \u00c1lvarez, collega l'estinzione di massa alla fine del Cretaceo all'impatto di un bolide circa 65 milioni di anni fa. Alvarez propose che un improvviso incremento globale nei livelli di iridio nello strato del periodo sia una prova diretta dell'impatto. La maggior parte delle prove indicano che un bolide largo 5-15 chilometri cadde nella vicinanza della penisola dello Yucat\u00e1n nel Messico sudorientale, formando il cratere di Chicxulub e innescando l'estinzione di massa. Non si sa con certezza se i dinosauri fossero in uno stato di declino prima dell'impatto. Certi scienziati propongono che il meteorite caus\u00f2 un lungo ed innaturale decremento nella temperatura atmosferica globale, mentre altri sostengono che avrebbe causato un'ondata di caldo. Il consenso generale tra gli scienziati che sostengono questa teoria \u00e8 che l'impatto caus\u00f2 l'estinzione sia direttamente (attraverso il calore generato dall'impatto) che indirettamente (attraverso un gelo globale causato da un pulviscolo sospeso nell'atmosfera che faceva da schermo alla luce e al calore del sole). Bench\u00e9 non si possa dedurre la velocit\u00e0 dell'estinzione solamente con i reperti fossili, vari modelli indicano che fosse estremamente rapido, durando ore invece che anni.\nTrappi del Deccan.\nPrima del 2000, l'ipotesi che i plateau basaltici dei Trappi del Deccan fossero la causa dell'estinzione fu normalmente collegata all'idea che l'estinzione fosse graduale, poich\u00e9 si stima che gli eventi che formarono i plateau iniziarono circa 68 milioni di anni fa, durando circa due milioni di anni. Ci sono per\u00f2 prove che due terzi dei Trappi furono formati solo in un milione di anni, cio\u00e8 circa 66 milioni di anni fa. Tali eruzioni avrebbero perci\u00f2 causato un'estinzione rapida entro un periodo di migliaia di anni. Bench\u00e9 sia un periodo di tempo relativamente breve, \u00e8 pur sempre pi\u00f9 prolungato rispetto a ci\u00f2 che ci si aspetterebbe da un impatto astronomico.\nI Trappi del Deccan avrebbero causato l'estinzione attraverso vari meccanismi, incluso lo spargimento nell'aria di polvere e di aerosol solforico, che avrebbero bloccato la luce del sole per poi impedire la fotosintesi nelle piante. In pi\u00f9, il vulcanismo dei Trappi avrebbe causato l'emissione di anidride carbonica, che avrebbe causato un effetto serra in seguito alla dispersione nell'atmosfera di polvere e di aerosol. Prima dell'estinzione di massa, lo spargimento di gas vulcanici, durante la formazione dei Trappi del Deccan, caus\u00f2 un incremento delle temperature globali. Certi dati indicano che l'incremento fosse di otto gradi durante gli ultimi cinquantamila anni prima dell'impatto a Chicxulub.\nQuando la teoria dei Trappi del Deccan venne collegata a un'estinzione graduale, Luis Alvarez (morto nel 1988) dichiar\u00f2 che i paleontologi erano ingannati da scarsi dati. Sebbene la sua dichiarazione non fu all'epoca ben accolta, ulteriori studi di reperti fossili avallarono tale ipotesi. La maggior parte dei paleontologi, gradualmente, accett\u00f2 che le estinzioni della fine del Cretaceo fossero frutto d'un impatto astronomico. Altri, incluso Alvarez, notarono per\u00f2 che ci furono altri cambiamenti climatici che precedettero l'impatto, incluso un decremento delle profondit\u00e0 marine e le eruzioni vulcaniche che formarono i Trappi del Deccan, che potrebbero fornire ulteriori possibili cause dell'estinzione.\nPossibili superstiti paleoceni.\nOgni tanto, vengono scoperti i fossili di dinosauri al di sopra del limite K-T. Nel 2001, i plaeontologi Zielinski e Budahn annunciarono la scoperta d'un femore di adrosauride nel bacino di San Juan, Nuovo Messico, descrivendolo come una prova per l'esistenza di dinosauri non-aviani paleoceni. La formazione dove fu rinvenuto il fossile \u00e8 stato determinato d'essere dell'epoca Paleocene, circa 64,5 milioni di anni fa. Se l'osso non fosse stato ridepositato nello strato dall'erosione, fornirebbe prove che alcuni dinosauri sarebbero sopravvissuti almeno per cinquecento mila anni nell'epoca Cenozoica. Altre prove includono la scoperta di fossili nella formazione Hell Creek a circa 1,3 metri sopra il limite K-T. Simili scoperte sono state annunciate altrove, incluso in Cina. Molti scienziati per\u00f2 rigettano l'ipotesi di superstiti Paleoceni, sostenendo che i reperti fossili fossero stati espulsi dai loro strati originali per poi essere risepolti in sedimenti pi\u00f9 recenti. Ulteriori studi condotti attraverso la datazione uranio-piombo sulle ossa stesse appoggiarono infatti una data pi\u00f9 recente di 64,8-0,9 milioni di anni. Se corretto, la presenza d'una manciata di dinosauri nel Paleocene non cambierebbe i fatti sottostanti dell'estinzione.\nStoria dello studio dei dinosauri.\nI fossili di dinosauri sono conosciuti da millenni, sebbene la loro vera natura non fosse riconosciuta. I cinesi, che chiamano i dinosauri \"k\u01d2ngl\u00f3ng\" (\u6050\u9f8d, o \"drago terribile\"), credevano che i loro fossili appartenessero ai draghi. Il \"Hua Yang Guo Zhi\", un libro scritto da Chang Qu durante la dinastia J\u00ecn occidentale (265-316), descrisse la scoperta di ossa di \"draghi\" a Wucheng nella provincia di Sichuan. I paesani nella Cina centrale hanno da tempo usato le \"ossa di drago\" per motivi medicinali, una pratica che continua nel ventunesimo secolo. Nell'Europa, i fossili dei dinosauri erano generalmente considerati come i resti dei giganti e altre creature bibliche.\nDescrizioni accademiche di ci\u00f2 che sarebbero poi riconosciuti come resti di dinosauri apparvero per la prima volta nel tardo diciassettesimo secolo in Inghilterra. Nel 1676, fu descritto ci\u00f2 che si sa fosse il femore di \"Megalosaurus\" in una cava di calcare a Cornwell, presso Chipping Norton, Oxfordshire. L'osso fu spedito a Robert Plot, professore di chimica all'universit\u00e0 di Oxford e curatore dell'Ashmolean Museum, che lo descrisse nel suo \"Natural History of Oxfordshire\" nel 1677. Lo identific\u00f2 correttamente come il femore d'un grande animale, e riconobbe che non appartenesse a una specie attuale. Concluse quindi che appartenesse a un gigante simile a quelli nominati nella Bibbia. Nel 1699, Edward Lhuyd, un amico di Sir Isaac Newton, pubblic\u00f2 il primo tratto scientifico su ci\u00f2 che si sa fosse un dente di sauropode che egli nomin\u00f2 \"Rutellum implicatum\".\nTra il 1815 e 1824, il reverendo William Buckland, un professore di geologica all'universit\u00e0 di Oxford, collezion\u00f2 ulteriori fossili di \"Megalosaurus\", e divenne la prima persona a descrivere un dinosauro in una rivista scientifica. Il secondo genere a essere descritto, \"Iguanodon\", fu scoperto nel 1822 da Mary Ann Mantell, la moglie del geologo inglese Gideon Mantell. Egli not\u00f2 delle somiglianze tra i fossili e le ossa delle iguane moderne, e pubblic\u00f2 le sue scoperte nel 1825.\nLo studio di queste \"grandi lucertole fossili\" divenne presto oggetto d'interesse per gli scienziati europei e americani. Nel 1842, Richard Owen not\u00f2 le somiglianze fra i pochi generi scoperti allora (\"Iguanodon\", \"Megalosaurus\" e \"Hylaeosaurus\"), e decise di presentarli come un gruppo tassonomico distinto nominato \"Dinosauria\". Con l'appoggio di Principe Alberto di Sassonia-Coburgo-Gotha, marito della Regina Vittoria, Owen fond\u00f2 il Museo di storia naturale di Londra per mettere in mostra i fossili di dinosauri allora rinvenuti.\nNel 1858, il primo dinosauro nordamericano conosciuto fu scoperto nelle fosse di marna di Haddonfield, New Jersey. La creatura venne nominata \"Hadrosaurus foulkii\". Esso rappresentava una scoperta importante, essendo uno dei primi scheletri quasi completi e un animale chiaramente bipede. In precedenza, gli scienziati sostenevano che i dinosauri fossero quadrupedi, come le lucertole odierne. Questa scoperta innesc\u00f2 una vera e propria mania per i dinosauri negli Stati Uniti.\nLa mania per i dinosauri fu simboleggiata dalla rivalit\u00e0 tra Edward Drinker Cope e Othniel Charles Marsh: entrambi cercavano di surclassare l'altro in un antagonismo poi chiamato \"la guerra per le ossa\". \u00c8 probabile che l'antagonismo tra i due ebbe inizio quando Marsh umili\u00f2 Cope in pubblico, mostrando che la sua ricostruzione scheletrica d'un \"Elasmosaurus\" fosse erronea, avendo questi messo la testa sulla punta della coda. La lotta fra i due scienziati dur\u00f2 trent'anni, concludendosi nel 1897, quando Cope mor\u00ec dopo aver speso tutta la sua fortuna nel ricercare dinosauri. Marsh \"vinse\" la guerra, indubbiamente grazie all'appoggio della United States Geological Survey. Sfortunatamente per\u00f2, i metodi rozzi dei due (incluso l'uso della dinamite per dissotterrare le ossa) portarono alla perdita di molti fossili. Malgrado ci\u00f2, i loro contributi alla paleontologia furono inestimabili: Marsh scopr\u00ec ben 86 nuove specie, mentre Cope ne trov\u00f2 56, per un totale di 142 nuove specie. La collezione di Cope \u00e8 conservata all'American Museum of Natural History di New York, mentre quella di Marsh si trova al Peabody Museum of Natural History dell'Universit\u00e0 di Yale.\nDopo il 1897, la ricerca per i fossili di dinosauri si estese a tutti i continenti, incluso l'Antartide. Il primo dinosauro antartico scoperto fu l'anchilosauride \"Antarctopelta oliveroi\", rinvenuto sull'Isola di James Ross nel 1986, sebbene non ci fu una descrizione formalmente scientifica d'un dinosauro antartico fino al 1994 con la scoperta di \"Cryolophosaurus ellioti\".\nLa maggior parte delle scoperte avvengono in Sud America (specialmente in Argentina) e in Cina. I reperti fossili cinesi sono notevoli per la loro quantit\u00e0 di specie piumate, conservate grazie alla geologia unica della zona e al clima arido.\nIl rinascimento dei dinosauri.\nIl campo di studio sui dinosauri conobbe un'ondata di attivit\u00e0 che cominci\u00f2 negli anni Settanta e che continua ancora nel ventunesimo secolo. Ci\u00f2 ebbe inizio con la scoperta di \"Deinonychus\" da parte di John Ostrom. \"Deinonychus\" era evidentemente un animale attivo e probabilmente a sangue caldo, al contrario dello stereotipo dell'epoca che sosteneva che i dinosauri fossero creature lente e a sangue freddo. La paleontologia dei vertebrati \u00e8 ormai diventato una scienza globale, con scoperte fatte in zone prima non sfruttate, incluse l'India, il Sud America, il Madagascar, l'Antartide, e la Cina. I fossili cinesi, molti di essi piumati, hanno consolidato il collegamento fra i dinosauri e i loro discendenti aviani. L'applicazione dello studio cladistico, che cerca di stabilire le parentele fra gli organismi, si \u00e8 dimostrato utile nel classificare i dinosauri dal punto di vista tassonomico.\nTessuti molli e DNA.\nUno dei migliori esempi d'impronte di tessuto molle in un fossile di dinosauro fu rinvenuto in Pietraroja, Italia. La scoperta fu pubblicata nel 1998, e descrisse un piccolo esemplare giovane del celurosauro \"Scipionyx samniticus\", che riteneva porzioni dell'intestino, il fegato, i muscoli, e la trachea.\nIn un'edicola di \"Science\" del 2005, il paleontologo Mary Higby Schweitzer annunci\u00f2 la scoperta di materiale flessibile simile al tessuto molle rinvenuto in un esemplare vecchio di 68 milioni di anni di \"Tyrannosaurus rex\", scoperto nella formazione Hell Creek in Montana. Dopo settimane di trattamento per levare il contenuto minerale nella cavit\u00e0 midollare dell'osso, Schweitzer trov\u00f2 segni d'una struttura intatta di vasi sanguinei, osteoni, e tessuto connettivo. Un esame microscopico rivel\u00f2 la presenza di microstrutture persino a livello cellulare. La natura esatta e la composizione di questo materiale, e le implicazioni di questa scoperta, non sono ancora chiare.\nNel 2009, fu annunciato che la metodologia dello studio precedente fu duplicata con la scoperta di tessuto molle nell'adrosauride \"Brachylophosaurus canadensis\", scoperto nella formazione Judith River in Montana. Il tessuto fu ancora pi\u00f9 ben preservato di quello trovato nel \"T. rex\", e mostrava residui visibili di nuclei e possibili globuli rossi. Fra i materiali rinvenuti nell'osso fu il collagene; esso varia in accordo col DNA dell'animale che lo possiede, e in entrambi i casi (del \"T. rex\" e il \"B. canadensis\") il collagene mostrava somiglianze con quello presente nei polli e gli struzzi.\nL'estrazione di DNA antico dai fossili di dinosauri \u00e8 stato annunciata due volte. Nessuno dei due annunci per\u00f2 fu confermato dopo ulteriori ricerche e revisione paritaria. Un peptide funzionante d'un dinosauro teorico \u00e8 per\u00f2 stato inferito attraverso metodi di ricostruzione filogenetica sulle sequenze genetiche di varie specie odierne imparentate. In pi\u00f9, sono state rinvenute varie supposte proteine nei fossili, incluse le emoglobine.\nI ricercatori hanno annunciato la scoperta di strutture simili alle fibre di collagene e cellule rosse conservate nei fossili di sei esemplari di dinosauri cretacei risalenti a 75 milioni di anni fa.\nDinosauri nell'ambra.\nL'ambra \u00e8 nota per aver conservato molti piccoli animali, soprattutto artropodi. Meno noto \u00e8 che occasionalmente, anche piccoli vertebrati possono essere inglobati, anche solo in parte nell'ambra: in particolare, si ha un discreto numero di anuri e lucertole, i quali forniscono una rarissima ed eccezionale documentazione della forma corporea e di dettagli anatomici delle parti molli in questi animali altres\u00ec noti solo da fossili.\nNel giugno del 2016, Xing \"et al.\" pubblic\u00f2 la straordinaria scoperta di due piccoli nuclei d'ambra dal Cenomaniano della Birmania. Al loro interno vi erano i resti di due piccole ali piumate. Le piume sono conservate tridimensionalmente non come impronte, e mostrano il classico arrangiamento di primarie e secondarie. Immagini con micro-TAC mostrano che le ali includono anche resti scheletrici della mano e dell'avambraccio. La mano presenta il terzo metacarpale pi\u00f9 lungo del secondo, il primo dito pi\u00f9 corto del secondo metacarpale, e solo una falange nel terzo dito. Questa combinazione indica che queste ali appartengono a degli enantiornithi.\nNel dicembre dello stesso anno, Xing \"et al.\" descrivono l'incredibile ritrovamento di un frammento di coda di vertebrato, lunga alcuni centimetri, inglobata in una grossa goccia d'ambra del Cretaceo medio della Birmania. La coda conserva il tegumento, ricoperto da una fitta serie di penne dotate di rachide e barbule. La parte scheletrica della coda \u00e8 troppo poco riconoscibile all'interno della massa piumosa, tuttavia, grazie a scansioni a raggi X e rimuovendo digitalmente parte del piumaggio, si identificano almeno tre vertebre, basse ed allungate, che tuttavia non danno indizi per poter classificare correttamente l'animale a cui apparteneva. Come opzione pi\u00f9 conservativa, l'animale potrebbe essere un aviale basale di grado archaeopterygide o jeholornithide, oppure un paravano pi\u00f9 basale. La forma affusolata delle coda esclude sia un oviraptorosauro. Il piumaggio relativamente complesso propenderebbe per escludere i non-maniraptori. Pertanto l'animale a cui appartiene tale fossile deve essere un membro non specifico di maniraptora.\nNel 2018, una scoperta finanziata in parte dal Consiglio delle spedizioni della National Geographic, ha rinvenuto un pezzo d'ambra contenente un intero pulcino di enanthiornite, risalente a 99 milioni di anni fa. Questo esemplare rappresenta il pi\u00f9 completo fossile rinvenuto finora nelle ambre birmane. Sulla base del suo modello di muta, i ricercatori hanno potuto determinare che il pulcino aveva pochi giorni o settimane, quando venne avvolto nella resina dell'albero. Quasi la met\u00e0 del corpo \u00e8 conservata nel campione di tre pollici, tra cui la testa, le ali, pelle, piume e una zampa artigliata facilmente visibile ad occhio nudo. Le sue piume vanno dal bianco al marrone al grigio scuro. La struttura delle penne e la precedente scoperta di un'ala di enanthiornite ha rivelato una notevole somiglianza con le piume degli uccelli moderni, indicando che questi uccelli erano ottimo volatori, inoltre, la presenza di penne da volo in un uccello cos\u00ec giovane mostra che questi animali fossero autosufficienti in giovane et\u00e0 e che non dipendessero molto dalle cure parentali. Data la sua completezza, i ricercatori hanno nominato l'esemplare \"Belone\", un nome birmano per l'allodola orientale.\nColorazione dei dinosauri.\nLa colorazione dei dinosauri \u00e8 uno dei pi\u00f9 grandi misteri riguardanti i dinosauri. Tuttavia recenti studi e nuovi ritrovamenti, soprattutto di dinosauri piumati, sono stati in grado di fornire l'esatta colorazione di alcuni di questi animali. Tra i generi di cui si \u00e8 potuta stabilire la precisa colorazione vi sono \"Anchiornis\", \"Archaeopteryx\", \"Sinosauropteryx\", \"Confuciusornis\", \"Microraptor\", \"Caudipteryx\", \"Sinornithosaurus\" e pi\u00f9 recentemente di \"Psittacosaurus\".\nRitrovamenti in Italia.\nL'Italia fino a pochi anni fa \u00e8 stata considerata un territorio sterile per quanto riguarda i resti di dinosauri soprattutto perch\u00e9 si pensava che nel Giurassico e nel Cretaceo, i periodi di maggior splendore dell'epoca dei dinosauri, la penisola fosse ricoperta totalmente dalle acque. Le prime testimonianze fossili lasciate dai dinosauri sul suolo italiano ad essere riconosciute come tali, furono delle impronte ritrovate in Veneto e in Trentino, risalenti al Triassico superiore ed al Giurassico inferiore, ovvero all'inizio dell'era Mesozoica. A questi ritrovamenti, avvenuti nel 1989 e nel 1991, ne fecero seguito altri, senza che nessun resto scheletrico venisse alla luce.\nFu quindi una sorpresa il fatto che il primo scheletro di dinosauro italiano provenisse dal Sud, per giunta dal Cretaceo inferiore. Nei pressi di Benevento, il calcare di Pietraroja \u00e8 un importante giacimento di pesci fossili, noto fin dal 1798 e descritto ampiamente sul finire dell'Ottocento. La scoperta di un piccolo dinosauro carnivoro, denominato in seguito \"Scipionyx\", colse tutti i paleontologi di sorpresa. 110 milioni di anni fa, quelle parti dell'Italia erano costituite da piccole isole, evidentemente un ambiente ideale per i piccoli predatori. L'importanza di \"Scipionyx\" \u00e8 notevolissima, in quanto \u00e8 un caso pi\u00f9 unico che raro di resto di dinosauro in cui sono preservati parte degli organi interni.\nIn seguito sono stati scoperti altri resti fossili di dinosauri in Italia e tutti di grande importanza: nel 2000 \u00e8 stata resa pubblica la scoperta, nei pressi di Varese, di un grande teropode ceratosauro, \"Saltriovenator\", per lungo tempo conosciuto informalmente come \"Saltriosauro\", e risalente al Giurassico inferiore. Sempre negli stessi anni, alcuni scheletri di adrosauridi, tra cui un esemplare magnificamente conservato, sono stati rinvenuti presso Trieste: gli adrosauri in questione sono stati descritti formalmente nel 2009 con il nome di \"Tethyshadros insularis\", e le loro caratteristiche sono assolutamente uniche.\nUn importante ritrovamento di un osso di dinosauro risale all'inizio del 2009 in Sicilia, nella zona di Capaci in provincia di Palermo: l'osso \u00e8 la porzione di un arto di un teropode del Cretacico superiore, vecchio di quasi 100 milioni di anni, accertato grazie a un piccolo frammento staccato dal reperto che ha permesso l'esame istologico presso lo Steinmann Institute of Geology dell'Universit\u00e0 di Bonn.\nOltre ai resti fossili, in Italia sono state rinvenute delle vere e proprie piste di orme di differenti dinosauri, che hanno suscitato un notevole interesse da parte degli esperti internazionali, presso Rovereto (TN), il Gargano (FG), ma soprattutto Altamura (BA), dove sono state rinvenute pi\u00f9 di orme.\nUn ulteriore sito ad impronte \u00e8 stato rinvenuto presso Sezze (Latina), nel luglio del 2003 da parte di un gruppo di studio che stava conducendo un'indagine scientifica per conto della XIII Comunit\u00e0 Montana dei Monti Lepini ed Ausoni, mirante a riportare alla luce resti scheletrici e potenziali superfici ad impronte di dinosauri in coincidenza dei livelli cenomaniani della successione carbonatica laziale-abruzzese. I paleontologi Daniele Raponi e Fabio Marco Dalla Vecchia ed il geologo Gaspare Morgante portarono alla luce in una cava di calcare ai piedi del comune lepino di Sezze pi\u00f9 superfici ad impronte contenenti orme e piste di dinosauri, sauropodi e teropodi, risalenti al Cenomaniano (circa 95 milioni di anni fa). Il sito \u00e8 in fase di studio da parte del Dipartimento di Scienze della Terra dell'Universit\u00e0 La Sapienza di Roma.\nNel 2010 \u00e8 stata diffusa la notizia di un presunto ritrovamento di un fossile di dinosauro all'interno di una lastra conservata nel Duomo di Vigevano, proveniente dalle cave di Arzo. Il paleontologo Andrea Tintori, autore della \"scoperta\", ha dichiarato che la lastra mostrerebbe un cranio di dinosauro in sezione. La notizia \u00e8 stata subito ridimensionata: il presunto dinosauro altro non era che il fossile in sezione di un'ammonite, un mollusco cefalopode molto comune nei mari dell'Era Mesozoica.\nNel 2016, un team di paleontologi italiani guidati da Cristiano Dal Sasso ha pubblicato la scoperta di fossili di sauropode titanosauride, provenienti da una parete rocciosa nella localit\u00e0 Rocca di Cave, in provincia di Roma. I blocchi estratti da Rocca di Cave, estratti nel 2008, furono notati da Gustavo Pierangelini, che segnal\u00f2 la scoperta a Dal Sasso. Opportunamente preparati, rivelarono due frammenti di ossa piatte, probabilmente del bacino, ed una vertebra in ottimo stato di conservazione. Tale vertebra (una caudale anteriore) mostra una serie di caratteristiche diagnostiche peculiari di una solo \"clade\" di dinosauri: Titanosauria. Sebbene non sia possibile stabilire lo stadio di crescita dell'animale, le dimensioni della vertebra indica un sauropode di piccola taglia che non superava gli 8 metri di lunghezza. Da alcune analisi cladistiche, i parenti pi\u00f9 prossimi di questo animale sono i sauropodi \"Malawisaurus\", \"Mongolosaurus\" e \"Rapetosaurus\", tutti (eccetto \"Mongolosaurus\" dall'Asia) sono originari dell'Africa, e ci\u00f2 suggerisce una qualche connessione Eurasiatico-Africana che passasse per quella che \u00e8 l'Italia centrale. L'et\u00e0 del fossile, al confine Aptiano-Albiano, \u00e8 prossima a quella di \"Scipionyx\", cos\u00ec come la medesima locazione geografica in Italia centrale, tra Lazio e Campania: tutto ci\u00f2 potrebbe indicare la presenza di un'isola di dimensioni paragonabili all'attuale Sardegna, nella parte centrale del Cretacico.\nSempre nel 2016, i paleontologi Romano e Citton hanno analizzato morfometricamente delle impronte fossili di un teropode dal Cretacico inferiore, nell'Aptiano, del Lazio, precedentemente descritte da Citton \"et al.\" (2015) affermando che l'animale in questione possa essere un ornithomimosauro. Le impronte non formano solo una pista ma durante il suo moto il dinosauro pare essersi pure accovacciato lasciando i segni dei suoi tarsometarsi. Tuttavia, alcuni paleontologi non sono d'accordo su tale classificazione e queste impronte sono attribuite ad un teropode generico di media taglia.\nNel 2017, un gruppo di ricercatori dell'Istituto Nazionale di Geofisica e Vulcanologia (INGV) insieme a un team di icnologi dell'Universit\u00e0 Sapienza di Roma, hanno rinvenuto quelle che \u00e8 la pi\u00f9 grande impronta di dinosauro mai rinvenuta in Italia finora. L'impronta in questione misura 135\u00a0cm di lunghezza e data la forma \u00e8 da attribuirsi ad un teropode, risalente tra i 125 e i 113 milioni di anni. L'impronta \u00e8 stata rinvenuta su una superficie calcarea, situata a oltre 1900 metri di quota sul Monte Cagno, nei pressi del paese di Rocca di Cambio, in Provincia dell'Aquila. Le impronte erano gi\u00e0 note nel 2006, ma solo nel 2015 grazie all'utilizzo di droni \u00e8 stato possibile lo studio di dettaglio delle impronte della parete subverticale, riportandola in ambiente virtuale facilmente analizzabile al computer. Secondo Marco Romano, paleontologo del Museum f\u00fcr Naturkunde, \"l'animale che ha lasciato tali impronte era un dinosauro predatore di grandi dimensioni, con una lunghezza stimabile al massimo tra i 7 e i 9 metri, che viveva su una piattaforma carbonatica caratterizzata da un ambiente molto simile a quello delle attuali Bahamas\".\nI dinosauri nella cultura di massa.\nFin da quando i primi fossili di dinosauri sono stati riconosciuti come tali all'inizio del XIX secolo, scheletri fossili montati o repliche di questi animali sono divenuti grandi attrazioni nei musei di storia naturale in tutto il mondo e i dinosauri sono divenuti parte della cultura mondiale. La loro variet\u00e0, le grandi taglie di alcuni gruppi, e la loro natura simile a quella di mostri e draghi mitologici hanno catturato l'interesse e l'immaginazione del pubblico da oltre un secolo. Sono stati i protagonisti di libri e film di successo come \"Jurassic Park\" e le nuove scoperte sono regolarmente riportate dai media.\nI dinosauri furono una forma di vita di grande successo per 150 milioni di anni; tuttavia, pi\u00f9 del loro successo, \u00e8 la loro estinzione che \u00e8 entrata a far parte della cultura umana. L'epiteto di \"dinosauro\" \u00e8 talvolta usato come una metafora per persone e cose che sono percepite come datate, impermeabili al cambiamento o non pi\u00f9 in linea con il pensiero attuale, che quindi meriterebbero di essere estinte.\nAd esempio, il movimento punk descriveva i gruppi rock progressivo che li avevano preceduti come \"dinosaur groups\".\nTalvolta i movimenti sociali decentralizzati hanno descritto i governi centrali o le grandi imprese come dinosauri.\nI dinosauri hanno catturato a lungo la fantasia del pubblico e in particolare i bambini ne sono affascinati; ne \u00e8 testimonianza la loro forte presenza in moltissime opere di fantasia.\nNel 1864 Jules Verne con il suo \"Viaggio al centro della Terra\" descrive un mondo sotterraneo in cui sono sopravvissuti i dinosauri. Il romanzo \"Il mondo perduto\" (1912) di Arthur Conan Doyle narra di una spedizione in un remoto altopiano in cui vengono scoperti questi animali preistorici vivi nel loro habitat; questa storia ha dato origine ad un nutrito filone narrativo e cinematografico, rinverdito dal romanzo bestseller di Michael Crichton \"Jurassic Park\" (1990), dall'omonimo film di successo diretto da Steven Spielberg e dai suoi seguiti, in cui si immaginano dinosauri ricreati grazie a tecniche di ingegneria genetica. I dinosauri in realt\u00e0 divennero \"star del cinema\" gi\u00e0 a partire dal 1914 con il film \"Gertie il dinosauro\" del pioniere dell'animazione Winsor McCay. Numerose pellicole, per esigenze drammatiche, utilizzano la \"licenza artistica\" di mostrare cavernicoli assieme a dinosauri, malgrado li separino in realt\u00e0 60 milioni di anni; alcuni esempi sono \"Un milione di anni fa\" (1966) e \"La vendetta di Gwangi\" (1969); Ray Harryhausen diede vita ai dinosauri di entrambi i film utilizzando modelli animati a passo uno.\nGrazie al fascino che i dinosauri hanno sempre rappresentato per i bambini, vi sono sul tema diversi film d'animazione, tra i quali una serie di tredici lungometraggi iniziata nel 1988 con \"Alla ricerca della valle incantata\". \u00c8 rimasto famoso l'episodio del film \"Fantasia\" (1940) della Disney in cui \u00e8 narrata la storia di un gruppo di dinosauri intenti a sfuggire ad un periodo di siccit\u00e0 in cerca di nuove terre, sulle note de \"La sagra della primavera\" di Igor' F\u00ebdorovi\u010d Stravinskij; in una sequenza dell'episodio \u00e8 anche rappresentata la terribile sfida tra un Tirannosauro e uno Stegosauro (una incongruenza paleontologica, visto che i due animali vissero in periodo diversi).\nA dinosauri ci si \u00e8 ispirati per l'ideazione di personaggi di fantasia, spesso antropomorfi, utilizzati soprattutto come protagonisti di favole e spettacoli per bambini. Ad esempio il dinosauro Barney protagonista dello show televisivo americano \"Barney &amp; Friends\", e il personaggio dei cartoni animati Denver della serie nota in Italia col nome \"Ti voglio bene Denver\".\nI dinosauri sono entrati successivamente anche nel mondo dei videogiochi; a seguito dell'impatto cinematografico furono infatti utilizzati nelle trame di diversi giochi come \"Tomb Raider\" e nacquero anche dei giochi (principalmente d'azione) dedicati interamente al loro mondo, come la serie \"Dino Crisis\" e \"Turok\".\nI dinosauri inoltre sono sempre un popolare argomento per documentari televisivi e libri di divulgazione scientifica."}
{"id": "69145", "revid": "5", "url": "https://it.wikipedia.org/wiki?curid=69145", "title": "Anestesia epidurale", "text": ""}
{"id": "69147", "revid": "125382026", "url": "https://it.wikipedia.org/wiki?curid=69147", "title": "Luca Giordano", "text": "Fu uno dei principali esponenti della pittura napoletana del Seicento, assieme a Jusepe de Ribera, Salvator Rosa, Battistello Caracciolo, Massimo Stanzione, Bernardo Cavallino, Andrea Vaccaro e Mattia Preti, nonch\u00e9 uno dei pi\u00f9 influenti esponenti del barocco europeo.\nLa parabola evolutiva artistica del pittore si estende su pi\u00f9 di 50 anni di carriera, nella quale assimila e rielabora influenze da tutte le principali correnti pittoriche secentesche. Si avvi\u00f2 infatti alla pittura guardando al naturalismo di Caravaggio e, soprattutto, di Jusepe de Ribera, per poi rinnovarsi con lo stile neoveneto frutto degli studi dei grandi maestri classici del Cinquecento, su tutti Tiziano e Paolo Veronese, sfociando nel barocco pi\u00f9 puro, dietro l'influenza di Pieter Paul Rubens, Giovanni Lanfranco e Pietro da Cortona, inventandosi infine apripista alla stagione del rococ\u00f2 che si sarebbe aperta nel corso del Settecento.\nRisulta a tutti gli effetti uno dei pittori pi\u00f9 prolifici della storia dell'arte, avendo all'attivo pi\u00f9 di mille opere eseguite, lavorando sia su committenza pubblica sia su quella privata, quest'ultima rappresentata anche da alcune delle pi\u00f9 importanti corti del continente (d'Avalos, Medici, reali di Spagna).\nBiografia.\nGli inizi (1650-1660).\nFormazione.\nLuca Giordano nacque a Napoli il 18 ottobre 1634 da Antonio, modesto pittore, e Isabella Imparato; fu poi battezzato nella chiesa di Sant'Anna di Palazzo.\nCresciuto nella bottega del padre, presso il quale divenne collaboratore e per conto del quale andava in giro per la citt\u00e0 a ricopiare le opere presenti nelle chiese napoletane, vede come prima opere in termini assoluti quelle compiute quando aveva dai sei (secondo le fonti del Celano) agli otto anni (secondo il Baldinucci e De Dominici), allorch\u00e9 complet\u00f2 la commessa non ultimata del padre, compiendo gli affreschi di due angioletti nel sottarco di accesso alla cappella di Sant'Onofrio della chiesa di Santa Maria la Nova di Napoli.\nLe prime opere con datazione certa del Giordano, risalenti al 1653, sono l'incisione raffigurante il \"Cristo e l'adultera\" e una tavola con la \"Guarigione dello storpio\" (di cui oggi si \u00e8 persa ogni traccia), provenienti dall'opera dell'incisore, pittore e trattatista tedesco Albrecht D\u00fcrer, massimo esponente della pittura tedesca rinascimentale, in cui confluivano le innovative istanze dell'arte italiana e quelle ormai consolidate della tradizione pittorica fiamminga. Il Giordano prender\u00e0 spunto dal D\u00fcrer in diverse occasioni durante gli esordi artistici, in maniera pi\u00f9 o meno puntuale, probabilmente con lo scopo di perfezionare gli studi e la ricerca delle caratterizzazioni ed espressioni delle figure, come nell\"Ecce Homo\" della Walters Art Gallery di Baltimora, nel \"Cristo dinanzi a Pilato\" del museo di Filadelfia e nei \"Giocatori di carte\" dello Staatliche Museen di Berlino.\nIl caravaggismo di Ribera.\nNon si hanno notizie puntuali circa le sue prime commesse, di certo si sa che la prima fase artistica del pittore napoletano era molto vicina al caravaggismo in generale, e pi\u00f9 nello specifico al naturalismo di Jusepe de Ribera dei primi tempi, presso il quale fece apprendistato per circa nove anni, tant'\u00e8 che alcuni storici del Settecento (tra cui anche il De Dominici) \"liquidarono\" questa fase di \"tirocinio\" appellandolo come \"semplice\" imitatore del maestro spagnolo.\nIn tal senso si segnalano pressoch\u00e9 tutto il gruppo di opere, a tema profano o religioso, compiute fino al 1660 circa, come le grandi tele del 1654 per la basilica di San Pietro ad Aram di Napoli, \"Traditio clavium\" e \"Incontro dei Santi Pietro e Paolo condotti al martirio\", che rappresentano di fatto le prime opere con datazione certa del pittore giunte sino a oggi, ma anche quelle segnalate dallo stesso Giordano in una lettera da egli stesso scritta nel 1688 in occasione della redazione dell'inventario delle tele appartenenti alla collezione Vandeneynden, di propriet\u00e0 del mecenate fiammingo Ferdinando, I marchese di Castelnuovo, dove cita proprie opere eseguite \u00aballa maniera dello Spagnoletto\u00bb, quindi l\"'Apollo e Marsia\" (probabilmente quella al Museo di Capodimonte di Napoli), la \"Crocifissione di sant'Andrea\" (probabilmente quella all'Alte Pinakothek di Monaco di Baviera) e il \"San Girolamo\" (nello stesso museo tedesco).\nAncora, si segnalano la \"Deposizione\" della Pinacoteca Nazionale di Bologna, la \"Morte di Seneca\" della pinacoteca di Monaco di Baviera, l\"Abramo che scaccia Agar\" e il \"Loth con le figlie\", entrambe alla Gemaldegalerie di Dresda, il \"San Sebastiano\" della Pinacoteca di Lucca, che riprende la postura della versione del Ribera al museo di San Martino a Napoli, seppur quest'ultima appartiene al periodo pi\u00f9 luminista del pittore spagnolo, mentre il Giordano la ripete in chiaroscuro, il \"San Luca che ritrae la Vergine\" del museo di Ponce, in Porto Rico, uno dei capolavori di questa fase giovanile del Giordano, dove il pittore ritrae s\u00e9 stesso nella figura del santo, e l\"Estasi di san Francesco\" del museo di Lisbona.\nFanno inoltre parte della maniera riberesca, in particolar modo, le due serie di \"Filosofi\", con anche i \"Democriti\", sparse in svariati musei internazionali, compiute a cavallo tra gli anni cinquanta e i sessanta del Seicento, che in modo evidente rimandano alla ritrattistica di figure riprese dal vero, come pezzenti e dalle forti caratterizzazioni fisionomiche e accentuata intensit\u00e0 espressiva, alla maniera della serie dei S\"ensi\", di santi e di filosofi dipinta dal Ribera circa quarant'anni prima, dove nei due ritratti conservati alla pinacoteca di Monaco, in Germania, raffigur\u00f2 in uno s\u00e9 stesso mentre nell'altro il padre.\nChiudono questa prima fase artistica le due dispute \"Tra filosofi\" e \"teologi\" del museo di Bordeaux, dove il concitato pittoricismo mostra gi\u00e0 un deflusso dello stile riberesco in favore di una pittura pi\u00f9 intensa sotto il profilo cromatico e pi\u00f9 rischiarata, la \"Fucina di Vulcano\" dell'Ermitage di San Pietroburgo, il \"Ratto di Deianira\" della Galleria regionale di Palazzo Abatellis a Palermo, la \"Crocifissione di sant'Andrea\" della National Gallery di Ottawa, in Canada, il \"Cristo e l'adultera\" di privata collezione napoletana e l\"Apollo e Marsia\" del Museo di Capodimonte di Napoli, vero e proprio omaggio al maestro spagnolo con la ripresa della sua composizione ritratta nella tela gi\u00e0 in collezione d'Avalos e anch'essa poi confluita a Capodimonte.\nGli studi a Roma e Venezia.\nLe evoluzioni pittoriche che interessarono Luca Giordano durante la sua carriera furono diverse e comunque mai nette e decise, con un determinato anno che ha segnato il \"prima\" e il \"dopo\" di quel momento. Infatti se \u00e8 vero che le pitture di matrice riberesca compiute dal Giordano hanno riguardato il decennio che va fino al 1660, \u00e8 altrettanto vero che comunque una prima sterzata stilistica nell'opera del pittore si riscontra gi\u00e0 a partire dal 1655 circa, con opere che iniziano ad assumere connotazioni veronesiane.\nLa pala del \"San Nicola di Bari salva il fanciullo coppiere\" per la chiesa di Santa Brigida a Napoli \u00e8 di fatto l'opera che segna questo passaggio; la stessa infatti \u00e8 costruita sullo stile di Paolo Veronese e risente del neo-venetismo barocco con soluzioni che ricalcano quanto proposto da Pietro da Cortona a Palazzo Barberini a Roma, come la donna di spalle con due bambini, che pare esser ripresa dall'affresco del Berrettini dove raffigura nella volta del salone del palazzo romano l\"Allegoria dell Giustizia\". Nascono in questa fase capolavori dell'opera del Giordano, per lo pi\u00f9 grandi composizioni religiose a taglio verticale, caratterizzate da intensi cromatismi e un'accentuata velocit\u00e0 nelle pennellate, quindi le due pale della \"Sant'Anna e la Vergine\" e il \"San Michele Arcangelo che sconfigge gli angeli ribelli\" (quest'ultima prima di una serie di opere a medesimo soggetto che costituiranno di fatto alcuni dei lavori pi\u00f9 notevoli del pittore) entrambe del 1657 per la chiesa dell'Ascensione a Chiaia, la \"Madonna del Rosario\" per la chiesa della Solitaria, il \"Sant'Agostino con santa Monica\" (inviato a Madrid per la chiesa de la Encarnacion), le due sontuose pale del 1658 per la chiesa di Sant'Agostino degli Scalzi, l\"Estasi di san Nicola da Tolentino\" e l\"Elemosina di san Tommaso da Villanova\", il \"San Nicola in gloria\", per la chiesa di San Nicola a Nilo, oggi al Museo di Castel Nuovo, la \"Santa Lucia condotta al martirio\" del Museo di Capodimonte, datata 1659, e la \"Strage gli innocenti\" dell'Alte Pinakothek di Monaco.\nQuesti fatti hanno indotto la storiografia ufficiale a ritenere che il Giordano avesse svolto un viaggio a Venezia antecedente al 1655, cosa non del tutto fuori luogo in quanto i biografi del tempo riferiscono tutti unanimemente che il pittore esegu\u00ec diversi viaggi in et\u00e0 giovanile a Roma (almeno due, uno nel 1650, accompagnato dal padre, e un altro nel 1654 della durata di sei mesi l'uno) con lo scopo di studiare le opere antiche e degli uomini insigni di Michelangelo, Raffaello, dei Carracci, Correggio, Rubens e Caravaggio. Si applic\u00f2 a ricopiare le opere di questi maestri perfezionandosi quindi nel disegno, frequentando anche la bottega di Pietro da Cortona e di altri pittori della scuola neo-veneta. Tuttavia, non contento di ci\u00f2 che gli offriva Roma in termini di pittura veneziana, volle trasferirsi nella citt\u00e0 lagunare per apprendere meglio la lezione dei maestri locali, tappa questa che, tuttavia, non \u00e8 confermata da tutti i biografi del tempo, ma solo da alcuni di questi, comunque i pi\u00f9 precisi sul tema (De Dominici, Baldinucci, Boschini).\nNel 1658, poco pi\u00f9 che ventenne, prende in sposa Margherita Dardi e si rende indipendente dal padre. Chiudono il primo decennio, intenso e molto prolifico sotto il profilo lavorativo, dipinti di matrice veronesiana con rimandi anche a Rubens, soprattutto nella fluidit\u00e0 e plasticit\u00e0 delle figure ritratte, come la \"Crocifissione di san Pietro\" delle Gallerie dell'Accademia di Venezia, la \"Vocazione dei santi Pietro e Andrea\", la \"Vocazione di san Matteo\", il \"Banchetto di Erode\" e le \"Nozze di Cana\" della certosa di San Martino a Napoli, la \"Circoncisione\" del Museo Nazionale di Bucarest, il \"Cristo tra i dottori\" della Galleria nazionale d'arte antica di Palazzo Corsini a Roma, l\"Allegoria della Pace\" della Galleria Nazionale di Palazzo Spinola a Genova e \"Rubens che dipinge l'allegoria della Pace\" del Museo del Prado di Madrid.\nLa prima maturit\u00e0 (1660-1680).\nLe commesse napoletane del vicer\u00e9 de Bracamonte (1660-1664).\nTra le prime grandi commesse che il Giordano ebbe all'avvenire del nuovo decennio, vi furono quelle del cardinale Ascanio Filomarino, che chiese per le quattro portelle dell'organo del Duomo di Napoli le raffigurazioni per due delle stesse, della \"Vergine annunziata\" con l\"Angelo annunziante\", mentre nelle altre due sono raffigurati i \"Santi protettori di Napoli\".\nTuttavia costituisce momento di particolare rilevanza sul profilo artistico del pittore, la commessa ricevuta dal vicer\u00e9 di Napoli dal 1659 al 1664, Gaspar de Bracamonte, conte di Penaranda, di fatto il finanziatore degli ammodernamenti interni della chiesa dei Santi Giuseppe e Teresa a Pontecorvo di Napoli. Sul filone del primo nucleo di tele del decennio precedente \u00e8 infatti la grande pala del 1660 compiuta, su richiesta del Bracamonte, per l'altare maggiore della, oggi conservata nel Museo di Capodimonte, dove il pittore esegu\u00ec l'inusuale scena della \"Sacra Famiglia che ha la visione dei simboli della Passione\". Da questo momento in poi, tra il pittore napoletano e il vicer\u00e9 nacque un vero e proprio sodalizio lavorativo, uno dei suoi principali committenti, sia per opere pubbliche da destinare nelle chiese napoletane, sia per la personale raccolta d'arte, che avrebbe poi portato con s\u00e9 in Spagna alla fine del suo mandato. Innanzitutto per lo stesso vicer\u00e9 il Giordano fu incaricato di eseguire anche una replica della stessa tela, di formato leggermente ridotto, oggi poi confluita al Louvre di Parigi (esposta per\u00f2 al museo di Saint Etienne).\nAppartengono agli incarichi del Bracamonte, quindi, anche altri due capolavori assoluti del Giordano di questa prima maturit\u00e0 artistica, come il \"San Gennaro che intercede presso la Vergine, Cristo e il Padre Eterno per la cessazione della peste del 1656\", ordinata dal vicer\u00e9 come voto per la cessazione della peste del 1656, e i \"Santi protettori di Napoli che adorano il Crocifisso\", entrambe datate 1662 ed eseguite per la chiesa di Santa Maria del Pianto (oggi conservate a Capodimonte), nonch\u00e9 i due dipinti del \"Riposo nella fuga in Egitto\" e la \"Sant'Anna con la Vergine bambina e san Gioacchino\", per la chiesa di Santa Teresa a Chiaia, che in questo contesto hanno la peculiarit\u00e0 di essere questa volta, s\u00ec sempre grandi composizioni, per\u00f2, a differenza delle precedenti opere, inscenate a taglio orizzontale (300\u00d7450\u00a0cm).\nNelle raccolte private del vicer\u00e9 facevano invece parte un altro cospicuo gruppo di tele che lo stesso invier\u00e0 poi nel 1669 al convento delle carmelitane scalze di Pe\u00f1aranda de Bracamonte, luogo di culto da lui stesso fondato, dove tuttora sono; fanno parte dell'elenco l\"Annunciazione\", il \"Cristo che cade sotto la croce\", la \"Deposizione di Cristo\", l\"Ecce Homo\", l\"Orazione nell'orto degli ulivi\" e infine la \"Transverberazione di santa Teresa\", che per qualit\u00e0 risulta essere la pi\u00f9 pregevole. Un'altra versione dell\"Annunciazione\", compiuta replicando quella che Tiziano ha eseguito per la chiesa di San Domenico Maggiore a Napoli, fu invece inviata nella Congregazione del Cristo de San Gin\u00e9s a Madrid.\nLa serie mitologica per i D'Avalos e le pitture classiciste (1663-1664).\nAlla met\u00e0 degli anni sessanta del Seicento risale un gruppo di tele a soggetto mitologico, di gusto prettamente classicheggiante, di formato per lo pi\u00f9 simile, a taglio orizzontale, che il pittore esegu\u00ec per arricchire le collezioni private dei suoi committenti, come quelle per la famiglia d'Avalos che il nobile Don Andrea, marchese di Montesarchio, possedeva nella sua residenza in Abruzzo, poi spostata a Napoli.\nLe opere mostrano il Giordano sotto ancora un'altra inedita veste: le tele in questione infatti, rispetto anche alle altre a soggetto mitologico antecedenti, che erano di impianto naturalista riberiano, appaiono pi\u00f9 composte e in linea con i pittori classici che pot\u00e9 ammirare in uno dei suoi soggiorni studio a Roma, come Guido Reni o Nicolas Poussin. Si segnalano in questa fase: la \"Venere dormiente con satiro\", la \"Venere, Cupido e satiro\" e la \"Lucrezia e Tarquinio\", tutte gi\u00e0 in collezione d'Avalos e oggi al Museo di Capodimonte, e la \"La giovent\u00f9 tentata dai vizi\" del Stadelsches Kunstinstitut di Francoforte.\nA questa fase risalgono altre tele di matrice reniana, come la pala d'altare della \"Visitazione\" nella chiesa di Santa Maria dei Raccomandati a San Demetrio dei Vestini, In Abruzzo, o come la grande opera del \"San Michele Arcangelo che sconfigge gli angeli ribelli\", dello Staatliche Museen di Berlino, uno dei capolavori assoluti del Giordano, dove il pittore mette in luce nella scena la medesima \"delicatezza\" pittorica e di colorito della tela del 1638, a medesimo soggetto, che il pittore bolognese lasci\u00f2 a Roma nella chiesa di Santa Maria della Concezione.\nAl 1665 circa il Giordano riceve i saldi di alcuni suoi lavori completati in precedenza, come quelli di Santa Maria del Pianto a Napoli o quello del Duomo di Cosenza, dove esegui l\"Immacolata e Dio Padre\". I pagamenti vengono riscossi tuttavia dal padre, in quanto, gi\u00e0 dal 1664, il pittore napoletano aveva dato procura al familiare di riscuotere per suo conto i saldi ancora non ricevuti, in quanto di l\u00ec a breve sarebbe dovuto partire per in lungo viaggio.\nA Venezia (1664 e 1674).\nAl netto di tutte le fonti storiche presenti, che tra loro presentano dettagli discordanti, intorno alla met\u00e0 degli anni sessanta del Seicento il Giordano compie un ulteriore viaggio a Venezia, facendo prima tappa a Firenze. A differenza di quello compiuto intorno al 1653, in questa occasione il viaggio non sar\u00e0 per studio, ma bens\u00ec per lavoro.\nTra la fine del 1664 e gli inizi del 1665, infatti, il marchese Agostino Fonseca invit\u00f2 Giordano a Venezia per compiere sei quadri che erano stati gi\u00e0 richiesti dal 1662 tramite il suo intermediario a Napoli, Sebastiano Lopez Hierro de Castro. Il pittore, che si rec\u00f2 nella citt\u00e0 lagunare con i connotati \"ribereschi\", esegu\u00ec comunque dipinti sia per il Fonseca sia per edifici di culto, riuscendo a rispondere positivamente a tutti desideri della committenza. Tra queste si segnalano la commissione della pala con \"l'Assunzione della Vergine\" per la chiesa di Santa Maria della Salute, che sar\u00e0 eseguita nel 1667 e spedita da Napoli dove era intanto tornato nell'estate del 1665, cos\u00ec come l\"Annunciazione\" per la chiesa di San Nicol\u00f2 da Tolentino, sempre Venezia, la \"Madonna delle Grazie con le anime del Purgatorio\", nella chiesa di San Pietro di Castello, la \"Deposizione\" delle Gallerie dell'Accademia, riberesca e rubensiana nello stile, e la \"Madonna col Bambino, san Giuseppe e sant'Antonio da Padova\", gi\u00e0 nella chiesa dello Spirito Santo e poi ricollocata dal 1809 nella Pinacoteca di Brera di Milano. Le tele dipinte in questa fase assumono connotazioni prettamente riberesche pi\u00f9 che veneziane, seppur il Giordano abbia gi\u00e0 avuto modo di sperimentare, con discreto successo, le nuove soluzioni neovenete. Probabilmente ci\u00f2 avvenne perch\u00e9 il pittore aveva esigenza di rispondere a una committenza che lo aveva ingaggiato con la consapevolezza di quello che fosse il suo \"modus pittorico\", ossia \"alla maniera del Ribera\".\nRisalgono sempre al periodo veneziano anche le due tele della \"Maddalena\", entrambe di matrice riberesca, una \"in estasi\", che risulta essere una replica, almeno per quanto riguarda la composizione, di un'altra dello Spagnoletto conservata al Museo di San Fernando di Madrid, tuttavia con la lucentezza che richiama la maniera di Tiziano, e l'altra quella \"penitente\", che \u00e8 conservata al Museo del Prado e che le fonti storiche secentesche la ricordano nel palazzo veneziano della famiglia Lumaga, fino a passare nel 1746 nelle raccolte reali spagnole.\nI consensi artistici avuti durante il soggiorno veneziano consentirono al pittore di instaurare relazioni con la nobilt\u00e0 locale cos\u00ec solide al punto da riuscire a conservare legami fino agli anni '80 inoltrati del XVII secolo, nonch\u00e9 a ottenere nuove commesse anche una volta che il pittore avesse fatto ritorno (nel 1665) nella citt\u00e0 partenopea.\nNel 1674 circa il pittore fece ritorno in terra veneta, eseguendo questa volta lavori (direttamente in loco o spedite da Napoli) non solo per la citt\u00e0 lagunare, ma anche per altre circostanti, come Padova, Verona e Vicenza. A differenza dei dipinti fatti durante il primo soggiorno, in questa circostanza le opere compiute non assumono pi\u00f9 le vesti di quelle riberesche, ma bens\u00ec risultano \"rinfrescati\" in linea con i modi neoveneti che lo stesso Giordano aveva \"lasciato\" a Napoli prima del suo primo temporaneo soggiorno veneziano del 1665.\nFurono quindi compiute in questa occasione le due sontuose tele della \"Nativit\u00e0 di Maria\" e della \"Presentazione di Maria al Tempio\", che il Boschini le descrisse cos\u00ec apprezzate da indurre i mercanti dell'epoca a copiarle per rivenderle come autografe, sempre per la chiesa di Santa Maria della Salute di Venezia, dove aveva gi\u00e0 lavorato in occasione del primo soggiorno; lasci\u00f2 inoltre altre due grandi tele nella chiesa di Sant'Aponal, con la \"Strage degli innocenti\" e il \"Cristo che caccia i mercanti dal tempio\". Risultano invece al 1675 i pagamenti ricevuti a saldo per due tele spedite da Napoli da collocare nella basilica di Santa Giustina di Padova, dove sono altre due grandi scene dipinte, quali il \"Martirio di san Placido\" e la \"Morte di santa Scolastica\", nonch\u00e9 a Verona, dove fu inviato il \"Beato Bernardo Tolomei battuto dai demoni\", del 1676, per la chiesa di Santa Maria in Organo, oppure a Vicenza, dove furono spedite nel 1675 circa le \"Nozze di Cana\" e \"Betsabea al bagno\", oggi alla Pinacoteca Civica.\nA Napoli (1665-1680).\nGiunto a Napoli nell'estate del 1665, dov'\u00e8 segnalato gi\u00e0 nel luglio di quell'anno, dopo sei mesi di soggiorno veneziano, il Giordano compie un altro dei capolavori assoluti del suo catalogo, nonch\u00e9 la terza edizione di un soggetto fin dai suoi esordi molto caro al pittore, ossia il \"San Michele Arcangelo che sconfigge gli angeli ribelli\", conservato al Kunsthistorisches Museum di Vienna. L'opera si mostra diametralmente opposta nello stile e nella scenografia rispetto a quella compiuta dieci anni prima per la chiesa dell'Ascensione a Chiaia di Napoli, in questa nuova versione infatti la scena appare scandita su due registri, dove in quello superiore \u00e8 in mostra il san Michele in chiave classicheggiante, di gusto reniano, mentre in quello inferiore il gruppo di demoni richiama in maniera esplicita quelli che usava dipingere il Ribera.\nAl 1668 risale invece l'affresco nella volta della sacrestia della Reale cappella di San Gennaro, interna al Duomo di Napoli, con il \"santo in gloria\" compiuto assieme ad altre scene dipinte su rame incastonate nei timpani della mobilia e negli inginocchiatoi della stessa sala, a conclusione di tutto l'apparato decorativo di cui il Giordano fu investito dell'incarico circa tre anni prima.\nIl 19 gennaio 1664 il fratello Nicola don\u00f2 al Giordano un appezzamento di terreno dell'estensione di 5 moggia nelle pertinenze del comune di San Giorgio a Cremano, citt\u00e0 alle porte di Napoli. A questo il pittore aggiunse nel 1669 un altro terreno di 26 moggia con casa, cantina e attrezzature vinicole, stabilendo l\u00ec, in quella che \u00e8 l'attuale Villa Marulli, la propria dimora estiva. Al 1669 risale la nascita del figlio primogenito del pittore, Lorenzo, mentre nel 1671 compie la notevole pala dell'altare laterale sinistra della chiesa del Pio Monte della Misericordia di Napoli, con la scena della \"Deposizione\" richiesta dalla committenza per sostituire la preesistente versione compiuta da Giovanni Baglione qualche anno prima. La tela vide il ritorno, ancora una volta, seppur mediante mediazioni pretiane nell'uso della luce, al modello riberesco, ci\u00f2 anche in quanto risultava necessario allinearsi al \"decorum\" dell'ambiente, dove dominava su tutte le tele laterali la pala della \"Misericordia\" del Caravaggio. La scena far\u00e0 da apripista a una serie di deposizioni di Cristo tutte di stampo naturalista, una data in prestito al Museo del Sannio di Benevento dai depositi di Capodimonte, una al Phillbrook Art Center di Tulsa e un'altra all'Ermitage di San Pietroburgo.\nTuttavia non mancano, anche in questa fase di \"ritorno alle origini\" del pittore, grandi tele di matrice neoveneta, rapide nella stesura e intense nell'uso cromatico, secondo i modi acquisiti dopo i primi viaggi studio a Roma e Venezia dei primi anni '50 del Seicento, come le tre pale per la chiesa di San Giuseppe a Chiaia, le due per Santa Teresa a Chiaia a Napoli, la sontuosa tela della \"Nativit\u00e0 della Vergine\" per la chiesa di San Ciro di Portici, le quattro (\"Predica di San Vincenzo Ferreri\", \"Madonna che d\u00e0 lo scettro a san Giacinto e il Bambin Ges\u00f9 che d\u00e0 l'anello a santa Rosa da Lima e un'altra santa Domenicana\", \"San Nicola in gloria con il beato Ceslao Polacco e san Luigi Bertrando\", \"Estasi della Maddalena\") per le cappelle laterali della chiesa di Santa Maria della Sanit\u00e0 di Napoli, nonch\u00e9 le quattro eseguite per la chiesa della Santissima Annunziata a Gaeta.\nIl 1671 risulta essere una data cruciale nella vita pittorica del Giordano, in quanto viene chiamato all'esecuzione del suo primo grande ciclo di affreschi, modo pittorico questo che, pi\u00f9 in generale, a partire da questa data diverr\u00e0 sempre pi\u00f9 usato e richiesto dal Giordano, non anche con entusiasmanti risultati, e che meglio di qualunque altro diverr\u00e0 elemento di spicco della seconda maturit\u00e0 del pittore, contraddistinguendo la sua arte fino alla fine della sua vita. Fu quindi incaricato in quell'anno di affrescare la volta e le pareti del tamburo della cupola della chiesa di San Gregorio Armeno, dove comp\u00ec la \"Gloria in Paradiso di san Gregorio Armeno\" e \"otto sante dell'ordine benedettino\" con l'uso del colorito di Pietro da Cortona e nello stile compositivo del Lanfranco, che circa quaranta anni prima, nella Reale Cappella di San Gennaro del Duomo di Napoli, aveva \"dettato le regole\" della decorazione delle calotte delle cupole; nel 1677-1678 fu invece la volta degli affreschi della chiesa dell'abbazia di Montecassino, oggi distrutti, che tuttavia essendo incastonati entro cornici di stucco, vivevano ancora quella \"costrizione\" tipica delle storie ad affresco rinascimentale (o manierista); nel 1678 fu di nuovo occasione di decorare una cupola, quella della chiesa di Santa Brigida, con anche i peducci, dove nella raffigurazione della \"Gloria in Paradiso di santa Brigida\" con \"Jael, Debora, Giuditta, la vedova di Sarefta\", ritorna lo stile lanfranchiano; allorch\u00e9 nel 1679 \u00e8 ancora in San Gregorio Armeno per affrescare le pareti laterali della navata con scene della \"vita di San Gregorio\", delimitate entro gli spazi in cui si aprono le finestre della chiesa, potendo quindi inscenarle come fossero dipinti a taglio verticale, utilizzando i modelli ribereschi, rubensiani, veronesiani e cortoneschi che aveva sedimentato nel corso degli ultimi anni, mentre nei peducci della cupola esegu\u00ec quattro \"virt\u00f9\" e nelle pareti del coro scene della \"vita di San Benedetto\".\nIntanto il pittore nel 1675, tornato dal secondo soggiorno a Venezia, aveva svolto quattro dipinti per il complesso dei Girolamini di Napoli, tra cui il \"San Nicola con i fanciulli salvati\" e il \"San Gennaro che esce illeso dalla fornace\", mentre un anno dopo comp\u00ec le tre grandi tele per il registro superiore del transetto destro della chiesa del Ges\u00f9 Nuovo, con le \"Storie di San Francesco Saverio\", e il gruppo di 28 tele con \"santi protettori\" della citt\u00e0 di \"apostoli\" per la navata del duomo. Quest'ultimo gruppo di lavoro suscit\u00f2 non poche critiche per il Giordano, in quanto, vista la non eccelsa qualit\u00e0 stilistica delle tele, fu sin da subito sollevata l'ipotesi che il pittore avesse fatto uso massiccio della sua bottega per l'esecuzione delle scene, commissionate dal cardinale Caracciolo, che poco tempo primo cerimoni\u00f2 il battesimo della figlia del pittore. La qualit\u00e0 \"altalenante\" delle opere del Giordano \u00e8 un fattore derivante essenzialmente dal cospicuo numero di commesse che il pittore riceveva in contemporanea, con la conseguente inevitabile riassegnazione di alcune delle medesime alla sua bottega, in particolare di Raimondo De Dominici, padre del biografo e scrittore Bernardo.\nChiude questo il ventennio di prima maturit\u00e0 artistica del Giordano la grande tela commissionata per la chiesa di San Ferdinando, in sostituzione della preesistente di Cesare Fracanzano del 1641, poi ricollocata nel Museo di Capodimonte a Napoli, con \"San Francesco Saverio che battezza gli indiani e san Francesco Borgia\", del 1680 circa. Su questa tela si raggiunge l'apice delle lezioni cortonesche acquisite nel tempo, dove fanno in bella mostra, entro una concitata macchina scenica, la struttura architettonica, il concitato accalcarsi dei personaggi, e in primo piano, un'armatura con tiara e corona deposte in terra a mo' di natura in posa.\nLe grandi tele a soggetto mitologico (1670-1680).\nTra il 1670 e il 1680 molte opere di carattere profano, pi\u00f9 nello specifico di scene mitologiche, furono ordinate o acquisite a Napoli da privati collezionisti italiani, fiamminghi o spagnoli, allorch\u00e9 diversi suoi dipinti giunsero a Firenze, anticipando cos\u00ec di qualche anno l'arrivo del pittore nella citt\u00e0 toscana, dalla cui esperienza partir\u00e0 la sua seconda maturit\u00e0 artistica. In questa trance di tele mitologiche il Giordano si distacca nello stile da quella compiuta intorno al 1663, dove predominava la maniera classicista. In quest'occasione il pittore alterna composizioni riberesche ad altre di gusto rubensiano-pretiano, mentre in altre ancora si mostra pi\u00f9 in sintonia con il concetto \"fiabesco\" di Pietro da Cortona.\nA questi anni si segnalano dunque: il \"Giudizio di Paride\" e \"Marte, Venere e Vulcano\" della Gemaldegalerie di Vienna, la \"Leda e il cigno\", \"Perseo con la testa di Medusa\" \"Marte e Venere\", l\"Ercole e Onfale\", il \"Polifemo e Galatea\" e la \"Diana saetta Niobe\" del Museo di Capodimonte di Napoli, \"Diana ed Endimione\" e \"Bacco e Arianna\" del Museo di Castelvecchio di Verona, il \"Trionfo di Bacco e Arianna\" dell'Herbert Art Gallery and Museum di Coventry, il \"Rinaldo e Armida\" del Museo di Belle Arti di Lione, il \"Trionfo di Galatea con Aci trasformato in fonte\" della Galleria degli Uffizi di Firenze, il \"Trionfo di Galatea\" dell'Ermitage di San Pietroburgo, \"Perseo combatte contro Fineo e i suoi compagni\" della National Gallery di Londra, e infine il gruppo di tele per le collezioni dei nobili genovesi Balbi e Durazzo, con il \"Ratto delle sabine\", \"Perseo combatte contro Fineo e i suoi compagni\" e \"Olindo e Sofronia\".\nLa seconda maturit\u00e0 (1680-1702).\nA Firenze (1681-1685).\nI lavori alla cappella Corsini.\nL'interesse che la pittura di Giordano aveva suscitato tra gli intenditori di Firenze aveva portato Filippo Baldinucci a richiedere all'artista la nota \"Relatione...fatta sotto li 13 agosto 1681\", documento dettato dallo stesso artista al biografo fiorentino con il quale vengono descritte le vicende legate alla vita del pittore. Durante il soggiorno fiorentino il pittore napoletano ricevette una grande quantit\u00e0 di commissioni, provenienti da alcuni degli ambienti pi\u00f9 influenti culturalmente della citt\u00e0 dell'epoca, tra cui quelli della famiglia Corsini. La commissione al Giordano degli affreschi per la cappella Corsini, entro la chiesa di Santa Maria del Carmine di Firenze, stando alle fonti di Filippo Baldinucci e di Bernardo de' Dominici, avvenne gi\u00e0 intorno al 1680 circa, risultando quindi essere la prima opera compiuta nella citt\u00e0 toscana dopo il suo arrivo. I committenti furono Neri e Bartolomeo Corsini, promotori a partire dal 1676 della costruzione della cappella di famiglia dedicata al santo del casato, quindi Andrea Corsini, canonizzato nel 1629.\nIl Giordano \u00e8 cos\u00ec documentato quale ospite presso la dimora del nobile fiorentino Andrea Del Rosso, dove eseguiva bozzetti preparatori al ciclo di affreschi della cappella. Il lavoro fu svolto nell'arco di due anni, quindi completato nel 1682, com'\u00e8 riportato anche in una delle \"virt\u00f9\" raffigurate nei pennacchi. il modello compositivo, dove al centro della calotta \u00e8 la vorticosa scena della \"Gloria di sant'Andrea Corsini\", mentre nei pennacchi sono quattro \"virt\u00f9\", riprende pressoch\u00e9 i modelli delle cupole di Giovanni Lanfranco, utilizzate dal pittore gi\u00e0 in precedenza con gli affreschi di Santa Brigida e San Gregorio Armeno di Napoli.\nCi\u00f2 che tuttavia contraddistingue questi affreschi e ne definisce il \"salto di qualit\u00e0\" stilistico rispetto a ai lavori napoletani, \u00e8 l'uso sapiente del fattore cromatico, mediante la ricerca di soluzioni coloristiche pi\u00f9 accese, limpide e trasparenti. Con queste opere il pittore d\u00e0 inizio a una seconda grande stagione artistica, dominata per lo pi\u00f9 da sontuosi e articolati cicli di affreschi che partendo da una fusione dei modi cortoneschi e lanfranchiani troveranno ben presto una propria autonoma identit\u00e0 stilistica, che diverr\u00e0 modello anche per gli artisti del secolo successivo, come Francesco Solimena e Giambattista Tiepolo.\nLe commesse di Andrea Del Rosso.\nNel 1682, e per tutto il periodo di permanenza a Firenze, quindi fino al 1685 circa, la presenza di Luca Giordano \u00e8 ben documentata presso la dimora di Andrea Del Rosso, presso il quale era ospitato il pittore assieme al suo entourage. Il nobile toscano, disponeva di attivit\u00e0 commerciali nella citt\u00e0 partenopea e pertanto gi\u00e0 conosceva l'attivit\u00e0 artistica del Giordano, tant'\u00e8 che opere sue erano inventariate nelle raccolte del Del Rosso gi\u00e0 a partire dal 1677.\nIl nobile avvis\u00f2 tramite una lettera inviata a Apollonio Bassetti, segretario di Cosimo III de' Medici, che il Giordano era ospitato a casa sua e che nel frattempo era impegnato a eseguire bozzetti per gli affreschi della cappella Corsini, di cui un anno prima aveva ricevuto la commessa, oltre ad altre tele commissionate dallo stesso Del Rosso, oggi disperse in svariati musei d'Europa: \"La Storia che scrive gli annali sul Tempo\", una \"Venere e Amore\" e un \"Ratto di Deianira\", queste ultime due di cui non si hanno notizie certe, se non che riscossero tali successi da indurre il pittore a compiere diverse repliche successive di cui una versione di entrambe le tele \u00e8 a Palazzo Pitti mentre un'altra della \"Deianira\" \u00e8 a Burghley House, nella raccolta avviata da John Cecil, V conte di Exeter.\nIn quest'ultimo senso, la famiglia Del Rosso fu particolarmente utile nel fare da tramite tra il pittore e gli ambienti toscani, riuscendo ad avere una notevole influenza anche per l'esportazione delle opere del Giordano nel resto d'Europa, in Inghilterra in particolare, in quanto sempre a loro si riconducono anche i legami che il pittore ebbe con i nobili inglesi dell'Exeter. Proprio in virt\u00f9 del fatto che questi poterono ammirare le opere del pittore collezionate da Andrea Del Rosso, John Cecil, V Conte di Exeter, commission\u00f2 al Giordano repliche delle stesse tele visionate, con anche altre tele, di altalenante qualit\u00e0 in quanto alcune di mano sua altre di bottega, come le due redazioni di \"Marco Curzio che si getta nella voragine\", la \"Morte di Seneca\", un \"Ratto d'Europa\", \"Olindo e Sofronia\", una \"Diana e Atteone\", un \"Cristo e l'adultera\" e un \"David e Betsabea\".\nAlla famiglia si riconducono anche le commesse per la decorazione della loro cappella domestica, dove ai lati erano il \"Cristo e Veronica\", la \"Flagellazione\", la prima agli Uffizi e la seconda in collezione privata fiorentina, il \"Cristo innanzi a Pilato\" e la \"Deposizione\", oggi alla Pinacoteca di Siena, mentre il \"Cristo crocifisso\" sull'altare maggiore che Andrea Del Rosso aveva commissionato per farne dono alla moglie, pare sia stata eseguito dalla sua bottega, di cui si citano Aniello Rossi e Sebastiano Ferrari (o Ferrati), che in quel periodo particolarmente intenso di richieste furono chiamati pi\u00f9 volte in causa, al punto che negli inventari Del Rosso e in altri documenti d'archivio, le opere del Giordano vengono descritte talune volte come \u00ab\"di scuola...ed molto ritoccato da lui\"\u00bb, o \u00ab\"molto fatto da lui\"\u00bb, o come \u00ab\"bozzetto ritoccato\"\u00bb, ecc.\nAncora altre opere catalogate nelle raccolte Del Rosso, alcune delle quali di cui si son perdute le tracce, erano la serie (oggi dispersa) delle quattro tele raffiguranti le \"Stagioni\", segnalate per altro a Roma da Francesco Saverio Baldinucci presso la residenza familiare del nipote di Andrea, il senatore Antonio, il bozzetto per la tela commissionata direttamente da Cosimo III de' Medici della battaglia tra fiorentini e fiesolani, il cui originale \u00e8 presso la Galleria Palatina di palazzo Pitti, e infine il bozzetto per la grande tela dell\"Apparizione della Vergine a san Bernardo\", collocata nel soffitto della cappella di San Luca della chiesa della Santissima Annunziata di Firenze. Quest'ultima opera rappresenta un altro momento cruciale dell'attivit\u00e0 artistica del Giordano; commissionata dalla granduchessa-madre Vittoria della Rovere e completata intorno al 1685, il pittore infatti si cimenta per la prima volta nell'esecuzione di un'opera su tela eseguita \"sott'in su\" riuscendo a rappresentare una sontuosa composizione di tipo piramidale su un ritmo volante, con il giusto quadro prospettico per chi la guarda dalla basso, in linea con i modelli di alcuni suoi predecessori che pot\u00e9 ammirare durante i viaggi fatti a Roma, quali Pietro da Cortona, Carlo Maratta e il Baciccio. In questo modo il Giordano riusc\u00ec quindi a rompere lo schema precedentemente adottato nell'abbazia di Montecassino, dove la stesura delle scene della volta della chiesa risulta essere pi\u00f9 \"appiattita\", e nel contempo portando a Firenze un modo di dipingere ancora inconsueto per l'epoca.\nGli affreschi di palazzo Medici-Riccardi.\nI lavori furono iniziati nel novembre del 1682 per poi essere interrotti nella primavera del 1683 (dove risultano presumibilmente completati solo i gruppi di figure al centro della volta) in quanto il Giordano dovette fare ritorno a Napoli causa motivi di famiglia (la moglie era malata mentre il padre mor\u00ec in quello stesso anno. In quest'occasione il marchese Riccardi invi\u00f2 pi\u00f9 volte a Napoli lettere destinate al Giordano con le quali si chiedeva un suo immediato rientro in terra fiorentina per completare l'opera, al punto che si pens\u00f2 anche a una sostituzione in corso d'opera con il pittore milanese Federico Bianchi.\nGli affreschi del palazzo furono quindi ripresi e completati nella primavera del 1685; il pittore napoletano riusc\u00ec a eseguire i lavori alla galleria con una certa celerit\u00e0, tant'\u00e8 che nell'aprile dello stesso anno la parte del ciclo sul lato della galleria verso via Ginori risultava gi\u00e0 prossima al completamento, mentre l'altro lato della medesima sarebbe stato eseguito subito dopo Pasqua. Il 1\u00ba settembre 1685 Riccardi elarg\u00ec il compenso al pittore napoletano per il lavoro completato pari a 2957 scudi; un anno pi\u00f9 tardi il Riccardi fu talmente entusiasta per il ciclo di affreschi compiuto che trasfer\u00ec al Giordano altri 1000 scudi, che comprendevano anche l'affresco compiuto nella biblioteca dello stesso palazzo, dove esegu\u00ec l\"Allegoria della Divina Sapienza\", che secondo fonti del tempo pare sia stata terminata in appena cinque giorni.\nNella galleria degli Specchi del palazzo, gi\u00e0 di propriet\u00e0 dei Medici, poi passato alla famiglia Riccardi con la cessione del 1659 a Gabriello, zio di Francesco, quest'ultimo committente di Luca Giordano per l'esecuzione dell'opera, il pittore rappresent\u00f2 la \"Glorificazione della dinastia medicea\" e le \"Vicende della vita umana\". Gli episodi figurativi, i cui bozzetti preparatori sono conservati in gran parte nella National Gallery di Londra (gi\u00e0 in collezioni private sparse), sono disposti liberamente in una narrazione continua, fluida, dove le varie scene ritratte lungo tutto il perimetro della volta sono collegate tra loro, sviluppando ulteriormente le soluzioni gi\u00e0 adottate da Pietro da Cortona a Palazzo Pitti e a palazzo Pamphilij a Roma e le idee espresse da Gian Lorenzo Bernini e tradotte in pittura dal Baciccio.\nLe scene raffigurate sono caratterizzate da dilagante luminosit\u00e0 ed esaltante ariosit\u00e0, in una situazione irreale di sogni a colori, di incanto, di apparente naturalit\u00e0, abitato da mitiche realt\u00e0 e da immagini fantastiche dove si concretizza un irraggiungibile ma essenziale ideale d'arte e di vita. Le sequenzialit\u00e0 della composizione parte dal primo lato minore, dov'\u00e8 la scena dell\"Antro dell'Eternit\u00e0\", proseguendo in senso antiorario con la raffigurazione dell\"Allegoria della Giustizia\", del \"Ratto di Proserpina\" in angolo e con le \"divinit\u00e0 degli inferi\". Si continua poi con la scena dei \"Campi Elisi\", dell\"Allegoria della Prudenza\", che compare sull'altro lato minore, e quindi con il gruppo con \"Minerva protettrice delle Arti e delle Scienze\". Dopo l\"Allegoria della Fortezza\" disposto in angolo, si sviluppa la scena con il \"Trionfo di Bacco\", il \"Trionfo di Nettuno\", la \"Morte di Adone\" fino a terminare con l\"Allegoria della Temperanza\". Pressoch\u00e9 al centro della volta troneggia invece la Glorificazione della dinastia medicea, dove in un vortice di nubi e angeli, sei membri del casato fiorentino, ritratti con una stella luminosa sul capo (\"Cosimo III\", \"Ferdinando II\", \"Cosimo I\", \"Ferdinando I\", \"Ferdinando\" e \"Giangastone\", questi ultimi due a cavallo), con anche \"Saturno\", \"Marte\" e \"Venere\", circondano la figura centrale di \"Giove\".\nCon le opere realizzate a Firenze, in particolar modo quella di palazzo Medici-Riccardi, il Giordano consegue un successo in ogni parte d'Italia e d'Europa. La sua pittura, ariosa e coinvolgente, di carattere sacro o profano, influenzer\u00e0 l'attivit\u00e0 di molti giovani pittori sia napoletani e meridionali (Francesco Solimena, Paolo De Matteis, Francesco De Mura, Corrado Giaquinto, Sebastiano Conca, Nicola Malinconico, Giuseppe Simonelli, Giovanni Battista Lama), sia veneziani e fiorentini (Giambattista Tiepolo, Sebastiano Ricci, Giovanni Antonio Pellegrini, Antonio Zanchi, Jacopo Amigoni, Giovanni Camillo Sagrestani), nonch\u00e9 stranieri (Jean-Honor\u00e9 Fragonard, Antonio Palomino, Francisco Goya).\nLa fama negli ambienti fiorentini dur\u00f2 anche successivamente il lavoro nella galleria riccardiana, con le commesse di Cosimo III de' Medici per la cappella di Santa Maria Maddalena de' Pazzi, con lo \"Sposalizio mistico della santa\" e la \"Madonna che porge il Bambino alla santa\", e con altre commesse per raccolte private della citt\u00e0, come la \"Fuga in Egitto\" per Vittoria Della Rovere (oggi agli Uffizi) o l\"Annuncio ai pastori\" per la famiglia Del Rosso (oggi in collezione privata). Una volta rientrato a Napoli, da qui esegu\u00ec e invi\u00f2 sempre a Cosimo III, nel 1688, ancora altre due tele commissionate direttamente dal granduca fiorentino: il \"San Francesco che riceve le stimmate\" e l\"Immacolata Concezione\", da porre al lato dell'altare maggiore della chiesa esterna alla villa medicea dell'Ambrogiana a Montelupo Fiorentino: la prima \u00e8 ancora posta nella stessa chiesa, adesso intitolata a san Quirico e Lucia all'Ambrogiana, mentre la seconda \u00e8 stata sostituita da una copia del 1804 opera di Giovanni Francesco Corsi (l'originale \u00e8 invece conservato nella sala di Marte della Galleria Palatina di palazzo Pitti a Firenze.\nA Napoli (1684-1692).\nGiunto a Napoli nel 1683 per stare vicino alla moglie caduta in malattia e al padre, che morir\u00e0 il 9 novembre, l'attivit\u00e0 del pittore in terra natia non \u00e8 particolarmente movimentata. In quell'anno i lavori si limitano a tele a soggetto religioso per le chiese della citt\u00e0, come la \"Trinit\u00e0 in gloria con i santi Agostino,\" \"Teresa del Ges\u00f9, Nicola da Tolentino, Guglielmo e altro santo vescovo\" per la chiesa di San Giuseppe dei Ruffi, o come l\"Immacolata e le sante Teresa e Chiara\", il \"Sant'Antonio predica ai pesci\" e il \"Sant'Antonio riattacca il piede ad un ferito\" per la chiesa del Ges\u00f9 delle Monache. Nel 1684 il pittore fu invece investito da prestigiose commesse alle quali non si sent\u00ec di poter rifiutare, arrivando a determinare persino dei ritardi nel completamento della commessa della galleria Medici-Riccardi, i quali sollecitarono (assieme anche ad Andrea Del Rosso) pi\u00f9 volte il Giordano per un rientro nella citt\u00e0 toscana col fine di completare l'incarico affidatogli.\nNel 1684 il Giordano completa gli affreschi della chiesa di San Gregorio Armeno, dove lavor\u00f2 a pi\u00f9 riprese anche anni addietro con i lavori nei cori e nella cupola. In questa occasione fu incaricato di eseguire le \"virt\u00f9\" sopra gli archi delle cappelle laterali, e un ciclo di tre episodi sulle \"Storie delle monache basiliane\" da disporre nei tre scomparti della controfacciata della chiesa: la \"Partenza delle monache\", il loro \"Arrivo a Napoli con le reliquie\" e i \"Festeggiamenti loro tributati\" (dove sullo sfondo \u00e8 raffigurato il Maschio Angioino mentre nel margine destro della scena \u00e8 l'autoritratto del pittore). L'altra grande commessa che ricevette nel 1684 fu quella del grande ciclo della controfacciata della chiesa dei Girolamini, dove fu incaricato di eseguire la \"Cacciata dei mercanti dal Tempio\", sulla scia delle grandi controfacciate napoletane avviate qualche anno prima da Giovanni Lanfranco nella chiesa dei Santi Apostoli (che continueranno anche dopo con Solimena, Paolo De Matteis e Santolo Cirillo), al quale il Giordano si ispir\u00f2 per quest'altra composizione, tant'\u00e8 che il Longhi nel 1920 la ritenne \"nipote\" di quella lanfranchiana: l'opera \u00e8 permeata da un senso di spazialit\u00e0 continua e infinita, rivelata dal fluire ininterrotto della luce attraverso la straordinaria variet\u00e0 dei piani prospettici.\nA partire dal 1686, dopo il suo rientro dal secondo soggiorno a Firenze, le commesse del pittore rimangono particolarmente cospicue seppur i risultati finali dei suoi lavori qualitativamente altalenanti, dovendo rivolgersi spesso all'uso della sua bottega per rispondere a tutte le richieste ricevute. Tra i lavori pi\u00f9 pregevoli che esegu\u00ec in questa fase vi furono la serie di affreschi per la cappella Merlino della chiesa del Ges\u00f9 Nuovo, datati intorno al 1687, in gran parte scomparsi a seguito del terremoto del 1688, mentre sono invece rimasti quelli nell'arcone antecedente la cappella e nei peducci della cupola, il ciclo per la chiesa dall'Annunziata, interamente distrutto in un incendio del 1757, con \"Storie del Vecchio Testamento\" e la \"Piscina Probatica\", che il De Dominici descrisse come \"meravigliosa\", probabilmente in sintonia con quella che il Lanfranco esegu\u00ec per la chiesa dei Santi Apostoli di Napoli, nonch\u00e9 la grande tela della \"Madonna del Baldacchino\" per la chiesa di Santo Spirito di Palazzo, oggi a Capodimonte, che il De Dominici la defin\u00ec \u00ab\"una delle pi\u00f9 belle opere di Luca\"\u00bb, l\"Invenzione della Croce\" per la chiesa della Piet\u00e0 dei Turchini, il \"Trasporto del corpo di santa Restituta\" per la basilica di Santa Restituita, ultimata da Giuseppe Simonelli, la \"Madonna con il Bambino e san Giovannino\" al Museo di Montpellier, e la serie di tele della chiesa dei Santi Apostoli.\nNegli affreschi per la cappella Merlino della chiesa del Ges\u00f9 Nuovo a Napoli, datati 1687, il pittore riporta in auge un modo di fare pittura inframezzo tra il classicismo e il barocco, al punto che questi venivano segnalati nella guida del Celano come la pi\u00f9 bella opera del Giordano che di continuo manteneva la gente incantata nell'osservarla. Oltre a quelli del Baciccio il Giordano sembra guardare anche ai modi del Lanfranco, che intanto si occup\u00f2 di affrescare qualche anno prima la cupola della navata mediana della stessa chiesa e che per il quale il pittore partenopeo provava una dichiarata ammirazione, al punto di affermare particolare preoccupazione e dispiacere per la scomparsa dei lavori del pittore emiliano a seguito del terremoto del 1688, prima anche della perdita di gran parte dei suoi affreschi della cappella Merlino per l'appunto. Dell'intero ciclo decorativo sono rimasti superstiti solo gli affreschi nell'arcone d'ingresso, con \"Tre immagini di San Giovanni Battista\", \"San Pietro\" e \"San Paolo\", e nei peducci della cupola, con le rappresentazioni di quattro figure femminili del Vecchio Testamento: \"La vedova di Sarepta\", \"La figlia del Faraone\", \"Ruth\" e \"Giaele\".\nIntorno agli anni '90 del Seicento, il Giordano esegu\u00ec la prima di una serie che diverr\u00e0 frequente per il pittore, quindi un numero di tele riprendenti le \"Storie della Vergine\", oggi divise tra i musei del Prado, dell'Escorial, del Pardo e del Louvre, dove permane tanto il barocco berniniano nella plasticit\u00e0 dei personaggi ritratti, piuttosto che nella presenza di putti e dettagli di nature morte, quanto risulta classica l'impostazione scenica e compositiva. Si segnala inoltre in questi anni la commessa spagnola della regina di casa Borbone-d'Orleans, Maria Luisa, prima moglie di Carlo II, che chiese quattordici tele, tutte della stessa dimensione, su temi storico-mitologici, scene di battaglie, e le quattro raffigurazioni dei continenti (questi ultimi oggi in collezione a Zarzuela, vicino a Madrid, ma noti tramite un'altra redazione coeva, di maggiori dimensioni, eseguita per il marchese del Carpio e oggi conservata nella reggia di Caserta, in deposito dal Museo nazionale di San Martino di Napoli), lavori questi che faranno s\u00ec che da l\u00ec a qualche anno la figura del Giordano verr\u00e0 richiesta in presenza a Madrid, dove consolider\u00e0 il proprio successo artistico, oramai noto in tutta Europa, lavorando sotto la diretta supervisione della Corona di Spagna.\nNel 1692 si registrano gli ultimi lavori a Napoli prima di lasciare la citt\u00e0 per stabilirsi a Madrid. Per la cupola della chiesa di Santa Maria Donnaromita fu infatti incaricato di affrescare una serie di otto \"sante\" negli scomparti tra le finestre del tamburo, \"allegorie\" e \"virt\u00f9\" nei peducci, tutte queste ideate dal Giordano ma compiute da Giuseppe Romanelli e dal Simonelli, mentre sono autografi la \"Gloria di angeli\" al centro della calotta della cupola e le due scene storiche impaginate circolarmente una di seguito all'altra nella parte inferiore, dove sono il \"Trionfo di Debora\" e la \"Vittoria sul re di Canaan\".\nAl 1690, intanto, risale un atto con cui il Giordano fece erigere a sue spese la cappella di Santa Maria del Carmine sullo stesso fondo di sua propriet\u00e0 a San Giorgio a Cremano, a pochi metri dalla sua casa padronale vacanziera.\nIl decennio spagnolo (1692-1702).\nAlla corte di re Carlo II di Spagna.\nNel 1692 Luca Giordano venne chiamato a Madrid alla corte di re Carlo II, trascorrendo cos\u00ec il decennio 1692-1702 in Spagna. Il Giordano si trov\u00f2 a operare dopo pi\u00f9 di trent'anni dall'ultimo italiano chiamato a lavorare per la corona madrilena, ossia i due bolognesi Angelo Michele Colonna e Agostino Mitelli. Il re spagnolo era un culture delle arti: le sue intenzioni erano quelle di glorificare la dinastia reale tramite apparati decorativi ad affreschi ampi e sfarzosi, che di fatto risultavano mancanti nella Spagna del tempo, la cui scuola artistica si era pressoch\u00e9 arrestata dopo la morte di Diego Vel\u00e1zquez.\nIl pittore che pi\u00f9 di tutti poteva rispondere a queste esigenze non poteva che essere il Giordano, sia per il legame che intercorreva tra la capitale vicereale (Napoli) e quella del Regno (Madrid), dove la citt\u00e0 partenopea appariva come vera e propria fonte da cui \"attingere\", sia perch\u00e9 in quegli anni la figura del pittore era gi\u00e0 affermata in ambito europeo, allorch\u00e9 tutti gli ambienti di corte del continente conoscevano la sua scuola.\nLuca Giordano fu popolare alla corte spagnola (infatti in questo periodo produce una grandissima quantit\u00e0 di dipinti su tela, su rame e a fresco di soggetto sacro o profano) tanto che il re gli concesse il titolo di \"caballero\". A ogni modo cinque furono le grandi commesse che lo portarono al consolidamento su scala internazionale della sua pittura: il Monastero di San Lorenzo dell'Escorial, la chiesa di San Antonio dei Portoghesi e il Cas\u00f3n del Buen Retiro di Madrid e la sacrestia della Cattedrale di Toledo.\nIl cantiere del Monastero dell'Escorial.\nLa prima grande commessa che il Giordano ebbe una volta in Spagna fu quella dell'Escorial, appena ricostruito dopo l'incendio che distrusse ogni decorazione interna, dove dipinse nella volta dell'Escalera la \"Glorificazione delle gesta di Carlo V e Filippo II\", sovrapposto a un lungo fregio a olio su tela con la \"Battaglia di San Quintino\", che magistralmente il pittore utilizz\u00f2 anche per \"spezzare\" l'apparato decorativo della volta con i preesistenti affreschi cinquecenteschi di Luca Cambiaso che insistono nelle fasce inferiori della sala.\nIl Giordano fu proposto al re dall'emissario in terra napoletana Cristobal Oragnon, che apprezzandone le qualit\u00e0 artistiche, lo sugger\u00ec proprio nella fattispecie del monastero di San Lorenzo vista anche la necessit\u00e0 di completare l'edificio nei tempi brevi. Ottenuto il consenso da parte di Carlo, e avanzata la richiesta al Giordano di partire per la Spagna, il pittore si trasfer\u00ec con tutto il suo \"entourage\", quindi con i collaboratori (tra cui anche il figlio Nicol\u00f2, il nipote Giuseppe e, secondo il Baldinucci, anche Paolo De Matteis) con il confessore e con un domestico. L'apparato iconografico degli affreschi non fu n\u00e9 imposto n\u00e9 tanto meno condizionato dalla committenza; fu invece definito di volta in volta mediante bozzetti che il Giordano inviava al re ed elaborato sulle pareti di volta in volta che questi manifestava il suo consenso.\nAl 1693 il ciclo dell'Escalera risultava terminato; fu cos\u00ec che si avviarono quelli della volta della chiesa, che di volta in volta venivano abbozzati e poi eseguiti dopo parere del re. Quest'ultimo decretava invece la successione delle vele da affrescare: la prima fu quella sopra gli altari delle reliquie, poi in successione quelle delle cappelle laterali, del presbiterio, della crociera (\"Morte della Vergine\" e \"Vicende del popolo ebreo\", quest'ultimo ritenuto gi\u00e0 dai tempi antichi uno dei capolavori del pittore) e infine quelle del coro (\"Storie di David\" e \"Storie di Salomone\"). Nel luglio del 1694 l'intero ciclo risultava completato.\nIl ciclo del Monastero, e pi\u00f9 in particolare dell'Escalera, fu talmente eccezionale che l'abate napoletano Andrea Belvedere, in occasione di un suo ritorno a Napoli dopo un viaggio all'Escorial, nel 1695, rifer\u00ec al De Dominici che nella citt\u00e0 partenopea le \u00abpitture del Giordano parevano cose da nulla\u00bb rispetto agli affreschi escorialensi.\nL'arrivo a Madrid e gli affreschi del Cas\u00f3n del Buen Retiro.\nTerminati i lavori all'Escorial, Luca Giordano giunge a Madrid dove prima di intraprendere i lavori per i grandi cantieri su cui verr\u00e0 chiamato a intervenire, eseguir\u00e0 su committenza pubblica e privata un cospicuo numero di tele oggi sparse per lo pi\u00f9 in svariati musei spagnoli, quindi per il palazzo reale e il Museo del Prado di Madrid, per il palazzo reale di Aranujez e quello di El Pardo. Tra le opere che suscitarono maggiori consensi vi furono altre due serie di dipinti sulle \"Storie della Vergine\", tutte su rame, una delle quali oggi confluita interamente nelle raccolte del Museo nazionale di Vienna, l'altra invece a Guadalupe, nel convento di San Jeronimo.\nUna volta giunto a Madrid il pittore fu incaricato da Carlo II di eseguire gli affreschi e una serie di tele per il Palazzo reale di Aranjuez, localit\u00e0 vicina alla capitale reale. Tuttavia dei cicli in questione non vi \u00e8 rimasta alcuna traccia, essendo stato il complesso interamente ristrutturato nel corso del tempo, mentre delle tele non risulta possibile costruire un percorso definito in quanto pi\u00f9 volte, soprattutto nell'Ottocento, le opere venivano di volta in volta spostate tra le residenze reali di Spagna.\nSuccessivamente il pittore fu incaricato di abbellire un corpo di fabbrica di quello che era al tempo la seconda residenza reale pi\u00f9 importante della citt\u00e0 madrilena dopo l'Aalcazar, ossia il Cas\u00f3n del Buen Retiro. Carlo II pens\u00f2 per l'occasione di far abbellire il Cason in quanto in quegli anni divenne uno dei principali edifici di rappresentanza di Madrid. Il ciclo che ne verr\u00e0 fuori costituir\u00e0 il pi\u00f9 importante tra quelli non religiosi compiuti dal Giordano, e in assoluto il pi\u00f9 importante fatto in Spagna dopo quello dell'Escorial. Il ciclo che venne rappresentato nella volta era quindi incentrato dal pittore sulla rappresentazione allegorica della monarchia spagnola centrata sul tema del toson d'oro. A differenza dei grandi cicli compiuti fin qui, quindi quello Medici-Riccardi e dell'Escalera, il tema della volta non \u00e8 centrale e fulcro di ci\u00f2 che \u00e8 invece rappresentato scorrevolmente sulle fasce inferiori, ma vede un insieme di episodi secondari concitati che si mescolano nell'allegoria della \"Istituzione del Toson d'oro\", che degrada dietro un cielo dorato. Nel registro inferiore sotto al cornicione erano invece rappresentate su finti arazzi allungati le quattordici \"Fatiche di Ercole\", tutte perdute e conosciute oggi grazie ai bozzetti preparatori sparsi in diversi musei del spagnoli.\nRisale a questa fase l'ultima grande serie di scene mitologiche che il Giordano eseguir\u00e0 dietro committenza privata, ossia le dodici \"Storie di Psiche\" conservate tutte nelle collezioni reali di Hampton Court. Queste sono concepite in formato ridotto su supporto in rame col fine di accentuarne il cromatismo, che di fatto costituiscono il preludio alla stagione del Rococ\u00f2 che da l\u00ec a breve si sarebbe aperta nel contesto europeo, e che avrebbero avuto influsso anche su pittori nati dietro la scia del Giordano, come Francesco Solimena, Francesco De Mura e Corrado Giaquinto.\nGli affreschi alla sacrestia della Cattedrale di Toledo.\nSuccessivamente ai lavori di Madrid, il Giordano viene chiamato nel 1698 ad affrescare la sacrestia della Cattedrale di Toledo. Per l'ampia sala esegu\u00ec sulla volta un ciclo sul \"Trionfo della Chiesa\" e sull\"Imposizione della casula\", disposte sui due lati estremi della volta, mentre sui lati lunghi vengono disposte fine \"balconate\", \"angeli\" e i \"Padri della Chiesa\".\nA differenza dei cicli precedenti, in questo di Toledo il pittore utilizz\u00f2 con maggior frequenza la stesura di finte architetture all'interno delle scene. Un elemento questo mai usato cos\u00ec incessantemente prima, se non nell'affresco della controfacciata dei Girolamini, dove compare per la prima volta per il Giordano una architettura sullo sfondo della raffigurazione. Il risultato dell'affresco nel suo insieme rimane monumentale e tra i pi\u00f9 importanti dell'opera del Giordano, seppur tuttavia rispetto ai suoi lavori precedenti questo risulta pi\u00f9 compassato e cupo, quindi meno \"leggero\" e raffinato sul profilo plastico e luministico.\nA prova di ci\u00f2 sussiste il fatto che a Napoli giunsero le voci dei lavori del Giordano in Spagna di volta in volta che questi li eseguiva, mentre di questo di Toledo non pervenne alcuna notizia in citt\u00e0, tant'\u00e8 che i due biografi pi\u00f9 attenti in quel periodo su ci\u00f2 che succedeva nell'ambiente artistico partenopeo, De Dominici e Baldinucci, non citeranno mai nessuna informazione riguardante il suddetto ciclo.\nDopo i lavori di Toledo, ben pi\u00f9 apprezzati furono altri lavori che il Giordano esegu\u00ec per la cappella reale dell'Alcazar di Madrid, relativo a \"Storie del Vecchio Testamento\" che ruotavano intorno alla figura di Salomone. La composizione ebbe notevole successo nell'ambiente spagnolo, riuscendo a offrire nel suo insieme un apparato celebrativo ed eroico ma nel contempo grazioso, lucente e berniniana nella spazialit\u00e0. Tuttavia questo ciclo si perse nel tempo e oggi ne rimane traccia e conoscenza solo attraverso documenti d'archivio e i bozzetti preparatori sparsi in diversi musei spagnoli, che consentono di ritenere dalla critica che quest'opera fosse una sorta di preannuncio del ciclo di affreschi che il pittore eseguir\u00e0 alla certosa di San Martino di Napoli qualche anno pi\u00f9 tardi.\nAncora allo stesso periodo risale un altro importante incarico, quello della cappella reale della Madonna dell'Atocha, per la quale esegu\u00ec gli affreschi con \"Storie della Vergine\" e il \"Trionfo del Cristianesimo\", anch'essi perduti interamente, questa volta senza neanche la possibilit\u00e0 di ricostruire le scene raffigurate, in quanto della medesima commessa non rimangono superstiti n\u00e9 incisioni n\u00e9 bozzetti.\nLe ultime commesse spagnole.\nRitornato a Madrid, Giordano ebbe l'incarico di completare la decorazione muraria della chiesa di Sant'Antonio dei Portoghesi. L'edificio, a pianta circolare, risultava gi\u00e0 affrescato nella volta, pertanto il pittore napoletano aveva il compito di completare unicamente il ciclo nei registri inferiori. Tuttavia non soddisfatto dei lavori pregressi che fecero Rizi e Carre\u00f1o nella cupola, si occup\u00f2 di ritoccare anche i lavori dei suoi colleghi, aggiungendo nubi, figure di \"santi\" e \"sante\", e le finte colonne sui lati.\nIl ciclo vede le \"Storie di sant'Antonio dei Portoghesi\" con santi e allegorie negli spazi pi\u00f9 ridotti, e fu terminato intorno al 1700 circa. L'impianto assume una forma adottata dai Carracci nella galleria di palazzo Farnese a Roma, dove le storie sono continuative, e non racchiuse in cornici, ma comunque separate fra loro da gruppi di \"angeli\" e \"allegorie\", che fungono sostanzialmente da delimitatori della scena ritratta inserendosi comunque nel racconto mediante azioni da \"spettatore\".\nA questo periodo risalgono una serie di tele e bozzetti conservate nei musei spagnoli, nonch\u00e9 le ultime commissioni di scene di battaglia pervenute al pittore. Il re infatti chiese una serie di battaglie glorificanti le gesta di Carlo V (\"Cattura di Francesco I\", \"Cattura del duca di Sassonia\", \"Fuga dell'esercito turco\", \"Presa di Tunisi\") tutte conservate al palazzo reale di El Pardo.\nCarlo II mor\u00ec nel 1700; gli succedette al trono Filippo V, pi\u00f9 orientato verso l'arte francese, e quindi interrotti i rapporti con la casa reale e fattosi il pittore anziano, questi fece ritorno a Napoli. Il decennio di Giordano in Spagna si concluse quindi intorno al 1702, con notevoli risultati che, probabilmente, condizioneranno le scelte della committenza nella ricerca in futuro di frescanti, tant'\u00e8 vero che, infatti, le proprie attenzioni andranno verso Corrado Giaquinto e Giambattista Tiepolo.\nIl ritorno a Napoli (1702-1705).\nGli affreschi della Certosa di San Martino.\nTornato a Napoli nel 1702, l'artista, quasi settantenne, continu\u00f2 a lavorare con lo stesso incessante furore creativo che lo aveva contraddistinto negli anni giovanili.\nIl Giordano continu\u00f2 a rinnovare la sua produzione artistica con forti contrasti chiaro-scurali, dai toni bruciati o caliginosi, oppure con il dilagare di materie cromatiche sempre pi\u00f9 lievi e delicate, come nella decorazione a fresco del cupolino della cappella del Tesoro nella Certosa di San Martino con le \"Storie di Giuditta e dell'Antico Testamento\", commissionata nel 1703 e gi\u00e0 conclusa appena un anno dopo.\nL'opera nel suo insieme si innesta come coronamento di un percorso creativo che \u00e8 partito dagli affreschi di Firenze e che \u00e8 culminato con questo ciclo di San Martino, dove le soluzioni adottate appaiono come le prime grandi composizioni di quello stile rococ\u00f2 che per tutto il Settecento avrebbe dominato la scena artistica europea. Gli affreschi napoletani sin dal principio (ma anche fino ai tempi moderni) sono stati intesi dalla critica come la \"quintessenza\" dell'arte del Giordano: il De Dominici li raccont\u00f2 asserendo che \u00ab\"[Giordano] fece un portento e [...] super\u00f2 tutte le opere sue dipinte a fresco\"\u00bb, mentre Francesco Solimena elogi\u00f2 l'operato del maestro dichiarando che \u00ab\"[...] la furia, il fuoco, e 'l sapere con cui era dipinta quella battaglia non potea imitarsi da qualsifosse gran pittore, poich\u00e9 parea dipinta tutta in un fiato, e con una sola girata di pennello\"\u00bb, mentre il De Matteis la ritenne \u00ab\"la sua opera migliore\"\u00bb e ancora il Lanzi \u00ab\"ogni suo altro lavoro a fresco \u00e8 anteposto a quello del Tesoro della Certosa\"\u00bb.\nIl ciclo si struttura si diverse scene disposte nella scodella della cappella, e nei registri superiori delle pareti laterali, al lato delle finestre. La scodella fu ripensata dal Giordano che dalla forma originaria che aveva, ossia quadrata, la proiett\u00f2 in forma cilindrica. Le storie raffigurate nella scodella sono, come nel suo stile, raccontante in un \"continuum\" figurativo con scene e personaggi disposti lungo tutti e quattro i lati: nei quattro vertici sono quattro eroine del \"Vecchio Testamento\" (\"Giaele che conficca un picchetto nella tempia di Sisara\", la \"Figlia del Faraone con Mos\u00e9 bambino\", \"Ester\", la \"Figlia di Jefte\"), su due lati opposti sono da una parte il \"Trionfo di Giuditta\", dall'altra \"Oloferne ucciso\", mentre sugli altri due lati perpendicolari sono disposte scene degli \"israeliti che fan strage degli amalachiti\"; al centro \u00e8 invece un \"gruppo di angeli\" attornianti l\"Eterno\".\nNella lunetta sopra l'altare maggiore \u00e8 l'affresco riprendente la scena del \"Serpente di bronzo\", ai lati del finestrone destro sono invece due mezze lunette con le scene della \"Caduta della manna\" e \"Mos\u00e8 che fa scaturire le acque\", mentre ai lati del finestrone sinistro sono \"La fornace di Nabucodonosor\" e \"Abramo e Isacco che salgono il monte\", sopra la porta d'ingresso \u00e8 invece il \"Sacrificio di Elia sul monte Carmelo\".\n\"Virt\u00f9\" e \"angioletti\" in monocromo sono infine dipinti nei vani bislunghi dei sottarchi che scandiscono la volta. Del ciclo esistono diversi bozzetti, in particolare del \"Trionfo di Giuditta\", sparsi in vari musei del mondo.\nGli ultimi lavori.\nRestavano sempre numerose le commissioni che il Giordano ricevette dal suo rientro a Napoli, tant'\u00e8 che gi\u00e0 dagli anni successivi a quelli degli affreschi di Firenze l'affermazione della propria pittura indussero il pittore ad avvalersi di un'affollata bottega. Aiuti e collaboratori sviluppavano \"in grande\" disegni e bozzetti forniti dal maestro, completavano opere solo iniziate da quest'ultimo, mentre in molti casi il Giordano si concedeva di intervenire, con qualche colpo di pennello al termine del lavoro svolto dagli allievi.\nLe ultime tele pubbliche commissionate al pittore a partire dal 1703, alcune delle quali che si inframezzarono ai cicli di San Martino, furono eseguite con un ritorno al chiaro-scuro dei \"primi tempi\", in netta contrapposizione con il colorismo che concep\u00ec negli affreschi per la sala del Tesoro della certosa napoletana.\nTra queste le pi\u00f9 notevoli furono le due tele del 1703 alla chiesa di Santa Maria Egiziaca a Forcella, dove si riscopri nello sfondo delle composizioni (\"Santa Maria Egiziaca nel deserto\" e \"Santa Maria Egiziaca ha la visione della Vergine\") anche in brani di paesaggi e scorci di notevole fattura, particolarmente apprezzati gi\u00e0 dalla critica antica, la serie di tele sulle \"Storie di San Filippo Neri\" per la chiesa dei Girolamini (\"Incontro dei santi Carlo Borromeo e Filippo Neri\", \"San Filippo Neri e san Carlo Borromeo in preghiera\", \"San Carlo Borromeo bacia le mani a san Filippo Neri\", \"Madonna col Bambino e angeli\", \"San Francesco di Sales\", \"San Canuto re\"), databile al 1704, che il De Dominici afferm\u00f2 essere di gusto tizianesco, ma che nella scena dell\"Incontro\" tra i due santi la matrice di riferimento \u00e8 invece quella di Mattia Preti, con anche una citazione da Battistello Caracciolo nel bambino reggifiori in alto a destra, o ancora, la \"Decollazione di San Gennaro\" (1704) per la chiesa di Santo Spirito dei Napoletani a Roma, considerata fra le pi\u00f9 eccezionali creazioni del pittore in tarda et\u00e0.\nLe due tele di grande dimensione ubicate nelle pareti laterali dell'abside della chiesa di Santa Maria Donnaregina Nuova, databili al 1704, sono considerate dalla critica gli ultimi dipinti del catalogo del Giordano, \"Nozze di Cana\" e il \"Discorso sulla montagna\". Entrambe le scene sono improntate su un gusto veronesiano, quindi caratterizzate da folle di personaggi, ma mentre la prima tela, dove sono elementi di rimando a Paolo Veronese pi\u00f9 netti (le grandi architetture sullo sfondo, i servi mori, figure di personaggi che travasano le anfore o altre che portano in capo vassoi, piuttosto che cani pezzati) sembra esser totalmente autografa del Giordano, la seconda vede soprattutto nella parte di destra la presenza di un'altra mano, che le fonti antiche riconducono a Giuseppe Simonelli.\nIl Simonelli viene citato anche nell'esecuzione dell'ultimo grande affresco del Giordano, datato 1705, della sacrestia di Santa Brigida, secondo cui il giovane allievo avrebbe compiuto il ciclo della volta con le scene della \"Crocifissione\", \"Deposizione\" e del \"Giudizio finale\", riprendendo un progetto che il maestro napoletano aveva messo su disegno e bozzetti gi\u00e0 prima di partire per la Spagna (seppur da un'analisi critica dell'opera sembra che in alcune parti della medesima si riconosca la mano del Giordano).\nIntanto proprio dalla Spagna continuavano a pervenire richieste da parte del re Filippo V, che nel 1703 due serie sulle \"Storie di Salomone\" una per la cappella reale di Madrid, che non essendo stata neanche iniziata fu eseguita totalmente da Francesco Solimena, e l'altra per la cappella maggiore dell'Alcazar, che tuttavia il Giordano riuscir\u00e0 a iniziarle ma non a concluderle e che quindi verranno anch'esse completate (e inviate al re nel 1710) dal Solimena, il quale in un ordine reale figurer\u00e0 come \u00abdiscepolo\u00bb del Giordano.\nNel 1705, Luca Giordano mor\u00ec a Napoli; \u00e8 sepolto nella chiesa di Santa Brigida.\nAttivit\u00e0 artistica.\nLuca Giordano veniva chiamato con il soprannome di \" Luca Fapresto\" (\"Luca fa presto\") per la celerit\u00e0 con la quale ricopiava le tele dei grandi pittori del passato, ma anche con cui eseguiva i suoi lavori, tant'\u00e8 che il soprannome gli sarebbe stato dato mentre lavorava nella chiesa di Santa Maria del Pianto a Napoli, quando complet\u00f2 in soli due giorni i dipinti della crociera.\nPittore particolarmente prolifico, che a ogni modo far\u00e0 della rapidit\u00e0 d'esecuzione uno dei suoi punti di forza, tant'\u00e8 che le commesse per l'Escorial avvennero anche perch\u00e9 il pittore avrebbe consentito al re di concludere rapidamente il rifacimento del monastero, riuscir\u00e0 a dipingere nell'arco di tutta la sua vita (72 anni, di cui almeno 50 di attivit\u00e0 artistica) pi\u00f9 di mille opere (circa tremila se si contano anche bozzetti, disegni e altre opere scomparse). L'attivit\u00e0 artistica spazia da ogni genere: da pale religiose (tendenzialmente di grandi dimensioni a taglio verticale) a mitologiche (di dimensioni pi\u00f9 ridotte e principalmente a taglio orizzontale) nonch\u00e9 profane, da tele ad affreschi, per commesse pubbliche o collezionisti privati.\nNei momenti di massima concentrazione del lavoro, la qualit\u00e0 delle opere eseguite risultava pressoch\u00e9 altalenante, in quanto per poter soddisfare tutte le richieste che pervenivano il Giordano delegava gran parte delle tele ai suoi allievi di bottega, limitandosi egli stesso a effettuare correzioni con pochi colpi di pennello. La bottega del Giordano era quindi concepita come un'impresa commerciale vera e propria. Bernardo De Dominici sosteneva il Giordano avesse tre tipi di pennelli, uno \u00abd'oro\u00bb, uno \u00abd'argento\u00bb e uno di \u00abrame\u00bb, che utilizzava in ordine al prestigio della committenza e al prezzo pattuito per l'opera.\nGiordano dispose di svariate decine di allievi (Bernardo De Dominici ne cita 28), dei quali solo pochi riuscirono a sviluppare una carriera \"autonoma\" soddisfacente: Nicola Russo, Onofrio Avellino, Giovan Battista Lama, che proporr\u00e0 alla lunga un gradevole barocco pi\u00f9 classicheggiante sull'esempio di Paolo De Matteis (presso la cui bottega si accas\u00f2 dopo la partenza del Giordano per Madrid nel 1692), Giuseppe Simonelli, che riusciva bene nelle opere scure del maestro, Nicola Malinconico, che invece era uno di quelli che sin da subito si era mostrato in grado di recepire il colorismo del Giordano, e infine Paolo De Matteis, che tra tutte si riveler\u00e0 la personalit\u00e0 di maggior spicco rispetto alle altre. Tra i tantissimi altri che andarono incontro a una carriera autonoma, ma \"marginale\" o che rimasero a vita all'ombra del maestro possono essere citati: Tommaso Giaquinto (del quale l'unico lavoro degno di menzione \u00e8 il grande ciclo di affreschi per la Chiesa di San Sebastiano a Moiano), Tommaso Fasano, Giuseppe Castellano, Raimondo De Dominici, Andrea Miglionico, Stefano Di Liguoro, Filippo Ceppaluni, Domenico Di Marino, Pietro di Martino, Carlo Garofalo, Domenico Coscia, il Franceschitto.\nFecero invece parte dei pittori influenzati dalla maniera giordanesca, e che si consolideranno nella stagione artistica settecentesca del rococ\u00f2, avviata da Giordano con gli affreschi fiorentini dei Medici-Riccardi e coronati con quelli napoletani di San Martino: Andrea Malinconico, nella sua ultima parte dell'attivit\u00e0 artistica, Giacomo Farelli, Francesco Solimena, che diverr\u00e0 il pittore di ambito napoletano pi\u00f9 importante del Settecento, Corrado Giaquinto, Giacomo Del Po, Francesco De Mura, Sebastiano Conca ma anche pittori di scuola fiorentina e veneziana, come Giambattista Tiepolo, Sebastiano Ricci, Giovanni Antonio Pellegrini, Antonio Zanchi, Jacopo Amigoni, Giovanni Camillo Sagrestani, nonch\u00e9 di nazionalit\u00e0 francese, austriaca e spagnola, come Jean-Honor\u00e9 Fragonard, Johann Michael Rottmayr, Antonio Palomino, Miguel Jacinto Melendez, Francisco Goya.\nStile.\nInfluenze.\nNelle sue opere Luca Giordano ripercorre l'itinerario della pittura napoletana del Seicento, riuscendo ad alternare le due anime della pittura barocca, ossia quella tenebrosa e scura di Caravaggio e Jusepe de Ribera e quella chiara e luminosa di Pietro da Cortona e Baciccio, caratterizzata dall'impreziosimento cromatico e dell'intenerimento espressivo.\nIl pittore fu in grado di giungere alle pi\u00f9 notevoli conclusioni senza tuttavia tralasciare alcuni dei principali maestri del Cinque-Seicento europeo, con la disponibilit\u00e0 a sperimentare nella capitale del vicereame le nuove tendenze barocche in pittura senza negarsi i contributi di altre esperienze pittoriche, tramite i passaggi dei modi di Paolo Veronese, Tiziano e Peter Paul Rubens, passando anche per punti di mediazione quali quelli di Mattia Preti.\nI viaggi che intraprese nella sua vita tra Roma, Venezia e Firenze gli consentirono di approfondire la propria carica espressiva in direzione veneta e di tradurre in pittura, con notevole fantasia e creativit\u00e0, la moderna concezione barocca. A partire dagli anni '80 del Seicento il pittore visse una seconda maturit\u00e0 artistica, traducendo le lezioni acquisite dai maestri del passato o contemporanei in un nuovo modo di fare pittura a fresco, che diverr\u00e0 il punto di partenza per la stagione artistica rococ\u00f2 settecentesca. Nei suoi cicli, Giordano riusc\u00ec a tradurre fantasticamente in trasparenze luminose e immagini variopinte l'inarrestabile spettacolo di luci, forme e colori attraverso cui realt\u00e0 naturale e mondo spirituale si manifestavano.\nLe acquisizioni stilistiche del Giordano sono molteplici, che, seppur ottenute con lo scorrere del tempo e delle esperienze, non hanno determinato un passaggio brusco dall'uno o dall'altro modo di fare pittura, bens\u00ec hanno determinato un accrescimento tecnico e una consapevolezza stilistica sempre maggiore. Tutto ci\u00f2 ha fatto s\u00ec che il pittore potesse spaziare in ogni circostanza dall'una all'altra nozione, senza dover pertanto \"abbandonare\" del tutto il \"modus\" precedente in favore di quello nuovo, ma bens\u00ec consentendo di poter far coesistere entrambe le maniere e di poterle disporre a proprio piacimento in ogni momento della propria vita (non a caso, tra le ultime opere del Giordano si continuano comunque a registrare composizioni di rimando chiaroscurale caravaggesco, seppur impiantate su scenografie veronesiane).\nDal naturalismo di Ribera al neovenetismo di Tiziano, Veronese e Pietro da Cortona (anni 1650).\nLa prima fonte di ispirazione il pittore la ottiene con la serie di \"Filosofi\", figure caratterizzate dalla accentuata intensit\u00e0 espressiva, che di fatto sono la composizione pi\u00f9 vicina ai modi del Ribera, maestro che omagger\u00e0 anche con una serie di tele che vanno, in maniera pi\u00f9 o meno evidente, a riprendere composizioni del pittore valenzano ricadenti nel periodo intorno al 1637, come l\"Apollo e Marsia\" e \"Isacco che benedice Giacobbe\".\"\"\nGli affreschi con la coppia di \"angeli\" di Santa Maria la Nova, cos\u00ec come la tela della \"Gloria di san Nicola\" in Santa Brigida sono i segnali di un primo cambiamento stilistico. Il De Dominici si espresse a riguardo affermando che quest'ultima fosse stata compiuta \"sullo stile del gran Paolo Veronese\", cos\u00ec come le due tele dell'Ascensione a Chiaia, che le segnalava come opere \"all'uso di Paolo Veronese\", mentre nell\"Estasi di san Nicola da Tolentino\" e l\"Elemosina di san Tommaso da Villanova\" citava i riferimenti a Tiziano. Quest'ultimo diverr\u00e0 anch'egli una fonte di ispirazione per il Giordano, che, oltre a replicare in toto la tela dell\"Annunciazione\" che il pittore veneziano esegu\u00ec per la chiesa di san Domenico Maggiore, la figura dell'angelo nella stessa scena verr\u00e0 ripresa dal pittore napoletano anche in altre diverse opere, come il \"San Gaetano Thiene che prega la Vergine per le anime del purgatorio\", del 1662, e come l\"Estasi di sant'Alessio\" della chiesa del Purgatorio ad Arco, quest'ultima opera che ripercorre anche le orme di Pietro da Cortona, con la sua versione del santo morente dei Girolamini di Napoli.\nIl pittore cortonese, presso il quale il Giordano entr\u00f2 in contatto diretto durante uno dei suoi primi viaggi studio a Roma, risulta presente gi\u00e0 dalle origini della prima svolta pittoricista del Giordano, ossia nel \"san Nicola\" di Santa Brigida, dove la donna di spalle in primo piano con due bambini richiama in maniera pressoch\u00e9 palese l\"Allegoria della Giustizia\" della volta di palazzo Barberini a Roma.\nLa maniera di Rubens, la mediazione di Preti (anni 1660).\nIl modo di dipingere \"veronesiano\" tuttavia non manca della rivisitazione secondo i modi di Mattia Preti, attivo a Napoli dal 1653 al 1661, pi\u00f9 anziano di Giordano di 20 anni e ritenuto da alcuni critici come competitore del pittore napoletano pi\u00f9 che come punto di mediazione tra il neovenetismo e il naturalismo caravaggesco. Le opere di inizi anni sessanta del Seicento sono caratterizzate da una sostenutezza cromatica, con l'intensit\u00e0 e la rapidit\u00e0 di esecuzione del Rubens (che omaggia anche con un ritratto del pittore mentre ritrae l\"'Allegoria della Pace\"), ariose e limpide, dove le luci appaiono intense e accentuate con predominanza dell'uso del giallo.\nLa fusione di stili rende le soluzioni adottate dal Giordano estremamente coerenti e nello stesso tempo originali, come nel \"San Gennaro che intercede per la peste\", dove la tela \u00e8 divisa a met\u00e0, con il registro superiore rubensiano, mentre quello inferiore pretiano, dov'\u00e8 forte il riferimento agli affreschi delle Porte di Napoli che il pittore calabrese qualche anno prima comp\u00ec, o come nella scena della \"Deposizione\" delle Gallerie dell'Accademia di Venezia, molto analoga per composizione e morbidezza dei corpi alla scena dipinta da Rubens per la chiesa ad Anversa.\nNonostante le innovazioni messe sul piatto dal Giordano, tuttavia, non mancarono le critiche da parte di alcuni \"detrattori\", che ritenevano il suo modo di dipingere non in linea con i gusti del tempo, quindi troppo libero e immaginario. Tra questi vi erano anche il ricco mecenate e collezionista d'arte fiammingo, Gaspar Roomer, e Francesco Di Maria, pittore fanatico e ammiratore della maniera del Domenichino, che riteneva il Giordano pittore pi\u00f9 di \"colore\" che di \"disegno\".\nIl classicismo di Guido Reni, Poussin e Maratta.\nOltre alla prima serie di tele mitologiche del 1664 circa per i d'Avalos, poi seguita da un'altra circa dieci anni dopo, gli influssi classicisti nelle pitture del Giordano si scovano a pi\u00f9 riprese durante tutto l'arco della sua vita, senza un vero e proprio filone di continuit\u00e0, piuttosto invece come un interruttore a intermittenza.\nSe in questa prima fase il classicismo era sostanzialmente in linea concettuale con il neovenetismo tizianesco e veronesiano, con la tela del \"San Michele che sconfigge gli angeli\" di Berlino si mostra una piena sintonia con la versione del medesimo soggetto che Guido Reni comp\u00ec per la chiesa di Santa Maria della Concezione di Roma.\nQuesta visione pittorica ritorner\u00e0 in alcuni affreschi spagnoli (1692-1702) e in altre sporadiche pitture a queste di poco precedenti, fino a ritrovare un nuovo apice nelle tre serie (una sparsa in vari musei del mondo, un'altra a Guadalupe e un'altra a Vienna) di tele sulle \"Storie della Vergine\". Nella prima serie in ordine cronologico oggi smembrata, si evidenzia un fare poussiniano, mentre nella serie di Vienna, invece, il modus appare pi\u00f9 in sintonia con quello di Carlo Maratta.\nIl luminismo del Baciccio, il plasticismo del Bernini (anni 1680).\nDurante la seconda maturit\u00e0 il Giordano fece un vero e proprio salto di qualit\u00e0 stilistico con gli affreschi di Firenze di palazzo Medici-Riccardi, compiuti tra il 1682 e 1685.\nDa questo momento in poi, infatti, l'attivit\u00e0 peculiare del Giordano sar\u00e0 l'affresco, pur non disdegnando comunque opere pittoriche su tela, che per\u00f2 risentono talune volte dall'incostante livello qualitativo del pittore. Nei cicli che il pittore eseguir\u00e0 in questa seconda maturit\u00e0 artistica si evince la forte lucentezza (di bacicciana memoria) e l'intenso impianto cromatico delle scene, cortoneschi, con la resa dello spazio e delle figure ritratte, particolarmente concitate e affollate che sviluppano storie che si susseguono nei margini della volta, che offrono un senso continuo di movimento tipico delle sculture berniniane a Roma. Le caratteristiche di questa nuova maniera del pittore si riscontrano in tutti gli affreschi compiuti dal Giordano successivi a quelli riccardiani di Firenze, ossia in quelli dei Girolamini e di San Gregorio Armeno a Napoli, nonch\u00e9 in quelli di Madrid e dell'Escorial durante il decennio spagnolo, fino al culmine suo percorso, con gli affreschi per la cappella del Tesoro della certosa di San Martino, di nuovo a Napoli.\nAppartengono a questa cerchia anche opere su tela per collezionisti privati piuttosto che per chiese pubbliche, come il \"Nettuno\" di Seattle, la \"Madonna col Bambino\" di Montepellier, dove ritorna anche la natura classicista della composizione, la \"Predica del Battista\" di Los Angeles, la \"Sant'Anna\" di Santa Maria in Campitelli a Roma e la \"Madonna del Baldacchino\" di Capodimonte."}
{"id": "69150", "revid": "1154737", "url": "https://it.wikipedia.org/wiki?curid=69150", "title": "Lista di fiumi d'Italia", "text": "Questa lista riguarda i principali fiumi italiani e vuole rappresentare l'organizzazione reticolare delle risorse idriche del paese.\nSi tratta di una presentazione ad alberi nella quale vengono riportati i fiumi in base al mare in cui sfociano indicando i relativi affluenti come rami secondari dell'albero (ad esempio il Bartolo \u00e8 affluente della Slizza che a sua volta \u00e8 affluente della Drava). In genere viene indicato tra parentesi quando la confluenza tra l'affluente e l'asta fluviale principale avviene all'interno di un lago.\nLigure.\nI fiumi e torrenti tributari del Mar Ligure sono riportati nella lista partendo da quelli che hanno la foce pi\u00f9 ad est e procedendo poi verso ovest."}
{"id": "69158", "revid": "2006282", "url": "https://it.wikipedia.org/wiki?curid=69158", "title": "Programma delle Nazioni Unite per lo sviluppo", "text": "Il Programma delle Nazioni Unite per lo sviluppo (in inglese \"United Nations Development Programme\", ossia UNDP, in francese, \"Programme des Nations unies pour le d\u00e9veloppement\") \u00e8 un'organizzazione internazionale sorta il 1\u00ba gennaio 1966, in seguito alla risoluzione dell'Assemblea generale delle Nazioni Unite (ONU) del 22 novembre 1965, dalla fusione del Programma ampliato di assistenza tecnica e del fondo speciale delle Nazioni Unite.\nIl primo (sigla corrente EPTA, dal titolo inglese) era stato istituito dall'Assemblea generale delle Nazioni Unite con risoluzione del 16 novembre 1949 per promuovere il progresso economico dei Paesi sottosviluppati. Il fondo speciale era stato istituito il 1\u00ba gennaio 1959 su decisione dell'Assemblea generale delle Nazioni Unite del 14 ottobre 1958 come Fondo speciale separato dell'ONU, formato dai contributi volontari degli Stati membri della stessa, degli istituti specializzati e dell'Agenzia internazionale per l'energia atomica, ed era destinato a finanziare studi preliminari (sulle possibilit\u00e0 economiche di un Paese o di un settore economico e sulle risorse naturali e l'attrezzatura tecnica) in vista della valutazione delle domande di finanziamento presentate dagli Stati membri.\nIl nuovo programma delle Nazioni Unite per lo sviluppo, risultante dalla fusione dei due enti precedenti, ne continua e combina le finalit\u00e0 e i metodi, operando sotto il controllo del Consiglio economico e sociale dell'Assemblea generale dell'ONU. I progetti di sviluppo e i programmi per la loro preparazione, nonch\u00e9 la destinazione dei fondi relativi sono esaminati e approvati (a maggioranza) dal consiglio d'amministrazione (riunito annualmente), che \u00e8 formato dai rappresentanti di 48 Stati membri, di cui 27 vengono scelti fra Paesi in via di sviluppo e 21 tra quelli a economia avanzata. La direzione dell'organizzazione \u00e8 affidata a un amministratore, che \u00e8 nominato dal segretario generale dell'ONU ed \u00e8 assistito da un ufficio consultivo formato dal segretario generale dell'ONU, dai segretari generali degli istituti specializzati e presieduto dall'amministratore.\nLa sede centrale \u00e8 presso l'ONU a New York, con ramificazioni in vari Paesi."}
{"id": "69160", "revid": "729019", "url": "https://it.wikipedia.org/wiki?curid=69160", "title": "Dengue", "text": "La febbre dengue, pi\u00f9 conosciuta semplicemente come dengue, \u00e8 una malattia infettiva tropicale causata dal \"Dengue virus\". Il virus esiste in cinque sierotipi differenti (DENV-1, DENV-2, DENV-3, DENV-4, DENV-5) e generalmente l'infezione con un tipo garantisce un'immunit\u00e0 a vita per quel tipo, mentre comporta solamente una breve e non duratura immunit\u00e0 nei confronti degli altri. L'ulteriore infezione con un altro sierotipo comporta un aumento del rischio di complicanze gravi.\nLa malattia \u00e8 trasmessa da zanzare del genere \"Aedes\", in particolar modo la specie \"Aedes aegypti\".\nSi presenta con febbre, cefalea, dolore muscolare e articolare, oltre al caratteristico esantema simile a quello del morbillo. In una piccola percentuale dei casi si sviluppa una febbre emorragica pericolosa per la vita, con trombocitopenia, emorragie e perdita di liquidi, che pu\u00f2 evolvere in shock circolatorio e morte. La prevenzione si ottiene mediante l'eliminazione delle zanzare e del loro habitat, per limitare l'esposizione al rischio di trasmissione.\nLa terapia \u00e8 di supporto e si basa sull'idratazione in caso di una forma lieve-moderata di malattia e, nei casi pi\u00f9 gravi, sulla somministrazione endovenosa di liquidi e sull'emotrasfusione. La prima descrizione della malattia \u00e8 del 1779 e la sua eziologia \u00e8 stata dimostrata nei primi anni del XX secolo. L'incidenza della dengue \u00e8 cresciuta molto rapidamente a partire dagli anni sessanta, con circa 50-100 milioni di persone infettate ogni anno, e risulta endemica in 110 paesi.\nEpidemiologia e storia.\nLe origini del termine \"dengue\" non sono note, ma una delle teorie pi\u00f9 accreditate vuole che derivi dalla frase in lingua swahili \"Ka-dinga pepo\", che descrive una malattia causata da uno spirito maligno. Il termine swahili \"dinga\" potrebbe derivare dalla parola spagnola \"dengue\", che significa fastidioso, attento, termini che descrivono l'andatura di una persona che soffre il caratteristico dolore osseo dovuto alla malattia. \u00c8 tuttavia possibile che sia il termine spagnolo a derivare da una parola simile in lingua swahili. Gli schiavi delle Indie Occidentali erano chiamati \"dandy\" (damerino in italiano) a causa della postura e dell'andatura, pertanto la malattia \u00e8 conosciuta anche come \"febbre dandy\". Il termine \"febbre spaccaossa\" fu invece utilizzato per la prima volta durante l'epidemia del 1789-90 a Filadelfia. Il termine \"dengue\" divenne il pi\u00f9 utilizzato solo a partire dal 1828.\nStoria.\nIl primo caso di dengue mai documentato risale probabilmente all'enciclopedia medica cinese realizzata durante la Dinastia J\u00ecn, tra il 265 e il 420, in riferimento a un \"veleno acquoso\" associato a insetti volanti. Numerose epidemie sono state descritte durante il XVII secolo, ma la prima documentata \u00e8 quella che, tra il 1779 e il 1780 colp\u00ec Africa, America Settentrionale e gran parte dell'Asia. Nel 1906 fu confermata la trasmissione della malattia mediata da zanzare del genere \"Aedes\" e, nel 1907, la dengue divenne la seconda malattia dopo la febbre gialla dove fosse stata dimostrata un'eziologia virale.\nFino agli anni quaranta del XX secolo, le epidemie furono infrequenti. La grande diffusione della dengue durante e dopo la seconda guerra mondiale \u00e8 stata attribuita al dissesto ecologico causato dalla guerra stessa, che port\u00f2 alla diffusione della malattia in varie aree del mondo prima risparmiate e alla comparsa della sua forma emorragica. Questa forma fu descritta per la prima volta nelle Filippine nel 1953, diventando, a partire dagli anni settanta, una delle principali cause di mortalit\u00e0 infantile nelle Americhe e nelle isole dell'oceano Pacifico. Nel 1981 si venne a sviluppare un'epidemia da virus DENV-2 in pazienti dell'America Centrale e Meridionale che avevano contratto il DENV-1 diversi anni prima e fece per la prima volta la sua comparsa lo shock caratteristico della fase critica della malattia.\nEpidemiologia.\nLa maggior parte di chi contrae la dengue si riprende senza problemi, mentre la mortalit\u00e0 \u00e8 dell'1\u20135% qualora non venga instaurato alcun regime terapeutico e inferiore all'1% nel caso di trattamento adeguato. Tuttavia le forme pi\u00f9 gravi della malattia conducono a morte nel 26% dei casi. La dengue \u00e8 endemica in 110 paesi e infetta dai 50 ai 100 milioni di individui ogni anno, con circa mezzo milione di persone che necessitano di ospedalizzazione e 12.500-25.000 decessi. La dengue, oltre a essere la pi\u00f9 comune malattia virale trasmessa da artropodi, ha un impatto sulla popolazione valutabile in 1600 DALY ogni milione di abitanti, del tutto simile a quello della tubercolosi. Come malattia tropicale la dengue \u00e8 ritenuta seconda in importanza solo alla malaria, e l'Organizzazione mondiale della sanit\u00e0 la considera una delle sedici malattie tropicali neglette.\nTra il 1960 e il 2010, l'incidenza della dengue \u00e8 aumentata di circa trenta volte, si crede in conseguenza dell'urbanizzazione, della crescita della popolazione e dei movimenti migratori. La distribuzione geografica della malattia \u00e8 nella zona equatoriale, dove vive il 70% dei due miliardi e mezzo di persone che abitano nelle aree endemiche dell'Asia e dei paesi che si affacciano sull'oceano Pacifico. Negli Stati Uniti il tasso di infezione presso gli individui di ritorno da un soggiorno in un paese endemico \u00e8 del 2.9\u20138.0%, secondo solamente a quello per la malaria. Fino al 2003 si \u00e8 ritenuto che la dengue potesse rappresentare una potenziale arma biologica, ma studi successivi hanno rigettato questa possibilit\u00e0, poich\u00e9 si ritiene che il virus sia troppo difficile da trasferire e dal momento che la malattia grave si presenta in una percentuale relativamente piccola di popolazione.\nEziologia.\nQuello responsabile della febbre dengue \u00e8 un virus a RNA appartenente alla famiglia delle Flaviviridae, genere \"Flavivirus\" chiamato Dengue virus. Di questa famiglia fanno parte numerosi altri virus responsabili di febbre emorragica, tra cui quelli responsabili della febbre gialla, dell'encefalite di Saint-Louis, dell'encefalite giapponese e il virus del Nilo occidentale. Tutte queste malattie sono trasmesse da artropodi, soprattutto zanzare e zecche, e i virus responsabili sono anche conosciuti come \"Arbovirus\", dall'acronimo in lingua inglese \"ar\"thropod \"bo\"rne \"virus\" (virus portato da artropodi).\nCome molti arbovirus, il virus della dengue permane in natura perch\u00e9 utilizza vettori ematofagi e ospiti vertebrati, mantenendosi soprattutto nelle foreste del Sud-est asiatico e dell'Africa.\nNelle zone rurali la trasmissione avviene solitamente tramite puntura da parte di \"Aedes aegypti\" e altre del genere \"Aedes\", tra le quali \"Aedes albopictus\" (zanzara tigre), mentre nelle citt\u00e0 avviene quasi esclusivamente tramite \"Aedes aegypti\", che risulta molto addomesticata. Il ciclo vitale del vettore nelle aree urbane \u00e8 generalmente limitato all'area in questione, ma la crescita incontrollata delle citt\u00e0 nelle aree endemiche per la dengue ha portato a un aumento delle epidemie e della quantit\u00e0 di virus circolante, permettendone la diffusione anche in zone originariamente risparmiate e potrebbe, in futuro, rappresentare una minaccia per l'Europa.\nIl genoma del virus contiene 11.000 paia di basi e codifica per tre proteine che formano il virione (C, prM, E) e sette diverse proteine che si ritrovano nella cellula ospite e sono necessarie per la replicazione virale (NS1, NS2a, NS2b, NS3, NS4a, NS4b, NS5). Il virus esiste in cinque diversi sierotipi, denominati DENV-1, DENV-2, DENV-3, DENV-4 e DENV-5, ciascuno dei quali pu\u00f2 essere ugualmente causa della malattia. Si ritiene che l'infezione con un sierotipo conferisca un'immunit\u00e0 a vita per il sierotipo in questione, ma solo a breve termine nei confronti degli altri. La forma severa della malattia in caso di infezione secondaria avviene in particolar modo per gli individui esposti a DENV-1 che contraggano l'infezione da DENV-2 o DENV-3, oppure in persone esposte prima a DENV-3 e poi a DENV-2.\nTrasmissione.\nIl \"Dengue virus\" \u00e8 trasmesso soprattutto dalle zanzare del genere \"Aedes\", in particolar modo la specie \"Aedes aegypti\", che si trovano normalmente a una latitudine compresa tra il 35\u00ba parallelo nord e il 35\u00ba parallelo sud e a un'altitudine inferiore ai 1000 metri s.l.m., nutrendosi soprattutto durante il giorno. Altre zanzare in grado di trasmettere la malattia sono \"Aedes albopictus\", \"Aedes polynesiensis\" e \"Aedes scutellaris\". Gli esseri umani sono gli ospiti primari del virus, il quale pu\u00f2 per\u00f2 essere rinvenuto anche in altri primati; l'infezione pu\u00f2 essere trasmessa con una singola puntura da parte del vettore.\nUna femmina di zanzara che acquisisca sangue umano infetto diventa a sua volta infetta, con il virus localizzato a livello dell'apparato digerente. Circa 8-10 giorni dopo il virus invade e colonizza le cellule di altri tessuti, in particolar modo le ghiandole salivari, dalle quali \u00e8 espulso insieme alla saliva. L'infezione non sembra avere effetti sulla zanzara, che rimane portatrice della malattia per il resto della propria vita. \"Aedes aegypti\", a differenza delle altre, preferisce vivere e deporre le proprie uova in stretto rapporto con gli esseri umani, che rappresentano la sua fonte preferenziale di nutrimento rispetto ad altri vertebrati.\nLa dengue pu\u00f2 essere trasmessa anche tramite infusione di emocomponenti o emoderivati e attraverso il trapianto di organi. In paesi dove la malattia \u00e8 endemica, come nel caso di Singapore, il rischio di infezione \u00e8 compreso tra 1.6 e 6 ogni 10.000 trasfusioni di sangue, mentre la trasmissione verticale durante la gravidanza o l'allattamento \u00e8 stata documentata.\nAltre modalit\u00e0 di trasmissione interumana sono state descritte, ma sono tuttavia estremamente rare.\nPatogenesi.\nQuando la zanzara infetta punge un essere umano, il virus penetra la cute insieme alla saliva dell'insetto. Una volta all'interno dell'organismo, si lega ai leucociti, vi penetra e si riproduce al loro interno. In particolare il \"virus dengue\" lega le cellule di Langerhans, entrandovi tramite endocitosi mediata dall'interazione tra proteine virali e specifiche proteine di membrana della cellula, la lectina DC-SIGN, CLEC5A e il recettore per il mannosio. Il leucocita si sposta verso il linfonodo pi\u00f9 vicino, mentre al suo interno il virus replica, in vescicole legate al reticolo endoplasmatico, dove il genoma virale viene copiato e vengono prodotte le proteine virali. Il virione immaturo si sposta dunque all'apparato di Golgi dove avviene la maturazione definitiva grazie alla glicosilazione delle proteine virali ed esce dalla cellula mediante esocitosi. Oltre alle cellule di Langerhans, altri leucociti che vengono infettati sono i monociti e i macrofagi.\nI leucociti infetti rispondono con la produzione di numerosi fattori, tra cui l'interferone, responsabili della maggior parte delle manifestazioni cliniche, quali la febbre, il dolore e gli altri sintomi simil-influenzali. La produzione di interferone fa parte del sistema immunitario innato e aumenta il livello di difesa da infezioni virali, favorendo la produzione di proteine del sistema di trasduzione mediato da JAK; alcuni sierotipi di \"dengue virus\" sembrano avere la capacit\u00e0 di inibire questo segnale. La produzione di interferone attiva anche la produzione di anticorpi diretti contro antigeni virali, che mediano l'attivazione dei linfociti T contro le cellule infette. Gli anticorpi permettono l'opsonizzazione e la conseguente fagocitosi da parte di cellule specializzate; alcuni di essi per\u00f2, non legando ottimamente l'antigene, trasportano il virus lontano dai lisosomi del fagocita, in modo che esso non sia distrutto ma possa, bens\u00ec, continuare a replicare.\nNelle infezioni gravi la replicazione virale \u00e8 molto aumentata, avviene anche in organi quali il fegato e il midollo osseo, e causa il passaggio di liquidi dal torrente circolatorio alle cavit\u00e0 corporee, attraverso l'endotelio dei piccoli vasi sanguigni in conseguenza di una sua disfunzione. Ci\u00f2 causa una riduzione del sangue circolante e la conseguente riduzione della pressione arteriosa, che pu\u00f2 rivelarsi non sufficiente per le necessit\u00e0 dell'organismo e portare a uno stato di shock ipovolemico. D'altro canto la replicazione virale a livello del midollo osseo causa una disfunzione dell'emopoiesi, cui consegue la piastrinopenia responsabile delle emorragie tipiche della dengue; la morte delle cellule infette a livello di questi organi pu\u00f2 portare a un grande rilascio di citochine e fattori fibrinolitici, che peggiorano il quadro emorragico e favoriscono ulteriormente il danno endoteliale. Non \u00e8 del tutto chiaro perch\u00e9 un'infezione secondaria dovuta a un diverso sierotipo del virus porti a sviluppare un rischio sensibilmente aumentato di forma grave della malattia. L'ipotesi maggiormente condivisa si basa su un potenziamento mediato da anticorpi che si suppone possa essere causato dallo scarso legame di anticorpi non neutralizzanti e un direzionamento dei virioni verso il compartimento cellulare errato nei globuli bianchi che hanno fagocitato il virus per permetterne la distruzione. Si ritiene tuttavia che questo possa non essere l'unico meccanismo patogenetico delle formi gravi di dengue; altri possibili fattori che potrebbero avere un ruolo sono i linfociti T, alcune citochine e proteine del sistema del complemento.\nIn alcuni pazienti la malattia progredisce in una fase critica, successiva alla normalizzazione della temperatura corporea, che dura tipicamente uno o due giorni. Durante questa fase si pu\u00f2 presentare un accumulo di liquidi nel torace (versamento pleurico) e nell'addome (ascite) in conseguenza dell'aumento della permeabilit\u00e0 dei capillari. Questo pu\u00f2 generare una condizione di ipovolemia e di scarsa perfusione degli organi vitali, spesso associata a disfunzione organica ed emorragie, in particolar modo digestive. La condizione di shock o di febbre emorragica si manifesta in meno del 5% dei pazienti e sono in particolar modo quelli infettati una seconda volta da un diverso sierotipo del \"dengue virus\" a essere a rischio.\nComplicanze.\nLa forma grave della malattia \u00e8 pi\u00f9 comune nell'infanzia e, a differenza di molte altre malattie infettive, si presenta in bambini relativamente ben nutriti. Le donne sono pi\u00f9 colpite degli uomini e la malattia pu\u00f2 risultare particolarmente pericolosa in individui affetti da malattie croniche, quali il diabete mellito e l'asma bronchiale.\nOccasionalmente il \"Dengue virus\" pu\u00f2 infettare altri organi, sia in concomitanza al corteo sintomatologico classico, sia come unica manifestazione clinica. Nello 0.5-6% si pu\u00f2 presentare una riduzione dello stato di coscienza, imputabile a un'encefalite virale o, indirettamente, come conseguenza di un'insufficienza epatica. Altre complicanze sono la mielite trasversa e la sindrome di Guillain-Barr\u00e9, mentre le miocarditi sono rare.\nIl polimorfismo di alcuni geni umani risulta correlato a maggior rischio di malattia grave. Tra questi sono compresi mutazioni del TNF\u03b1, del CTLA-4, del TGF\u03b2 e particolari forme alleliche del complesso maggiore di istocompatibilit\u00e0; la carenza di glucosio-6-fosfato deidrogenasi, molto comune nei paesi africani, sembra anch'essa aumentare i rischi.\nClinica.\nLa classificazione stilata nel 2009 dall'Organizzazione mondiale della sanit\u00e0 divide la dengue in due gruppi: \"non complicata\" e \"grave\". Questa sostituisce la classificazione del 1997, stilata dalla stessa organizzazione, che necessitava di maggior semplificazione essendo ritenuta troppo restrittiva (ma ancora utilizzata diffusamente). Essa prevedeva la suddivisione della malattia in \"febbre indifferenziata\", \"febbre dengue\" e \"febbre emorragica dengue\". La forma emorragica era a sua volta suddivisa in quattro gradi di gravit\u00e0: il \"grado I\", caratterizzato da ecchimosi e positivit\u00e0 alla prova del laccio in un paziente con febbre; il \"grado II\", per pazienti con emorragia spontanea a carico di cute o altri organi; il \"grado III\" in presenza di shock; il \"grado IV\" in caso di shock grave con polso e pressione arteriosa non rilevabili. I gradi III e IV sono definiti \"sindrome da shock dengue\".\nSegni e sintomi.\nTipicamente i soggetti infettati con il virus della dengue sono asintomatici (80%) oppure hanno solo manifestazioni cliniche leggere, quale la febbre non complicata. Circa il 5% dei pazienti va incontro a una forma pi\u00f9 grave della malattia e solo in una piccola parte di essi la dengue pu\u00f2 essere pericolosa per la vita. Il periodo di incubazione dura tra i 3 e i 14 giorni, ma \u00e8 solitamente compreso tra i 4 e i 7 giorni; per questo motivo \u00e8 possibile escludere la presenza della malattia in pazienti che manifestino sintomi oltre due settimane dopo il ritorno da un soggiorno in un'area endemica. I bambini presentano sintomi simili a quelli del raffreddore comune e della gastroenterite (vomito e diarrea), generalmente meno importanti rispetto agli adulti, sebbene siano maggiormente suscettibili a complicanze gravi.\nLa presentazione clinica tipica della dengue include febbre a esordio improvviso, cefalea tipicamente retrooculare, mialgia, artralgia e esantema. Il decorso della malattia pu\u00f2 essere suddiviso in tre fasi: febbrile, critica e di recupero.\nLa fase febbrile \u00e8 caratterizzata da febbre elevata, spesso superiore ai 40\u00a0\u00b0C, associata a dolore generalizzato e cefalea e dura solitamente tra i 2 e i 7 giorni. Durante questa fase, il 50-80% dei pazienti con sintomi presenta un esantema cutaneo, che inizia tipicamente durante il 1\u00ba o 2\u00ba giorno di sintomi come un eritema, per assumere tra il 4\u00ba e il 7\u00ba giorno un aspetto morbilliforme. A questo punto possono comparire petecchie e si possono verificare piccoli episodi emorragici alla mucosa del naso e della bocca. La febbre ha classicamente un andamento bifasico, ripresentandosi per un paio di giorni dopo la risoluzione iniziale, anche se il fenomeno ha una durata e delle tempistiche molto variabili.\nEsami di laboratorio e strumentali.\nLa prima alterazione visibile agli esami di laboratorio \u00e8 il ridotto numero di globuli bianchi, condizione spesso seguita da riduzione del numero di piastrine e acidosi metabolica. Nella forma grave la perdita di liquidi porta a emoconcentrazione, con aumento dell'ematocrito, e a riduzione dell'albumina circolante. Versamento pleurico e ascite possono essere rilevati clinicamente solo quando importanti, mentre l'ecografia permette una diagnosi pi\u00f9 precoce, anche se il suo utilizzo \u00e8 limitato dalla scarsa disponibilit\u00e0 delle apparecchiature in alcuni paesi.\nLa dengue pu\u00f2 essere diagnosticata anche mediante esami microbiologici, in particolar modo tramite l'isolamento del virus sul terreni di coltura, rilevamento del RNA virale dopo espansione tramite PCR, esami sierologici per la rilevazione di antigeni virali o anticorpi diretti verso di essi. L'isolamento del virus e del suo genoma sono test pi\u00f9 accurati di quelli sierologici, ma non sono diffusamente disponibili per via del loro costo elevato, mentre quest'ultimo e la PCR sono pi\u00f9 accurati in particolar modo nella prima settimana di malattia, anche se tutti gli esami possono rivelarsi negativi nelle fasi precoci.\nTutti questi esami di laboratorio hanno un valore diagnostico solamente durante la fase acuta della malattia, eccezion fatta per la sierologia. La ricerca delle IgG e IgM, normalmente prodotto 5-7 giorni dopo l'infezione, pu\u00f2 essere utilizzata per confermare la diagnosi di dengue anche nelle fasi tardive. Il titolo pi\u00f9 elevato di IgM \u00e8 rilevato dopo l'infezione primaria, ma esse sono prodotte anche in caso di infezione secondaria o terziaria; diventano non rilevabili 30-90 giorni dopo l'infezione primaria, ma, in caso di infezioni successive, scompaiono pi\u00f9 rapidamente. Le IgG invece rimangono rilevabili per pi\u00f9 di sessant'anni, anche in assenza di sintomi, \u00e8 quindi risultano un ottimo indicatore di infezioni pregresse. Dopo l'infezione primaria raggiungono il loro picco dopo 2-3 settimane, mentre in corso di infezioni successive il picco \u00e8 raggiunto prima e il titolo \u00e8 solitamente pi\u00f9 alto. Sia le IgG, sia le IgM provvedono all'immunit\u00e0 nei confronti di un determinato sierotipo. In laboratorio queste immunoglobuline possono legare altri \"Flavivirus\", come quello della febbre gialla, rendendo difficile l'interpretazione dell'esame. La rilevazione unicamente delle IgG non \u00e8 considerata diagnostica a meno che il loro titolo non quadruplichi in campioni di sangue raccolti ad almeno due settimane di distanza dalla precedente raccolta. In una persona sintomatica, la rilevazione delle sole IgM \u00e8 considerata diagnostica.\nDiagnosi differenziale.\nLa diagnosi di dengue \u00e8 solitamente clinica, basata sui sintomi riferiti e sull'esame obiettivo; questo \u00e8 vero in particolar modo per le aree endemiche. Tuttavia nelle fasi precoci \u00e8 difficile da distinguere da altre infezioni virali. La diagnosi \u00e8 probabile se vengono rilevati in un paziente residente in un'area endemica, oltre alla febbre elevata, due tra i seguenti: nausea e vomito, esantema, dolore generalizzato, leucopenia, positivit\u00e0 alla prova del laccio e uno qualsiasi dei segnali d'allarme riportati in tabella. I segnali d'allarme si presentano tipicamente prima dell'esordio della forma grave di dengue. La prova del laccio, particolarmente utile quando non sono disponibili esami di laboratorio, si esegue con l'applicazione per cinque minuti di uno sfigmomanometro al braccio e tramite la conta delle emorragie petecchiali che si presentano. Maggiore \u00e8 il loro numero, pi\u00f9 probabile \u00e8 la diagnosi di malattia.\nLa dengue entra in diagnosi differenziale in ciascun individuo che manifesti febbre entro due settimane da un soggiorno in aree tropicali e subtropicali. \u00c8 difficilmente distinguibile dalla chikungunya, una malattia virale simile alla dengue sia per manifestazioni cliniche, sia per localizzazione delle aree endemiche. Spesso l'iter diagnostico \u00e8 orientato a escludere altre malattie simili, quali malaria, leptospirosi, febbre tifoide e meningite meningococcica.\nTrattamento.\nNon esistono terapie specifiche per la dengue. Le modalit\u00e0 di trattamento dipendono dalle manifestazioni cliniche, e possono andare dalla semplice idratazione orale a domicilio al ricovero con somministrazione di liquidi per via parenterale o emotrasfusioni. La necessit\u00e0 di ricovero viene normalmente determinata sulla base dei segnali di allarme, soprattutto in presenza di comorbilit\u00e0.\nL'idratazione endovenosa si rende necessaria di solito per un paio di giorni e la quantit\u00e0 di liquido da infondere \u00e8 calcolato per garantire un'eliminazione renale di 0.5-1 mL/kg/h di urina, segni vitali stabili e una normalizzazione dell'ematocrito. Procedure pi\u00f9 invasive quali l'inserimento di un sondino nasogastrico, l'iniezione intramuscolare e le punture arteriose devono essere evitate a causa del rischio di sanguinamento. Il paracetamolo viene utilizzato per il trattamento sintomatico della febbre e del dolore, mentre i FANS come l'aspirina o l'ibuprofene vanno evitati per non peggiorare il rischio di emorragia. La trasfusione di sangue \u00e8 richiesta precocemente nei pazienti con segni vitali instabili e a fronte di una tendenza dell'ematocrito a calare. Sebbene l'ematocrito non sia un indicatore dell'entit\u00e0 dell'emorragia buono quanto la concentrazione di emoglobina, si preferisce utilizzare questo indicatore piuttosto che attendere che l'emoglobina raggiunga un valore soglia per iniziare la trasfusione. Possono essere somministrati sangue intero o globuli rossi concentrati, mentre non sono normalmente utilizzate trasfusioni di piastrine o di plasma fresco congelato.\nDurante la fase di recupero dalla malattia la terapia idratante viene di solito sospesa per evitare una condizione di ipervolemia; in caso si presenti tale condizione il trattamento prevede, in presenza di segni vitali stabili, la sola sospensione della somministrazione di liquidi eventualmente associata a un diuretico dell'ansa quale la furosemide.\nPrognosi.\nLa fase di recupero, che dura circa 2-3 giorni, \u00e8 caratterizzata dal riassorbimento dei liquidi e dal ripristino della volemia. Il miglioramento \u00e8 spesso sorprendente, ma si possono presentare bradicardia e prurito importante, oltre a un'eruzione cutanea maculo-papulare o di aspetto vasculitico, con successiva desquamazione cutanea. Durante questa fase si pu\u00f2 manifestare una condizione di sovraccarico di liquidi che, qualora evolva in edema cerebrale, pu\u00f2 comportare alterazioni dello stato di coscienza e convulsioni. Una condizione di affaticamento pu\u00f2 permanere anche per settimane dopo la risoluzione clinica della malattia.\nPrevenzione.\nMutazioni del recettore della vitamina D e del frammento cristallizzabile delle IgG sembrano avere effetti protettivi, in particolar modo nelle forme gravi da infezione secondaria.\nLa prevenzione della malattia si basa quindi sul controllo della popolazione della zanzara vettrice e sulla protezione dal contatto dei residenti delle zone endemiche. L'OMS raccomanda l'adozione di un programma integrato di controllo del vettore basato su cinque punti:\nIl principale metodo di controllo di \"Aedes aegypti\" consiste nell'eliminazione del suo habitat. Questa pu\u00f2 essere ottenuta nelle aree endemiche mediante lo svuotamento dei contenitori di acqua e l'utilizzo di agenti di controllo, ovvero specie animali la cui presenza riduca quella del vettore, o di insetticidi, anche se la spruzzatura di organofosfati o piretroidi non risulta efficace. La riduzione delle raccolte di acqua all'aria aperta attraverso interventi ambientali \u00e8 il metodo pi\u00f9 utilizzato, date le preoccupazioni per eventuali effetti negativi sulla salute da parte degli insetticidi e le maggiori difficolt\u00e0 logistiche per l'uso gli agenti di controllo. La popolazione pu\u00f2 prevenire le punture da parte del vettore utilizzando abiti che coprano completamente la cute, zanzariere o repellenti per insetti, in particolar modo il dietiltoluamide che si \u00e8 rivelato essere il pi\u00f9 efficace.\nDal 2016 \u00e8 in uso un vaccino per il virus, approvato da FDA ed EMA.\nRicerca scientifica.\nGli sforzi della ricerca scientifica per prevenire e trattare la dengue si basano sulla creazione di metodi di controllo del vettore, sullo sviluppo di un vaccino efficace e sullo studio di farmaci antivirali.\nPer quanto riguarda il controllo del vettore sono stati sviluppati nuovi metodi per ridurre il numero di zanzare, ad esempio mediante l'introduzione nelle raccolte di acqua di \"Poecilia reticulata\" o \"Copepoda\" che si nutrono delle loro larve. Sono in corso tentativi di infettare la popolazione di zanzare con batteri del genere \" Wolbachia\", che sembrano rendere le zanzare parzialmente resistenti al virus.\nCi sono programmi in corso sullo sviluppo di un vaccino in grado di coprire tutti e quattro i sierotipi del \"dengue virus\". Uno dei problemi \u00e8 che un vaccino potrebbe aumentare il rischio di malattia grave attraverso il meccanismo del potenziamento mediato da anticorpi. Il vaccino ideale dovrebbe essere sicuro, accessibile e conveniente in termini di costo-beneficio, efficace dopo una o due somministrazioni, facile da trasportare e immagazzinare, non attivare il meccanismo del potenziamento mediato da anticorpi e coprire tutti i sierotipi. A partire dal 2009, una serie di vaccini sono entrati in una fase di studio e sperimentazione e si ritiene il primo possa essere introdotto in commercio a partire dal 2015.\nOltre al controllo del vettore e alla creazione di un vaccino efficace, sono presenti sforzi per sviluppare nuovi farmaci antivirali che siano efficaci nel trattamento della dengue e nella prevenzione delle forme gravi. La determinazione della struttura delle proteine virali potrebbe essere d'aiuto nella realizzazione di farmaci efficaci. Tra le possibili molecole bersaglio vi \u00e8 la RNA polimerasi RNA-dipendente, codificata dal gene \"NS5\" e responsabile della duplicazione del genoma virale. Altri approcci includono la creazione di specifici inibitori della proteasi vitale, codificata da \"NS3\" e responsabile dello splicing delle proteine virali, di farmaci che inibiscano l'ingresso del virione nella cellula o di inibitori del processo di rivestimento in 5', necessario per la replicazione virale."}
{"id": "69165", "revid": "6923", "url": "https://it.wikipedia.org/wiki?curid=69165", "title": "Alessandro Natta", "text": "Biografia.\n\"Illuminista, giacobino e comunista\" per sua stessa definizione, nacque nella citt\u00e0 ligure di Oneglia, sestogenito di una famiglia borghese di commercianti, di tradizioni cattoliche e socialiste (un suo cugino fu Mario Jsmaele Castellano, arcivescovo di Siena). Conseguita la maturit\u00e0 classica, si iscrisse dapprima a Lettere per poi frequentare la Scuola Normale Superiore di Pisa insieme al futuro Presidente della Repubblica Italiana Carlo Azeglio Ciampi, laureandosi nel 1940 a pieni voti. Proprio a Pisa ebbe inizio la sua militanza antifascista, sotto l'influsso - pi\u00f9 che del comunismo - della cultura liberal-socialista di Calogero e Capitini. Fu membro dei Gruppi Universitari Fascisti (GUF) di Pisa e scrisse alcuni articoletti culturali nella rivista \"Il Campano\", edita da questo movimento fino al 1943.\nDurante la seconda guerra mondiale venne inviato in Grecia, nel Dodecaneso italiano, e nel caos dell'8 settembre 1943, partecip\u00f2 a Rodi alla difesa dell'aeroporto di Gadurr\u00e0 attaccato dai tedeschi. Imprigionato, rifiut\u00f2 di collaborare con tedeschi e repubblichini e sub\u00ec l'internamento in un campo di prigionia nella stessa Rodi. Fu poi trasferito a Lero sul piroscafo Oria, che poi, durante un altro trasferimento di internati militari italiani 1l 12 febbraio 1944 sub\u00ec uno dei pi\u00f9 sanguinosi naufragi del Mediterraneo. Natta, pur non coinvolto direttamente, nel suo libro \"L'altra resistenza\" ci lascia una testimonianza sconvolgente delle condizioni in cui avvenivano questi trasporti.\nIngresso nel PCI.\nNatta rientra in Italia solo nell'agosto del 1945 e successivamente racconter\u00e0 queste vicende, sue e degli altri internati italiani nei lager tedeschi, nel volume autobiografico \"L'altra Resistenza\". Iscrittosi nello stesso anno al Partito Comunista Italiano di Imperia, vi si dedica a tempo pieno. Un impegno che lo vedr\u00e0 successivamente consigliere comunale, segretario di federazione ed infine tra i protagonisti della vita del partito entrando a far parte dei massimi organismi assieme a Luigi Longo. Eletto deputato con il Fronte Democratico Popolare alle elezioni politiche del 1948, sar\u00e0 riconfermato per 10 legislature consecutive.\nStretto assertore della \"via italiana al socialismo\", sar\u00e0 vicino ad Enrico Berlinguer fino ad entrare nell'ufficio di segreteria. Nel 1966, insieme a Donato Scutari, partecipa a Sofia, in Bulgaria, alla Conferenza di tutti i dirigenti e Segretari dei Partiti comunisti del mondo, dove riesce a far passare la linea di non scomunicare il Partito Comunista Cinese. Nel 1969 fu lui a tenere la relazione per l'espulsione del gruppo de \"il manifesto\".\nSegretario generale del partito comunista.\nIl 26 giugno 1984, scomparso prematuramente Berlinguer, Natta diventa nuovo Segretario generale del PCI e, pur nella continuit\u00e0 con il predecessore, cercher\u00e0 di stemperare i toni della polemica apertasi con il PCUS moscovita. Sar\u00e0 addirittura protagonista di un viaggio nella capitale dell'allora Unione Sovietica organizzato da Armando Cossutta, che generer\u00e0 furiose polemiche all'interno del partito.\nAl congresso di Firenze del 1986 viene confermato segretario. Guida il partito alle elezioni politiche del 1987 con un programma denominato \"Alternativa democratica\", ma il risultato delle urne non \u00e8 favorevole al PCI. Il 30 aprile 1988 \u00e8 colpito da un infarto mentre partecipa ad un evento politico a Gubbio. Dopo le sue dimissioni, il 21 giugno la carica passa ad Achille Occhetto, esponente della generazione dei \"cinquantenni\" con i quali il Partito Comunista Italiano concluder\u00e0 la propria vicenda storica. Riguardo al modo in cui Occhetto venne decretato segretario, Natta espresse alcune critiche contenute in una lettera che egli stesso invi\u00f2 ai membri del Partito, nella quale denunciava un comportamento non leale nei suoi confronti.\nGli ultimi anni.\nNatta \u00e8 con il \"Fronte del no\", insieme a Cossutta, quando Occhetto propone - nella storica svolta della Bolognina - il cambio del nome: egli \u00e8 firmatario, con Aldo Tortorella e Pietro Ingrao, della mozione 2, che si propone di rinnovare la cultura politica del partito senza abbandonare il marxismo.\nQuando sulle ceneri del PCI nasce il Partito Democratico della Sinistra, Natta non vi rimane, ma non aderisce nemmeno al Partito della Rifondazione Comunista, non ravvisando grosse prospettive nella nuova formazione politica creata da Cossutta, Sergio Garavini, Lucio Libertini ed altri. Nel 1991 abbandona formalmente la politica attiva con una lettera al quotidiano \"la Repubblica\" nella quale, oltre ad esprimere sfiducia verso tutta la classe politica del paese, respinge il progetto di repubblica presidenziale perseguito in quegli anni da Bettino Craxi. Contestualmente Natta lascia anche il seggio alla Camera.\nNel 1996 esprime la sua soddisfazione per l'ingresso (con il primo Governo Prodi) di PDS e Rifondazione Comunista nell'area di governo, mentre criticher\u00e0 la scelta di Fausto Bertinotti, segretario del PRC, di togliergli la fiducia nel 1998.\nIl 23 maggio 2001 muore ad Imperia, sua citt\u00e0 natale.\nIl 18 gennaio 2009, in occasione del novantunesimo anniversario dalla sua nascita, la citt\u00e0 di Imperia gli ha dedicato alla memoria il molo lungo di Oneglia, dove Natta amava passeggiare dopo essersi ritirato a vita privata. Inaugurato sempre alla sua memoria, un altorilievo bronzeo opera dello scultore piemontese Riccardo Cordero.\nAteismo.\nL'ateismo di Alessandro Natta \u00e8 documentalmente provato da pi\u00f9 fonti. Tra queste si ricordano il libro \"I tre tempi del Presente\", Edizioni Paoline, 13 marzo 1989, scritto a quattro mani col vaticanista del quotidiano \"l'Unit\u00e0\"' Alceste Santini; il libro \"Alessandro Natta il semplice frate\" di Daniele La Corte, Privitera editore, pg.201. Questo volume \u00e8 stato presentato luned\u00ec 3 dicembre 2001 presso la sede dell'Ordine dei Giornalisti, a Genova.\nIl quotidiano \"PISANotizie\", il 26 maggio 2012, a cura di Mauro Stampacchia, dedica ampio spazio all'evento culturale \"Alessandro Natta, un normalista\", tenutosi nella sala Azzurra della Scuola Normale Superiore di Pisa dove, per l'occasione, \u00e8 stata presentata anche l'edizione dei discorsi parlamentari del segretario del PCI dopo la morte di Berlinguer. In tale contesto, l'ateismo di Natta \u00e8 stato rimarcato, tra gli altri intellettuali del PCI, dal dirigente Aldo Tortorella."}
{"id": "69166", "revid": "741067", "url": "https://it.wikipedia.org/wiki?curid=69166", "title": "Sammo Hung", "text": "Biografia.\nSammo Hung Kam-bo, il cui nome nella pronuncia pinyin \u00e8 Hong Jinbao, nasce ad Hong Kong il 7 gennaio 1952, anno del coniglio. Entrato giovanissimo nella Scuola dell'Opera di Pechino a Hong Kong, qui impara le arti marziali e la danza acrobatica. Durante la sua permanenza alla scuola stringe amicizia con Jackie Chan e Yuen Biao, compagni di corso pi\u00f9 piccoli entrati successivamente, che chiamer\u00e0 a collaborare negli anni a venire. Essendo il pi\u00f9 \"anziano\" \u00e8 anche il primo a finire l'accademia ed entrare a lavorare stabilmente nell'allora prolifica industria del genere arti marziali.\nEntrato appena dodicenne a far parte della cinematografia di Hong Kong, Sammo si distingue subito per le sue qualit\u00e0 acrobatiche, malgrado la sua robustezza fisica (dovuta ad un incidente occorso quando era studente, che lo aveva costretto a una lunga degenza durante la quale non aveva fatto altro che mangiare prendendo peso). La scelta di Sammo come nome d'arte deriva dal popolare protagonista della serie a fumetti \"San Mao\" (letteralmente \"tre capelli\").\nNel 1973, ancora ventunenne ma gi\u00e0 rispettato nell'ambiente cinematografico, ottiene un piccolo ruolo nel film \"I 3 dell'Operazione Drago\" di Robert Clouse, dove interpreta l'avversario di Bruce Lee all'inizio. Nello stesso film \u00e8 anche stuntman, insieme agli amici Jackie Chan e Yuen Biao, da lui chiamati come in altre occasioni (vedasi \"Dalla Cina con furore\"). Il patto stretto con loro e con altri colleghi ai tempi dell'Accademia li obbliga ad aiutarsi reciprocamente ed essendo lui l'allievo pi\u00f9 anziano e quello che per primo ha trovato impiego finiti gli studi deve trainare gli altri.\nLo stesso anno, per\u00f2, Bruce Lee muore, mentre in tutto il mondo \u00e8 gi\u00e0 esplosa da mesi la richiesta di film di arti marziali. Nel 1978 Sammo viene chiamato per il film \"L'ultimo combattimento di Chen\", sempre di Robert Clouse, lavoro messo insieme usando fotogrammi di film di Lee ridoppiati, uniti alle riprese incompiute di \"Game of Death\" girato da Lee stesso; per le restanti scene viene usato un trio di sosia. Sammo \u00e8 sia stuntman che coreografo dei combattimenti per il film, ritagliandosi anche un piccolo ruolo: Chen Lee, l'avversario del personaggio di Robert Wall sul ring.\nTra il 1977 e il 1978, escono le pi\u00f9 grandi regie di Hung, nel genere Kung Fu, come Iron Fisted Monk, Warriors Two, Knockabout.\nQuasi a parodiare una simile operazione commerciale, Sammo dirige e interpreta lo stesso anno \"Enter the Fat Dragon\" (che gi\u00e0 dal titolo cita l'\"Enter the Dragon\" di Lee). Il film \u00e8 una commedia divertita che rielabora gli stereotipi del cinema marziale e dei film di Bruce Lee. In esso, inoltre, Sammo si fa beffe di un sosia di Lee che dimostra di non avere le doti di chi vorrebbe imitare. Peraltro Hung sa imitare Lee, al di l\u00e0 della diversit\u00e0 fisica, e lo far\u00e0 spesso nel corso della sua carriera.\nNel 1979 ha la prima collaborazione con Yuen Woo-ping, interpretando da protagonista il cult \"Magnificent Butcher\".\nNel 1980 Sammo Hung basandosi sui testi del folklore antico cinese, sperimenta e crea il genere Kung Fu-Horror, ed escono \"Encouters Spooky Kids\" e \"The Victim\".\nNel 1981 Sammo prende parte ancora una volta ad un film che sfrutta la fama di Lee: \"L'ultima sfida di Bruce Lee\" (\"The tower of Death/Game of Death II\"), di cui \u00e8 co-regista non accreditato. Ha anche raccontato ai suoi amici di aver sfidato e battuto Bruce Lee in un combattimento amichevole negli studi della Golden Harvest, ma non esistono testimoni di tale \"evento\", fuorch\u00e9 lui.\nNel 1981 esce il suo film di Kung Fu pi\u00f9 premiato, ovvero \"Prodigal Son\", che consacra, definitivamente, l'astro nascente Yuen Biao.\nNel 1983 prende parte al kolossal di Tsui Hark Zu \"Warriors From The Magic Mountain\", in un doppio ruolo.\nCon l'inizio degli anni ottanta si forma il trio Sammo-Chan-Biao: i tre amici della China Drama Academy decidono di lavorare insieme in una fortunata serie di film comici a sfondo marziale, la maggior parte dei quali diretti da Sammo stesso.\nIl 1983 \u00e8 anche l'inizio del primo capitolo della fortunata serie \"Lucky Stars\", con Winners and Sinners, seguita da \"My Lucky Stars\" (titolo italiano: \"La gang degli svitati\") e \"Twinkle Twinkle Lucky Stars\" (\"Bambole e botte\"), entrambi del 1985. Ci saranno anche altri seguiti poco fortunati, ma i primi tre, sono ricordati, per la presenza di Jackie Chan e Yuen Biao, in ruoli di supporto ad Hung.\nNel 1985 produce il classico mondiale mr. Vampire, che consacra il genere Jianshi (vampiri saltellanti), lanciando il compianto Lam Ching-ying a grande star assoluta. Produce anche \"Yes Madam! Police Assassins\" (1985) che lancia la carriera di Michelle Yeoh.\nnel 1985 esce anche \"Heart Of Dragon - The First Mission\" (\"La prima missione\") dove Hung dirige se stesso, nel ruolo di un ragazzo mentalmente disabile, di cui il personaggio di Jackie Chan deve prendersi cura. Il film pi\u00f9 profondo dei due \"fratelli dragoni\", che pone l'accento pi\u00f9 sul dramma, che sull'azione.\nDopo successi come \"Project A - Operazione pirati\" (1983), \"Il mistero del conte Lobos\" (1984) o \"Dragons Forever\" (1988), il trio si scioglie. Mentre Jackie Chan si crea una carriera personale, e raggiunge il successo internazionale, Sammo e Yuen Biao rimangono nell'area asiatica, anche se con grandi successi.\nNel 1986 esce \"Millionaires Express\" che vanta la presenza di tutte le pi\u00f9 grandi star d'azione di Hong Kong, ambientato nel far west, con grandi rocambolesche coreografie d'azione, seguito dal cult \"Eastern Condors\", del 1987, girato in Viet Nam, che vanta anche questo la presenza delle pi\u00f9 grandi star del cinema di Hong Kong. Sammo \u00e8 leader di un gruppo di militari spediti in Viet Nam, per una missione segreta, dove i reclutati sono tutti ex detenuti lanciati a morte certa.\nNel 1988 \u00e8 il protagonista del film \"Painted Faces\", film ispirato all'adolescenza delle 7 Piccole Fortune, alla Chinese Opera Academy di Pechino, di cui faceva parte anche lui, interpretando il ruolo del suo maestro Yu. Vinse il premio come miglior attore agli Hong Kong Film Awards e alla venticinquesima edizione dei Golden Horse Awards.\nNel 1989 esce \"Pedicab Driver\", altro cult di Hung, dove interpreta un addetto ai risci\u00f2 di Macao, che s'innamora di una ragazza, ostaggio di un boss locale, con combattimenti spettacolari e un omaggio a Star Wars, ad inizio pellicola.\nNei primi anni 90 escono altre regie poco celebri, tra cui, per\u00f2 spicca \"Moon Warriors\" del 1992. Recita anche il ruolo di Villian d'eccezione in \"Shanghai Affairs\" del 1990, dove combatte con il suo amico Yuen Biao. Nello stesso anno, esce anche \"Encouters Spooky Kids 2\".\nNel 1995 Sammo Hung torna a lavorare con Jackie Chan come coreografo nei combattimenti di \"Thunderbolt\", e due anni dopo dirige Chan in \"Mr. Nice Guy\". Generalmente Sammo viene ritenuto un regista migliore tecnicamente rispetto a Jackie Chan, anche se i due si alternano in questa veste di film in film. Tra la fine degli anni ottanta e i primi novanta, a causa di sparatorie (anche gravissime) tra elementi della mafia cinese occorse nel locale di cui Sammo \u00e8 proprietario, l'attore chiude il night e si sposta per qualche tempo all'estero, soprattutto Canada, in attesa che le acque si calmino. Del resto ad Hong Kong l'osmosi fra cinema e triadi \u00e8 continua ed \u00e8 praticamente impossibile lavorare senza una qualche protezione.\nSammo ha collaborato con Jet Li, dirigendolo in \"Le sette spade della vendetta\" (1993) e \"C'era una volta in Cina e America\" (1997), sesto titolo della serie di Wong Fei-hung che rielabora i film precedenti.\nNel 1998 Sammo partecipa alla serie televisiva statunitense \"Pi\u00f9 forte ragazzi\" (\"Martial Law\") interpretando un poliziotto di Shanghai \"prestato\" alla polizia di Los Angeles. Il personaggio compare anche come ospite in un episodio \"crossover\" della serie \"Walker Texas Ranger\".\nNel 2004 dirige le scene d'azione di \"Kung Fusion\" di Stephen Chow.\nVita privata.\nNel 1995 sposa Joyce Godenzi. Da un matrimonio precedente, Sammo ha 4 figli."}
{"id": "69167", "revid": "767487", "url": "https://it.wikipedia.org/wiki?curid=69167", "title": "Federal Information Processing Standard", "text": "I Federal Information Processing Standards (FIPS; in italiano: \"Norme federali per il trattamento delle informazioni\") sono documenti pubblicati dal governo degli Stati Uniti d'America riguardanti \"standard\" che i vari apparati del governo statunitense e le agenzie (escluse quelle militari) devono seguire. Spesso gli \"standard\" FIPS sono varianti di quelli ANSI, IEEE, ISO, ecc.\nTutti gli \"standard\" FIPS sono sviluppati specificamente per le esigenze del governo statunitense come accade, ad esempio, con quello per cifrare i dati Data Encryption Standard (FIPS 46) e il suo successore l'Advanced Encryption Standard.\nEsempi di standard FIPS:"}
{"id": "69168", "revid": "52953", "url": "https://it.wikipedia.org/wiki?curid=69168", "title": "National Institute of Standards and Technology", "text": "Il National Institute of Standards and Technology (NIST, in origine National Bureau of Standards [NBS]) \u00e8 un'agenzia del governo degli Stati Uniti d'America che si occupa della gestione delle tecnologie. Fa parte del Dipartimento del Commercio e il suo compito \u00e8 la promozione dell'economia americana attraverso la collaborazione con l'industria al fine di sviluppare \"standard\", tecnologie e metodologie che favoriscano la produzione e il commercio.\nAttivit\u00e0.\nIl NIST pubblica i Federal Information Processing Standard (FIPS), che specificano il Data Encryption Standard e l'Advanced Encryption Standard. Il suo quartiere generale si trova a Gaithersburg nel Maryland.\nIl NIST \u00e8 responsabile della diffusione delle previsioni meteo in tutto il nord America tramite le sue trasmissioni via radio.\nOltre ai suoi normali compiti, il NIST ha un laboratorio a Boulder, nel Colorado, in cui lavorano scienziati e ricercatori, molti dei quali fisici. Due di essi, William D. Phillips ed Eric A. Cornell, sono stati insigniti del premio Nobel per la fisica per studi e ricerche compiute nel laboratorio Boulder.\nIl NIST \u00e8 anche il maggior fornitore mondiale di materiali di riferimento.\nIl NIST si sta occupando attivamente delle tessere di identificazione per i dipendenti federali, al fine di controllare e prevenire il terrorismo, i criminali, e tutti gli accessi non autorizzati all'interno di strutture governative e dei loro sistemi informatici."}
{"id": "69170", "revid": "12290", "url": "https://it.wikipedia.org/wiki?curid=69170", "title": "Jean-Claude Van Damme", "text": "Dopo aver studiato intensamente le arti marziali sin dall'et\u00e0 di dieci anni, ispirato da Bruce Lee, Van Damme ottenne il successo in patria come artista marziale e culturista, guadagnandosi il titolo di \"Mr. Belgium Junior-Overall Winner 1978-1979\" nella seconda disciplina.\nEmigr\u00f2 negli Stati Uniti nel 1982 per intraprendere la carriera di attore ottenendo il successo con \"Senza esclusione di colpi\" (1988), basato su una storia raccontata da Frank Dux la cui veridicit\u00e0 \u00e8 stata messa in discussione. Noto volto del cinema d'azione statunitense, ottenne diversi successi al botteghino; il suo film pi\u00f9 riuscito in termini economici, \"Timecop\" (1994), ebbe un incasso internazionale di oltre cento milioni di dollari.\nBiografia.\nGli inizi.\nNasce a Sainte-Agatha-Berchem, comune bilingue della Regione di Bruxelles-Capitale da Eliana e Eug\u00e8ne Van Varenberg. Da bambino era di costituzione gracile e all'et\u00e0 di 10 anni il padre lo iscrive ad un corso di Karate Shotokan tenuto dal maestro Claude Goetz, mentre a 12 anni inizia a praticare sollevamento pesi. Il giovane Van Damme si appassiona cos\u00ec alle arti marziali, ottenendo la cintura nera di karate. Su consiglio del maestro, a 16 anni inizia a studiare per 5 anni anche danza classica per perfezionare l'elasticit\u00e0 fisica e a 18 anni apre la sua prima palestra, la \"California Fitness Center\". Oltre al karate, Van Damme passa successivamente allo studio di kickboxing, muay thai e taekwondo. \nNel 1981 ha una piccola parte nel film francese \"Rue Barbare\", di Gilles B\u00e9hat: anche se il film non passa alla storia, l'esperienza lo entusiasma a tal punto che vende la sua palestra e con l'amico Michel Qissi si trasferisce a Los Angeles, in cerca di fortuna nel mondo del cinema. Nei primi tempi i due amici si ritrovarono in ristrettezze economiche ed a dormire in un'auto. Nel 1984 Van Damme ha una piccola parte nel film \"Monaco Forever\" di William A. Levey, e ha l'unico suo ingaggio conosciuto da stuntman, nel film \"Rombo di tuono\" (\"Missing in Action\") di Joseph Zito. Insieme a Qissi ottiene un ruolo da comparsa nel film \"Breakdance\" (\"Breakin'\"), dove i due interpretano due bagnanti sulla spiaggia.\nNel 1985 riesce ad ottenere il ruolo dell\u2019antagonista principale nel film \"Kickboxers - Vendetta personale\" (\"No Retreat, No Surrender\"), di Corey Yuen, in cui interpreta uno spietato lottatore russo. Malgrado interpreti un ruolo marginale, il film gli consente di mettersi in mostra, tanto che Arnold Schwarzenegger lo chiama per partecipare al film che sta girando, \"Predator\".\nLe notizie su questa partecipazione di Van Damme a \"Predator\" sono piuttosto vaghe e contrastanti. Alcune fonti, come la biografia di Jesse Ventura, attestano che l'attore belga fosse stato ingaggiato per vestire i panni della creatura aliena, ma essendosi presentato in ritardo sul set la sua parte venne data a Kevin Peter Hall; altre fonti invece danno per avvenuta questa collaborazione, e che Van Damme abbia vestito i panni dell'alieno nel combattimento finale con Schwarzenegger; altre ancora indicano come per l'atleta belga si sarebbe trattato solo di un ruolo di cascatore. Secondo il supervisore agli effetti speciali del film \"Predator\", Joel Hynek, Van Damme lasci\u00f2 le riprese dopo una furibonda lite con il produttore della pellicola, Joel Silver, che lo licenzi\u00f2 perch\u00e9 l'attore si rifiutava di interpretare il mostro senza ricorrere a mosse di \"kickboxing\" (probabilmente per mettersi in luce).\nI film di arti marziali.\nVan Damme decide di fare il salto di qualit\u00e0, cos\u00ec a fine agosto 1986 si presenta agli uffici della \"Cannon Films\", la casa produttrice di Menahem Golan, entra nell'ufficio di Golan e gli mostra la propria bravura esibendosi nelle sue tecniche migliori. Alcune fonti attestano invece che quest'episodio si sia svolto in un ristorante dove Golan stava mangiando, mentre Michel Qissi, con cui Van Damme \u00e8 sbarcato in America, racconta che era presente anche lui. In ogni caso Golan rimane colpito dell'atleta belga, e sembra gli abbia proposto il ruolo da protagonista in un film che aveva in produzione: \"Senza esclusione di colpi\". Il film, girato da Newt Arnold, vede la presenza di famosi artisti marziali come Bolo Yeung, di Qissi stesso in un piccolo ruolo. Una volta girato, Van Damme scopre che Golan aveva programmato l'uscita del film esclusivamente per home video, ritenendo che avrebbe riscosso scarso successo. Sotto la pressione di Van Damme stesso il film esce prima a Parigi poi in Malaysia, dove ottiene un ottimo risultato: cos\u00ec Golan si decide a distribuire la pellicola, ma solo in alcune sale degli USA.\nVan Damme, deluso dall'esperienza, lascia la Cannon e firma contratti con altre case. \"Senza esclusione di colpi\" ottiene un successo inaspettato, ma Van Damme, ormai vincolato ad altre case cinematografiche insieme a Marshall R. Teague , interpreta \"Aquila nera\" dove recita al fianco di Sh\u014d Kosugi e ha la possibilit\u00e0 di coreografare i combattimenti. Questo film lo lancer\u00e0 nel mondo del cinema d'arti marziali hollywoodiano.\nNel 1989 esce \"Cyborg\", di Albert Pyun, film girato sfruttando i \"set\" preparati per il seguito di \"Masters of the Universe\", mai girato a causa dell'insuccesso della pellicola di Gary Goddard. Il grande successo arriva con \"Kickboxer - Il nuovo guerriero\", di Mark DiSalle e David Worth, che render\u00e0 Van Damme la nuova icona del genere d'arti marziali e lancer\u00e0 la moda della kickboxing nel cinema.\nNel 1990 sperimenta anche il genere \"carcerario\" con \"Colpi proibiti\" (\"Death Warrant\", di Deran Sarafian). Sempre nel 1990 Van Damme gira una pubblicit\u00e0 di 14 minuti per Gianni Versace Jeans, apparso in \"tagli\" di diversa durata. Lo stesso anno esce \"Lionheart - Scommessa vincente\", uno dei suoi film pi\u00f9 famosi, dove riprende la storia del film \"L'eroe della strada\" di Walter Hill, con Charles Bronson; tale pellicola vede il ritorno dell'amico Michel Qissi nel piccolo ruolo di Moustafa, mentre il cattivo Atilla \u00e8 interpretato da Abdel Quissi.\nNel 1991 esce l'ultimo film di arti marziali allo stato puro di Van Damme: \"Double Impact - Vendetta finale\"; girato a Hong Kong, il film vede Van Damme nel doppio ruolo di due fratelli gemelli contro un nemico illustre: il famoso artista marziale cinese Bolo Yeung.\nI film d'azione/arti marziali.\nDurante la lavorazione di \"Double Impact\", ad Hong Kong Van Damme incontra il famoso regista asiatico John Woo, e gli esprime il desiderio di poter interpretare un suo film. Sulle prime il regista \u00e8 dubbioso, visto che \u00e8 abituato ai ritmi asiatici di lavorazione ed il fatto che non parla inglese, ma alla fine si convince e scrittura Van Damme per il proprio debutto statunitense: \"Senza tregua\". Negli anni successivi altri famosi registi asiatici hanno debuttato negli USA con film interpretati da Van Damme, anche se con scarso esito: Tsui Hark con \"Double Team - Gioco di squadra\" (1997) e \"Hong Kong colpo su colpo\" (1998); e Ringo Lam con \"Maximum Risk\" (1996), \"The Replicant\" (2001) e \"In Hell\" (2003).\nNel 1993 \u00e8 protagonista del film \"Accerchiato\" del regista Harmon, che vede presente anche l'attrice Rosanna Arquette e che ha la particolarit\u00e0, rispetto alle precedenti interpretazioni dell'attore belga, di non fare ricorso alle arti marziali nelle scene d'azione. Successivamente collabora con il regista Peter Hyams per i film \"Timecop - Indagine dal futuro\" (1994) e \"A rischio della vita\" (1995).\nNel 1996 Van Damme cerca di tornare al genere di arti marziali esaudendo un suo vecchio desiderio: dirigere ed interpretare un film. Il titolo in questione \u00e8 il poco fortunato \"La prova\", che ripropone temi e personaggi dei suoi precedenti film.\nNel 1997 conquista un Razzie Awards quale membro della peggior coppia cinematografica in compagnia di Dennis Rodman per \"Double Team - Gioco di squadra\".\nNel 1999 usc\u00ec il suo ultimo film nelle sale degli anni novanta \"\". Infatti i film seguenti sono stati distribuiti direttamente nel circuito home video. Nel 2008 esce \"JCVD - Nessuna giustizia\", film dal carattere fortemente autobiografico, che viene particolarmente apprezzato dalla critica; presentato al Festival del Cinema di Roma il film \u00e8 stato, per\u00f2, pubblicato anch'esso solo per l'home video. In Italia \u00e8 uscito pi\u00f9 tardi, il 23 settembre 2009, sempre direttamente in DVD.\nNel 2003 partecipa al video musicale di Bob Sinclar \"Kiss my eyes\".\nNel 2009, dopo aver rifiutato una parte nel film di Sylvester Stallone \"I mercenari - The Expendables\", \u00e8 stato presentato il trailer di \"The Eagle Path\", interamente scritto, girato, prodotto e interpretato dallo stesso Van Damme. Il film ha trovato una sua distribuzione statunitense solo nel 2017 con un ritardo di ben 9 anni dal termine delle riprese, per problemi di post-produzione e con il titolo cambiato in Full Love. Nel maggio 2010 viene annunciata l'uscita nelle sale italiane di \"\" prevista per il 4 giugno e, inoltre, il progetto in cantiere di un quarto episodio della saga girato con moderne tecniche 3D diretto ancora da John Hyams, gi\u00e0 regista del precedente episodio.\nIl 17 agosto 2012 \u00e8 uscito il film \"I mercenari 2\", dove interpreta il ruolo del cattivo di turno. Nel cast oltre a Van Damme ci sono Sylvester Stallone, Arnold Schwarzenegger, Bruce Willis, Jason Statham, Chuck Norris, Dolph Lundgren e Jet Li. A seguito di questo progetto, Van Damme ritorna a recitare come principale interprete nelle seguenti pellicole d'azione destinate al Direct-to-video: \"6 Bullets\", \"Enemies Closer\", \"Vendetta e redenzione\", nella commedia \"Benvenuti nella giungla\" ed in un ruolo secondario rispettivamente nel film di fantascienza \"U.F.O.\" e in \"Dragon Eyes\". In alcuni di questi progetti ha preso anche parte alla loro produzione. Sempre n el 2012 partecipa all'ultimo film della saga di Universal Soldier, \"Universal Soldier - Il giorno del giudizio\", mentre nel 2016 al reboot di Kickboxer, \"Kickboxer - La vendetta del guerriero\".\nDopo altri film usciti direct-to-video, nel 2021 esce il progetto Netflix intitolato \"L'ultimo mercenario\", senza ottenere il successo atteso.\nIl 14 febbraio 2022, in un'intervista, Jean Claude Van Damme annuncia il suo ultimo progetto cinematografico intitolato What's my name e dichiara che in seguito si ritirer\u00e0 dalle scene.\nIcona culturale.\nJean-Claude Van Damme \u00e8 considerato un'icona culturale in Belgio. Insieme a Audrey Hepburn, Van Damme \u00e8 uno dei pi\u00f9 famosi belgi ad essere entrato nell'industria hollywoodiana. Nel film \"JCVD - Nessuna giustizia\" (2008), Van Damme \u00e8 ritratto come l'eroe nazionale del Belgio.\nCarriera sportiva.\nAll'et\u00e0 di 12 anni Van Damme inizi\u00f2 ad allenarsi al \"Centre National de Karate\", sotto la guida del maestro Claude Goetz a Ixelles, in Belgio. Si allen\u00f2 per quattro anni e si guadagn\u00f2 uno spot nella Squadra Belga di Karate.\nFece il suo debutto nel 1976, all'et\u00e0 di 16 anni. Gareggi\u00f2 usando il suo nome: Jean Claude Van Varenberg e barcoll\u00f2 per un calcio circolare scagliato da Toon Van Oostrum a Brussels, Belgio.\nNel 1977, al WAKO Open International in Belgio, Jean-Claude perse per una decisione a favore del team mate Patrick Teugels. L'esperienza ebbe un duro impatto su Claude e Goetz sent\u00ec che Jean-Claude avrebbe avuto bisogno di maggiore allenamento prima di competere ancora.\nDopo sei mesi di intensi allenamenti e combattimenti, il maestro Goetz decise di far debuttare il suo allievo sulla scena dell'European Full-Contact. Vinse il suo primo torneo con un risultato di tre vittorie per knockout in un solo evento. Comunque, in un incontro del 1978 per il titolo Belga dei pesi leggeri, perse ancora per decisione arbitrale su Patrick Teugels. Ancora una volta la sconfitta ebbe impatto su Claude Goetz ed alcuni mesi pi\u00f9 tardi, ad Iseghem, in Belgio, ritorn\u00f2 segnando un knocked out, al primo round, su Emile Leibman. Nel 1979, Jean-Claude e il Belgium Team divennero Campioni Europei.\nSarebbe dovuto tornare a combattere nel mese di novembre 2011, in un incontro di muay thai con il pugile Somluck Kamsing, gi\u00e0 medaglia d'oro olimpica, presso il Rajamangala National Stadium di Bangkok. Il vincitore di questo match avrebbe dovuto incontrare l'attuale campione mondiale Jeffrey Sun. Di fronte alla prospettiva di essere il primo uomo di et\u00e0 superiore ai 50 anni a combattere professionalmente, ha dichiarato che \"potrebbe essere pericoloso, ma la vita \u00e8 breve.\" Nel 2018 Van Damme si \u00e8 allenato come sparring partner con il lottatore di arti marziali miste statunitense Cody Garbrandt, ex campione pesi gallo UFC, ma durante una sessione di allenamento, lo ha involontariamente colpito al volto con una tallonata, causandogli la perdita di un dente; l'attore, mortificato dall'accaduto, si \u00e8 subito scusato con Garbrandt, furibondo per l'accaduto.\nVita privata.\nDal 1978 al 1984 Van Damme \u00e8 sposato con Maria Rodr\u00edguez, dalla quale divorzia per sposare Cynthia Derderian l'anno successivo. Divorzier\u00e0 lo stesso anno per sposare la culturista Gladys Portugues. Da lei ha due figli, Kristopher Van Varenberg (20 maggio 1987) e Bianca Bree Van Varenberg (17 ottobre 1990), modella ed esperta di arti marziali. Il figlio \u00e8 anche apparso nei film \"Universal Soldier - I nuovi eroi\", \"The Quest - La prova\", \"Derailed\", \"Universal Soldier - Regeneration\". Nel settembre 1992 divorzia da Gladys per sposare, l'anno dopo, la fotomodella Darcy LaPier, amica di Gladys, dalla quale ha un altro figlio, Nicholas (10 ottobre 1995), anche quest'ultimo \u00e8 apparso in un suo film, \"Wake of Death\". Ma nel 1997 divorzia anche da lei, per sposare di nuovo, il 25 giugno 1999, Gladys Portugues.\nIl 9 luglio 2015, Van Damme ha venduto la sua villa di Los Angeles per trasferirsi con tutta la famiglia ad Hong Kong. In Oriente, inoltre, possiede diverse abitazioni oltre che essere la nuova sede in cui proseguire la sua carriera da attore..\nVan Damme \u00e8 vegetariano.\nProblemi legali e di salute.\nNel 1992, al termine delle riprese di \"Senza tregua\", Van Damme viene citato dal tribunale di New Orleans, dove si erano svolte le riprese del film, per violenza carnale nei confronti di una ragazza di nome Tara Le Blanc, la quale chiese un risarcimento di alcuni milioni di dollari. L'episodio sarebbe avvenuto all'Hotel Windsor Court di New Orleans. I giornali statunitensi riportano che l'attore, in compagnia di una ballerina il cui nome \u00e8 rimasto segreto, avrebbe fatto irruzione nella stanza dove la Le Blanc si trovava insieme con il suo fidanzato, aggredendola sessualmente.\nNel 1993 ha subito un processo a Fayetteville, nella Carolina del Nord, per risarcimento danni da parte di Jackson Pinckney, uno stuntman del film \"Cyborg\". Pinckney ha chiesto dollari per danni fisici, in quanto perse un occhio per colpa di una scena d'azione degenerata in un incidente. Secondo lo stuntman l'attore belga avrebbe esagerato in una tecnica con un coltello, al fine di rendere pi\u00f9 plausibile il combattimento: cos\u00ec facendo avrebbe ferito seriamente lo stuntman. Gli avvocati di Van Damme sostennero invece che l'incidente sarebbe stato principalmente fortuito, e che sarebbe accaduto anche perch\u00e9 Pinckney si trovava nel posto sbagliato al momento dello scontro. Lo stesso Van Damme, inoltre, testimoni\u00f2 di essersi accorto subito dell'incidente, e di aver immediatamente fermato le riprese per soccorrere lo stuntman. Ma la controparte chiam\u00f2 a testimoniare Chuck Allen, esperto di arti marziali presente durante l'accaduto, il quale diede una versione completamente diversa: Allen infatti non solo raccont\u00f2 che l'attore belga si era allontanato subito dalla scena dell'incidente, senza dire una parola, ma che in altre occasioni aveva usato eccessiva violenza nei colpi inferti agli avversari sul set, sempre per dare pi\u00f9 realismo alle scene. Lo stesso Pinckney testimoni\u00f2 come Van Damme brandisse in modo pericoloso il coltello durante la ripresa, infrangendo le norme di sicurezza. Per confermare la tesi, l'accusa mostr\u00f2 alcuni articoli in cui Van Damme stesso si vant\u00f2 con gli intervistatori di usare tecniche vere sul set, e di portarle fino in fondo. Malgrado la difesa abbia fatto testimoniare Dale Frye, uno stuntman dello stesso film che dichiar\u00f2 di non aver avuto problemi con l'attore belga, la giuria condann\u00f2 Van Damme ad un risarcimento di dollari per aver intenzionalmente ferito Jackson Pinckney.\nVan Damme ebbe problemi di dipendenza da cocaina: Steven E. de Souza, regista e sceneggiatore del film \"Street Fighter - Sfida finale\", tratto dall'omonimo videogioco, in cui Van Damme ottenne la parte del Colonnello William Guile, dichiar\u00f2 in un'intervista del 1994, anno delle riprese del film, che l'attore, dedito agli eccessi della droga, era cos\u00ec fuori controllo che nemmeno il fatto che fosse stata assunta una persona che doveva tenerlo a bada riusc\u00ec a risolvere i problemi; spesso Van Damme non si presentava alle riprese, dandosi malato. Successivamente, nel 1998, Van Damme si iscrisse ad un programma di riabilitazione della durata di un solo mese, ma lo abbandon\u00f2 dopo solo una settimana. Il 10 luglio 2000 Van Damme venne condannato per guida in stato di ebbrezza, episodio avvenuto a Beverly Hills il 23 settembre 1999. L'attore belga ha inoltre dichiarato di soffrire di disturbo bipolare. Nel 2010 circol\u00f2 la voce che Van Damme, allora cinquantenne, fosse stato colpito da un leggero infarto mentre si trovava sul set di uno dei suoi film, \"Weapon\" e di un suo ricovero in ospedale; effettivamente, la produzione del film si ferm\u00f2 in seguito ad un suo malore e l\u2019attore, dopo esser stato sottoposto ad accertamenti clinici, fu raggiunto dalla moglie e fece ritorno in Belgio assieme ad essa dichiarando che gli serviva un periodo di riposo; tuttavia, sment\u00ec che si trattasse di un infarto, invitando i propri fan a non seguire le dicerie che circolavano sul web.\nDoppiatori italiani.\nNelle versioni in italiano dei suoi film, Van Damme \u00e8 stato doppiato da:\nDa doppiatore \u00e8 sostituito da"}
{"id": "69172", "revid": "2194936", "url": "https://it.wikipedia.org/wiki?curid=69172", "title": "Partito dei Comunisti Italiani", "text": "Il Partito dei Comunisti Italiani (PdCI), noto semplicemente come Comunisti Italiani, \u00e8 stato un partito politico di sinistra radicale ispirato alla cultura e ai valori del comunismo italiano (quali elaborati nel corso di anni da Antonio Gramsci, Palmiro Togliatti, Luigi Longo ed Enrico Berlinguer). Il PdCI venne fondato l'11 ottobre 1998, in seguito ad una divisione interna a Rifondazione Comunista e in concomitanza con la crisi del Governo Prodi I.\nCome da Statuto, esso si proponeva di \u00abtrasformare l'Italia in una societ\u00e0 socialista fondata sulla democrazia politica\u00bb, \u00abaffermare gli ideali della pace e del socialismo in Europa e nel mondo\u00bb e adoperarsi \u00abper l'indipendenza, l'unit\u00e0 e la sovranit\u00e0 del paese\u00bb.. Il riferimento \u00e8 alla cultura marxista e ai suoi sviluppi. Persegue il \u00absuperamento del capitalismo e la trasformazione socialista della societ\u00e0\u00bb.\nIl simbolo \u00e8 la bandiera rossa con falce e martello con l'aggiunta della bandiera italiana, riprendente quindi lo storico simbolo del PCI, mentre gli inni sono \"Bandiera rossa\" e \"L'Internazionale\".\nLa Federazione Giovanile Comunisti Italiani (FGCI) era l'organizzazione giovanile del Partito e raccoglieva al suo interno ragazzi di et\u00e0 compresa fra i 14 e i 30 anni.\nIl suo settimanale culturale era \"la Rinascita della sinistra\" (che gi\u00e0 nel nome e nel logo si richiamava al settimanale del PCI \"Rinascita\", fondato da Palmiro Togliatti). Dal 20 ottobre 2008 al 27 aprile 2010 il partito ha anche curato una web tv, la \"Pdcitv.it - televisione comunista\". Il PdCI edita la rivista \"MarxVentuno\".\nDopo le elezioni amministrative italiane del 2009 e del 2010 la sua presenza istituzionale si \u00e8 ridotta.\nAlla fine del 2014 il Comitato Centrale del Partito ha deciso la sua trasformazione nel \"Partito Comunista d'Italia\", quale evoluzione dell'esperienza del PdCI..\nIl 26 giugno 2016, in occasione dell'Assemblea Nazionale Costituente del \"Partito Comunista Italiano\", il PCdI decide di confluire nel nuovo soggetto politico guidato da Mauro Alboresi.\nStoria.\nOrigini nei cossuttiani e bertinottiani.\nDal 1994 all'interno del Partito della Rifondazione Comunista emerge una sorta di diarchia fra il presidente Armando Cossutta e il segretario Fausto Bertinotti, ex sindacalista e gi\u00e0 esponente dal PDS, al quale proprio Cossutta aveva offerto la candidatura alla segreteria. Con il rafforzamento dell'area riconducibile al segretario sorgono le prime tensioni interne.\nIn occasione delle elezioni politiche del 1996, Rifondazione Comunista stipula con la coalizione di centrosinistra (l'Ulivo) guidata da Romano Prodi un \u00abpatto di desistenza\u00bb, in base al quale in alcuni collegi (27 alla Camera e 18 al Senato) l'Ulivo avrebbe rinunciato a presentare propri candidati per sostenere quelli di Rifondazione, che per\u00f2 avrebbe usato il vecchio simbolo dell'Alleanza dei Progressisti, in cambio.\nIn tal modo, spiega Armando Cossutta, \u00abgarantiremo la nascita di un governo dell'Ulivo. In cambio abbiamo chiesto che non vengano stipulati accordi, per tutta la legislatura, con la destra\u00bb.\nQuelle consultazioni si risolvono in un successo che riguarda sia l'Ulivo, sia il PRC. Esso arriva al proprio massimo storico e appoggia dall'esterno la formazione ulivista in nome dell'\u00abautonomia dei comunisti e l'unit\u00e0 con le forze della sinistra\u00bb, come sancir\u00e0 il III Congresso del PRC (dicembre 1996).\nNell'autunno del 1997 il PRC mette in discussione la fiducia al governo, alla luce di un irrigidirsi dei rapporti con gli alleati. Prodi si dimette, sebbene una consistente porzione di Rifondazione spinga per ricomporre e dopo cinque giorni viene siglato un nuovo patto di un anno fra comunisti e centrosinistra.\nL'autunno '97 mette in luce come sia difficile la convivenza tra la fazione eterodossa e movimentista vicina al segretario Fausto Bertinotti e quella ortodossa vicina al presidente Armando Cossutta.\nDal 13 ottobre 1997 inizia a montare tra presidente e segretario del PRC, come dir\u00e0 Cossutta, \u00abun dissenso che non era frutto del temperamento, bens\u00ec di qualcosa di diverso\u00bb.\nNe nascer\u00e0 una discussione politico-strategica sulle pagine del mensile del partito \"Rifondazione\", che raggiunger\u00e0 il suo culmine con l'approvazione del DPEF nell'estate 1998.\nL'avvio della discussione riguardante la legge finanziaria 1999 caratterizza la definitiva frattura fra \"cossuttiani\" e \"bertinottiani\". In precedenza il segretario Bertinotti attacca il responsabile economico Nerio Nesi, a suo dire favorevole al compromesso con il governo. Si inizia a parlare pubblicamente di scissione.\nScissione da Rifondazione e nascita.\nI provvedimenti richiesti non vengono accolti in quel documento di finanza pubblica.\nNella riunione del Comitato Politico Nazionale del 2-4 ottobre 1998, viene deciso di ritirare la fiducia al Governo Prodi e di passare all'opposizione.\nLa mozione vincente del segretario Bertinotti passa con il voto decisivo delle correnti trotskiste, da sempre all'opposizione, e di una parte dei cossuttiani storici capeggiati da Claudio Grassi, ormai passati con l'area bertinottiana.\nPer i cossuttiani quel voto rappresentava un \u00abatto antistatutario\u00bb, dal momento che un semplice CPN, per quanto rappresentativo di tutto il partito, non poteva cambiare la strategia politica fondamentale del partito, cosa che poteva fare solo un congresso nazionale, massima istanza del partito..\nIl 5 ottobre Armando Cossutta si dimette da presidente del partito che aveva voluto e fondato, mentre i parlamentari comunisti il 6 respingono a larga maggioranza la linea di rottura con le altre forze democratiche, affermando per\u00f2 che si sarebbero adeguati alle decisioni del partito in quanto \u00abvincolati dalla propria appartenenza al partito\u00bb.\nTuttavia alcune centinaia di militanti e dirigenti locali vicini a Cossutta, non riconoscendosi nella decisione del CPN, si autoconvocano presso il Palazzo delle Esposizioni di Roma per il 7 ottobre con l'intento di non arrivare alla rottura con Prodi per impedire il ritorno delle destre al potere. L'assemblea fu guidata da Iacopo Venier, segretario della federazione di Trieste e, in quell'occasione, venne firmato un appello intitolato: \"Non c'\u00e8 salvezza per il partito se rompe con il popolo, con i lavoratori, con il Paese\".\nIl 9 ottobre, durante il dibattito sulla mozione di fiducia al governo, il capogruppo comunista alla Camera, Oliviero Diliberto, annuncia che la maggioranza del gruppo parlamentare avrebbe votato a favore del Governo Prodi. Bertinotti dichiara invece la sfiducia. Pochi minuti dopo, il governo cade per un voto.\nL'11 ottobre viene convocata al Cinema Metropolitan di Roma la prima manifestazione di tutti coloro che volevano dar vita alla costituente per un nuovo soggetto politico comunista e viene presentato ufficialmente il Partito dei Comunisti Italiani, che aderisce subito all'Ulivo.\nCon la nascita del PdCI, vengono ripristinati nomi e simboli del disciolto PCI, nell'evidente volont\u00e0 di continuit\u00e0 con quella storia. Ci\u00f2 \u00e8 reso possibile perch\u00e9 i neonati Democratici di Sinistra - anche se smentiranno - garantiscono nessun atto legale contro il partito di Cossutta. Diversamente, il PRC si oppone a un altro simbolo con falce e martello e il tribunale deliberer\u00e0 che il simbolo del PdCI muti il fondo bianco con uno azzurro.\nAl suo esordio, il PdCI pu\u00f2 contare su 30.000 iscritti, 27 parlamentari, 28 consiglieri regionali e quasi mille amministratori locali, provenienti in maggioranza da Rifondazione. Ma ci furono anche altri che riprendono la militanza attiva dopo molto tempo, come Adalberto Minucci, gi\u00e0 membro della Direzione Nazionale del PCI e direttore di \"Rinascita\", che entra a far parte della segreteria nazionale del PdCI.\nIl 29 ottobre viene presentata la nuova tessera e il 22 novembre si riunisce il comitato promotore del PdCI. Vi partecipano 107 fuoriusciti dal Comitato Politico Nazionale del Prc su 112 che votarono il 4 ottobre per la mozione Cossutta. Quest'ultimo viene nominato presidente del comitato che avr\u00e0 il dovere di reggere le sorti del partito fino alla celebrazione del I Congresso Nazionale, mentre a Marco Rizzo, in marzo, viene affidato il coordinamento. La linea ufficiale \u00e8 essere \u00abun partito autonomo in un grande schieramento di sinistra\u00bb.\nAl governo con L'Ulivo.\nLa coalizione dell'Ulivo si riorganizza e il 21 ottobre 1998 si costituisce un nuovo governo di centrosinistra con Massimo D'Alema Presidente del Consiglio. Il PdCI partecipa con Oliviero Diliberto, nominato ministro di Grazia e Giustizia, e Katia Bellillo, ministro senza portafoglio agli Affari Regionali. Sottosegretari comunisti sono Paolo Guerrini alla Difesa, Antonino Cuffaro all'Universit\u00e0 e Ricerca Scientifica e Claudio Caron al Lavoro. \u00c8 la prima volta che dei comunisti siedono al governo dell'Italia dal 1947.\nIl 21 gennaio 1999 arriva nelle edicole il settimanale del partito, \"la Rinascita della sinistra\", mentre il 26 marzo nasce il sito web del partito (comunisti-italiani.it).\nPer il 10 aprile viene indetto il I congresso nazionale, ma il 3 aprile viene rinviato per lo scoppio della guerra in Kosovo.\nIl 15 maggio si tiene un grande attivo dei Comunisti Italiani sui temi del lavoro con i quadri sindacali.\nDal 21 al 23 maggio 1999 si tiene a Fiuggi il primo congresso nazionale che lancia il partito verso le elezioni europee del mese dopo. In quell'occasione il PdCI raccoglie il 2% dei consensi, pari a oltre 600.000 voti, valore mantenuto sostanzialmente anche alle seguenti elezioni regionali del 2000 e alle elezioni politiche del 2001. Vengono eletti al Parlamento Europeo Armando Cossutta e Lucio Manisco.\nIn occasione della \"I Festa de la Rinascita\" (organizzata a Pescara dal 24 luglio al 3 agosto), il 31 luglio 1999 la componente giovanile del partito si organizza sotto la storica sigla della FGCI, col nome \"Federazione Giovanile Comunisti Italiani\", e avvia il processo che porter\u00e0 alla sua costituzione ufficiale, che avverr\u00e0 solo il 12 dicembre 2004.\nDurante l'autunno 1999 si inizia a elaborare un programma politico attraverso una serie di convegni nazionali: \"Sicurezza nelle citt\u00e0\" (16 ottobre), \"Legge Finanziaria 2000\" (23-24 ottobre), \"Sud, fra passato e presente\" (13 novembre), \"Autonomie per unire\" (5 dicembre).\nIl 22 dicembre inizia il governo D'Alema II, che conferma la stessa delegazione governativa che i Comunisti italiani avevano nel precedente esecutivo.\nIl 29 gennaio 2000 si tiene la manifestazione nazionale a Roma \"Battere le destre: governare l'Italia e le regioni\" che, di fatto, apre la campagna elettorale per le amministrative del 16 aprile. Vengono nel frattempo organizzati due convegni nazionali su lavoro e diritti (12 febbraio) e scuola (27 febbraio).\nIl 20 aprile, con una lettera a \"la Repubblica\", Oliviero Diliberto annuncia l'intenzione di dimettersi da ministro per tornare \u00aba fare politica per il partito e per la sinistra, nel tentativo di evitare un effetto '8 settembre'\u00bb. La decisione viene presa quattro giorni dopo la sconfitta dell'alleanza di governo alle elezioni regionali.\nIl 26 aprile 2000 nasce il governo Amato II. Diliberto viene sostituito da Nerio Nesi, al quale sar\u00e0 affidato il ministero dei Lavori Pubblici, mentre Katia Bellillo rimane ministro senza portafoglio ma perde la delega agli \"Affari regionali\" per assumere quella alle \"Pari opportunit\u00e0\".\nDopo una lunga prima fase in cui il partito viene guidato dal solo presidente Armando Cossutta, il Comitato Centrale il 29 aprile 2000 accoglie quasi all'unanimit\u00e0 (118 s\u00ec, 1 no, 3 astenuti) la proposta dello stesso Cossutta di eleggere Oliviero Diliberto alla nuova carica di segretario nazionale. Il neosegretario commenter\u00e0: \u00abIl capo resta ancora lui, il presidente. Io sono venuto qui per dargli una mano\u00bb.\nL'8 luglio il ministro Katia Bellillo partecipa al \"World Pride\" di Roma e, poco dopo, si apre la II Festa de \"la Rinascita\" che vede la partecipazione di diversi intellettuali italiani. Da questa esperienza nascer\u00e0 il \"Politecnico\", un luogo di studio e ricerca presieduto da Margherita Hack.\nIl 21 gennaio 2001 vengono festeggiati gli 80 anni dalla fondazione del Partito Comunista con un grande appuntamento al teatro Brancaccio di Roma.\nElezioni politiche del 2001 e opposizione.\nAlle elezioni politiche del 2001 il PdCI si presenta come l'estrema sinistra della coalizione dell'Ulivo che sostiene la candidatura di Francesco Rutelli alla presidenza del Consiglio.\nNella quota proporzionale della Camera il PdCI aveva tentato di far parte del cartello de Il Girasole con Verdi e Sdi, ma per un veto di quest'ultimo i Comunisti Italiani ne furono esclusi e costretti a superare da soli lo sbarramento del 4%. Alle elezioni il partito registra un calo, raccogliendo solo l'1,7% nella quota proporzionale. All'interno della lista dell'Ulivo riesce comunque ad eleggere 9 deputati nella quota uninominale e 2 senatori. Alla Camera viene costituita una componente politica autonoma all'interno del Gruppo misto grazie all'adesione \"tecnica\" di Saverio Vertone.\nDal 13 al 16 dicembre 2001, a Bellaria (RN), il secondo congresso nazionale si conclude con la conferma di Diliberto segretario e Cossutta presidente.\nLa linea del PdCI si caratterizza per la spiccata attenzione verso i temi del lavoro, dello sviluppo, dei diritti, delle grandi questioni internazionali (la pace, la solidariet\u00e0 con i popoli sfruttati, la lotta contro l'imperialismo).\nNel corso degli anni, il partito consolida collaborazioni con i Verdi: insieme sono promotori per dare pi\u00f9 peso ai temi della pace e della giustizia sociale. Altro caposaldo della politica del PdCI \u00e8 la difesa intransigente della Costituzione repubblicana e della Resistenza al nazi-fascismo.\nNel luglio 2001 la sola FGCI \u00e8 tra i firmatari nazionali del Genoa Social Forum che protesta contro la globalizzazione propugnata dal G8. Localmente aderiscono il PdCI di Roma e Lecce.\nSui movimenti che nascono o rifioriscono anche in Italia a partire dal 2000, il partito ha una posizione amica, ma critica, ben spiegata da Diliberto al Comitato Centrale del 12 gennaio 2003: \u00abNoi siamo nei movimenti - e questo \u00e8 un punto al quale tengo molto - senza scioglierci in essi. Senza confonderci. ( [...] ) I movimenti sono fondamentali. Pi\u00f9 ce ne saranno, meglio sar\u00e0 per la sinistra, e tuttavia vedo in alcuni di essi rischi di posizioni non politiche o prepolitiche. \u00c8 l'idea di una sorta di purezza dei movimenti contro l'imbastardimento dei partiti; l'idea di una intransigenza morale dei movimenti contro lo sporcarsi le mani dei partiti. In certi esponenti dei movimenti sembra prevalere una sorta di intransigenza che non fa i conti con la politica, con la necessit\u00e0 del compromesso, della sintesi, della costruzione faticosa della proposta. Queste tendenze vanno contrastate, non bisogna avere un atteggiamento subalterno, perch\u00e9 altrimenti noi non saremmo nel movimento da comunisti\u00bb.\nTra il 2002 e il 2003, il PdCI \u00e8 tra le forze (insieme a Verdi, girotondi, \"Il manifesto\") che sostengono Sergio Cofferati quale ipotetico futuro leader di una sinistra riunita, progetto che tuttavia naufragher\u00e0 nel maggio 2003.\nNel 2003 il PdcI sostiene il S\u00cc al referendum promosso da Rifondazione per estendere a tutti i lavoratori l'articolo 18 dello Statuto dei lavoratori, il quale fallir\u00e0 per il mancato raggiungimento del quorum.\nIl 21 marzo 2004 Nerio Nesi lascia il PdCI, dopo un biennio di malumori sulla linea e sulla gestione del partito.\nDal 20 al 22 febbraio 2004 si celebra a Rimini il terzo congresso nazionale, dove si decide di modificare il simbolo del partito con l'aggiunta della dicitura \"per la sinistra\", a conferma dell'impegno del partito per spostare pi\u00f9 a sinistra possibile l'opposizione e riaggregare la radicalit\u00e0 italiana.\nIl 19 maggio si iscrive al partito Nicola Tranfaglia, che il 1\u00ba febbraio aveva lasciato polemicamente i DS.\nElezioni europee del 2004 e crisi Cossutta-Rizzo.\nAlle elezioni europee del 2004 il PdCI raggiunge il suo massimo storico, ottenendo il 2,4% dei consensi, pari a quasi 800.000 voti, ottenendo due seggi al Parlamento europeo. Risultano eletti Marco Rizzo e Diliberto, che per\u00f2 rinuncia a favore dell'astronauta Umberto Guidoni. I deputati europei aderiscono al gruppo Sinistra Unitaria Europea/Sinistra Verde Nordica.\nIl 17 luglio 2004 confluisce nel partito la formazione denominata \"Democrazia Popolare (Sinistra Unita)\", scissasi dal PRC quattro anni prima.\nGli ottimi risultati delle elezioni europee portano con s\u00e9 un'aria di crisi dentro il Partito. Contro ogni previsione, infatti, il presidente Cossutta non viene riconfermato europarlamentare perch\u00e9 scavalcato nel collegio Nord-Occidentale dal capogruppo alla Camera Marco Rizzo (10.325 preferenze contro le 7.802 di Cossutta).\nPrima delle elezioni il partito pensava di eleggere Cossutta e Venier, ma anche il secondo viene sopravanzato sia da Diliberto che dall'indipendente Umberto Guidoni, noto astronauta. Diliberto rinuncia alla sua elezione per restare a Roma, ma a giovarsene \u00e8 comunque Guidoni che, entusiasta, accetta l'incarico iscrivendosi al partito.\nCossutta invece insiste chiedendo a Rizzo di non accettare l'elezione per favorirlo in quanto primo degli eletti, ma Rizzo risponde di aver voglia di occuparsi del partito in Europa e quindi si dimette sia da deputato che da membro della segreteria.\nVengono convocate due Direzioni Nazionali e nel mezzo si tiene il 19 e 20 giugno il Comitato Centrale. Qui Rizzo ribadisce di voler andare all'Europarlamento \u00abper contribuire ad unire, anzich\u00e9 dividere i partiti comunisti e della sinistra in Europa, e lascer\u00f2, per mia scelta, la segreteria. Nella campagna elettorale intensissima durata 40 giorni ho fatto ben 81 comizi, di cui 38 al Centro ed al Sud ed il resto nel Nord Ovest, circoscrizione nella quale ero candidato\u00bb.\nAlla fine il partito prende atto all'unanimit\u00e0 della volont\u00e0 di Rizzo. Ma Cossutta ingoia amaro: da allora tra i dirigenti circoleranno veleni e sospetti tra chi \u00e8 vicino a Cossutta e chi a Rizzo, con Diliberto che cerca di mantenere l'unit\u00e0 in pi\u00f9 occasioni. La tensione sempre pi\u00f9 esplicita fra Cossutta e Rizzo tuttavia non intacca il lavoro del partito e rest\u00f2 di fatto confinata ai suoi protagonisti.\nIl 26 ottobre 2004 un altro indipendente di prestigio accetta di iscriversi al PdCI: lo psichiatra Luigi Cancrini, in primavera gi\u00e0 candidato dal partito alle europee.\nRitorno al governo con l'Unione.\nLa coalizione di centrosinistra si rinnova, si apre a nuovi contributi, ritrova l'accordo con Rifondazione e con l'Italia dei Valori e assume la nuova denominazione provvisoria di Grande Alleanza Democratica o Gad (11 ottobre 2004), e poi quella definitiva de L'Unione (10 febbraio 2005).\nAlle elezioni regionali del 2005 il PdCI, nelle 14 regioni chiamate al voto, raggiunge una percentuale media del 2,7%.\nRomano Prodi, leader della coalizione dell'Unione, rilancia, nel frattempo, l'organizzazione di elezioni primarie per scegliere il candidato premier dell'Unione.\nI Comunisti Italiani non gradiscono lo strumento delle primarie ma, preso atto della sua inevitabilit\u00e0, pensano di appoggiare la candidatura di Fausto Bertinotti, se questi accettasse di diventare poi leader di tutta la sinistra massimalista. Bertinotti rifiuta e il 16 ottobre 2005 i Comunisti Italiani preferiscono schierarsi per confermare Romano Prodi leader dell'Unione. Prodi ottiene il 74,1% dei voti.\nIl 19 gennaio 2006 la Direzione Nazionale del partito approva le liste \u00abqualificate e aperte, con importanti personalit\u00e0 della politica, della cultura, del mondo del lavoro\u00bb dei candidati alla Camera per le elezioni politiche del 2006, tra cui figurano il presidente e il segretario del partito, Armando Cossutta e Oliviero Diliberto, oltre all'astrofisica Margherita Hack, all'astronauta parlamentare europeo Umberto Guidoni e allo storico Nicola Tranfaglia. Come da statuto approvato nel 2004, vengono esclusi tutti coloro che hanno gi\u00e0 cumulato due mandati parlamentari, tra cui la figlia del presidente, Maura Cossutta, e Gabriella Pistone. Viene anche escluso il direttore de \"La Rinascita della sinistra\", il senatore uscente Gianfranco Pagliarulo, non ricandidato per aver partecipato il 4 dicembre 2005 alla presentazione della miniscissione dell'Associazione RossoVerde di Alessio D'Amato.\nLe reazioni degli esclusi sono scomposte: Pagliarulo e la Cossutta si dimettono il 18 gennaio da tutti gli incarichi (il primo per raggiungere i rossoverdi di D'Amato dal quale poi si distaccher\u00e0 in luglio per fondare la \"Associazione Sinistra Rossoverde\", la seconda rimanendo un'indipendente), mentre la Pistone, dopo tre legislature alla Camera consecutive, lascer\u00e0 il PdCI il 23 febbraio e il 31 marzo approder\u00e0 alla Rosa nel pugno.\nIl risultato \u00e8 un incremento del 50% dei voti circa rispetto alle precedenti politiche del 2001. Alla Camera, la lista dei Comunisti Italiani raccoglie 885.000 voti (il 2,3%), segnando il suo nuovo massimo storico. Il partito elegge, cos\u00ec, 16 deputati.\nAl Senato viene lanciata una lista unitaria insieme ai Verdi e ai Consumatori Uniti, denominata \"Insieme con l'Unione\", che raccoglie 1,4 milioni di voti (il 4,2%) superando quasi dovunque lo sbarramento regionale del 3% ed eleggendo 11 senatori, di cui 5 comunisti: un risultato incoraggiante (in alcune regioni al Senato si prendono pi\u00f9 voti che divisi alla Camera), e cos\u00ec la direzione nazionale d\u00e0 il suo parere positivo per la costituzione di un gruppo unico senatoriale con i Verdi. Diliberto va alla Camera, Cossutta al Senato.\nPresidente del gruppo parlamentare alla Camera \u00e8 Cosimo Giuseppe Sgobio, al Senato la presidenza del gruppo unitario con i Verdi \u00e8 assunta da Manuela Palermi.\nDurante le trattative per il nuovo governo di centrosinistra, il PdCI non segnala propri uomini di partito, ma suggerisce a Prodi sei nomi \"che parlano a tutta la sinistra\", a cui Prodi pu\u00f2 attingere in piena libert\u00e0: Foad Aodi, medico e presidente nazionale dell'Associazione Medici Stranieri in Italia, di origine palestinese; Alberto Asor Rosa, storico e coordinatore della Camera di consultazione della sinistra; Marco Mancini, Rettore dell'Universit\u00e0 della Tuscia di Viterbo; Gianni Min\u00e0, giornalista ed esperto di America Latina; Gian Paolo Patta, sindacalista gi\u00e0 segretario nazionale e ora segretariato europeo CGIL; Luigi Scotti, presidente del tribunale di Roma.\nInoltre propone come senatrice a vita la studiosa Margherita Hack.\nProdi non sembra ben disposto e in extremis il PdCI riesce a far inserire nella compagine di governo Alessandro Bianchi, rettore dell'Universit\u00e0 degli studi \"Mediterranea\" di Reggio Calabria e noto urbanista: un tecnico non organico al partito, ma considerato vicino al Pdci.\nIl 17 maggio nasce il governo Prodi II e Alessandro Bianchi giura da Ministro dei Trasporti. Tra i sottosegretari sono riconducibili al PdCI Luigi Scotti (alla Giustizia, diventatone poi ministro) e Gian Paolo Patta (alla Salute). Non mancheranno tuttavia strascichi polemici per il mancato conferimento del ministero dell'Universit\u00e0 e della Ricerca Scientifica ad Asor Rosa, per presunti veti della comunit\u00e0 ebraica, in quanto lo storico aveva assunto posizioni eccessivamente filo-palestinesi.\nDimissioni di Cossutta.\nIl 21 giugno 2006 Cossutta, con una lettera al segretario Diliberto, si dimette da presidente del partito. Per Cossutta si tratta di \u00abuna decisione molto meditata e sofferta per chi come me ha fondato il Partito dei Comunisti Italiani\u00bb, gi\u00e0 ampiamente motivata in privato a Diliberto il 6 giugno. Diliberto se ne rammarica molto, ma ne prende atto.\nI motivi della rottura non sono immediatamente chiari. E in effetti si tratta della conclusione di un periodo, tra il novembre 2005 e il maggio 2006, durante il quale Cossutta capisce che la sua figura di presidente non riusciva pi\u00f9 a influenzare in alcun modo la linea del partito. Nel giro di sei mesi, infatti, vengono bocciate pressoch\u00e9 all'unanimit\u00e0 la proposta della Lista Arcobaleno coi Verdi con un logo privo della falce e martello, quindi non vengono accolte le deroghe per le candidature alle politiche 2006 che riguardavano, guarda caso, proprio la figlia di Cossutta, Maura, che \u00e8 stata deputata ininterrottamente dal 1996 al 2006. Infine, viene rifiutata l'idea di entrare nel governo Prodi II con personalit\u00e0 del partito. In tutte queste scelte, Cossutta scorge una deriva estremistica del partito, in antitesi con la storia e la prassi dello stesso comunismo italiano, e un gruppo dirigente che non riesce a mettere \"la politica prima della propaganda\", come dir\u00e0 a \"Il Riformista\" del 27 aprile.\nCossutta resta nel PdCI e Diliberto sar\u00e0 il primo a fargli gli auguri per i suoi 80 anni (2 settembre), ma l'ex-presidente, dal 4 agosto 2006, inizier\u00e0 ciclicamente a rilasciare interviste nelle quali critica duramente il partito e i suoi dirigenti, proponendo al contempo di superare il PdCI all'interno di un contenitore di sinistra pi\u00f9 vasto. \"Una sinistra senza aggettivi\", come propone su \"l'Unit\u00e0\" del 21 ottobre (frase che verr\u00e0 ripresa da Diliberto nel quarto congresso). A detta di Cossutta, nessun partito, soprattutto il PdCI, \u00e8 in grado di realizzare quanto chiede. Pi\u00f9 in l\u00e0, Cossutta teorizzer\u00e0 che l'unico modo per favorire l'unit\u00e0 della sinistra sia quello di mettere da parte nomi e simboli del comunismo.\nIl 21 aprile 2007 Armando Cossutta lascia il Pdci.\nTra piazza e governo.\nFin dall'inizio dell'esperienza del secondo governo Prodi, il PdCI opta per un sostegno leale, ma disincantato al governo per chiedere la semplice applicazione integrale del programma di coalizione, rinunciando a propri specifici \"desiderata\". Al contempo resta sullo sfondo la speranza di unire la sinistra.\nGi\u00e0 a giugno 2006 il Pdci \u00e8 l'unico partito non disposto a rifinanziare la missione italiana in Afghanistan creando non pochi malumori nella maggioranza e portando a un braccio di ferro di settimane. Per il Pdci si tratta di applicare il programma de l'Unione, mentre il ministro Massimo D'Alema accusa il Pdci di voler far cadere il governo. Alla fine l'accordo verr\u00e0 raggiunto su una mozione che lascia proseguire la missione afgana, ma applicando il codice militare di pace: per il Pdci \u00e8 il segno della discontinuit\u00e0 col precedente governo Berlusconi.\nIn luglio a tener banco \u00e8 la spinosa questione dell'indulto, uno sconto di pena di tre anni che vede d'accordo maggioranza (Italia dei Valori esclusa) e settori dell'opposizione. Sulla questione Diliberto interviene in Aula annunciando l'astensione dei Comunisti Italiani perch\u00e9 ritiene l'indulto \u00e8 generoso su troppe tipologie di reato gravi (\u00abnoi che siamo a favore dell'indulto, non possiamo essere a favore di questo indulto\u00bb).\nIn tutta questa prima fase della legislatura PdCI e PRC si vanno cos\u00ec differenziando nettamente: il primo sempre pronto a non dare s\u00ec scontati, il secondo invece sempre allineato col governo. Tutto ci\u00f2 sar\u00e0 motivo di conflitto acuto fra i due partiti comunisti, tanto da far sospettare a un vero e proprio assalto del Pdci al Prc.\nIl 23 ottobre il senatore Fernando Rossi, deciso a votare contro il rifinanziamento delle missioni internazionali, fuoriesce dal partito e dal 15 novembre decide di rappresentare in Senato i Consumatori Uniti di Bruno De Vita, per poi fondare l'anno successivo il \"Movimento Politico dei Cittadini\".\nIl PdCI continua intanto a offrire prospettive di unit\u00e0 al PRC, ma il segretario Giordano si oppone categoricamente perch\u00e9 fra i due partiti \u00abdal 2001 ad oggi, le distanze si sono vieppi\u00f9 allargate\u00bb.\nIl 4 novembre il PdCI \u00e8 fra le forze politiche e sociali che scendono in piazza a Roma contro la precariet\u00e0 nel lavoro e ci\u00f2 far\u00e0 parlare di sinistra che manifesta contro il proprio governo portando anche il ministro Bianchi a prendere le distanze.\nIl 18 novembre il PdCI torna a sfilare in piazza a Roma per la pace in Palestina, ma stavolta non c'\u00e8 nessun altro partito parlamentare (il resto dell'Unione manifesta, col Pdci presente, a Milano sullo stesso argomento ma equiparando Israele e Palestina), ma varie realt\u00e0 di estrema sinistra. La manifestazione suscita scandalo e lo sdegno del presidente Giorgio Napolitano perch\u00e9 vengono bruciati manichini di soldati italiani. Diliberto prende le distanze parlando di \u00abimbecilli\u00bb, ma non evita una dura reprimenda di Prodi.\nNella legge Finanziaria 2007 passa un emendamento del Pdci che stabilizza migliaia di precari della pubblica amministrazione e il partito propagander\u00e0 tale risultato parlando di 350\u00a0000 precari assunti, ma altri sosterranno che non si andr\u00e0 oltre i 100\u00a0000.\nVengono per\u00f2 avanzate diverse critiche \"da sinistra\" all'operato del governo. Il 7 dicembre i sindacati vengono contestati dagli operai alla Fiat di Mirafiori e pochi giorni dopo la sezione Pdci dell'Alfa Romeo fa sapere attraverso il \"Corriere della Sera\" di pensarla come Mirafiori e chiede al Pdci di fare \u00abmea culpa\u00bb. Diliberto sembra in sintonia con questo malcontento ma si dice ancora convinto che \u00abstando dentro questo governo posso condizionarlo, posso strappare provvedimenti importanti, stabilizzare 300 mila precari, insomma posso contare\u00bb.\nIl Pdci alla fine del 2006 appare comunque un partito in piena salute per numero di iscritti (raggiungendo il massimo storico) e anche di voti, visto il balzo in avanti avuto alle elezioni regionali del Molise. Con queste premesse il 21 gennaio 2007 il partito organizza una manifestazione nazionale per festeggiare gli 86 anni dalla fondazione del Pcd'I e commemorare i 70 dalla morte di Gramsci che verr\u00e0 definita la pi\u00f9 grande iniziativa dalla sua nascita.\nCrisi sulla politica estera.\nNel gennaio 2007 si apre una questione spinosa che avr\u00e0 effetti imprevisti: la realizzazione della nuova base USA nell'aeroporto Dal Molin di Vicenza, il cosiddetto progetto \u00abEderle 2\u00bb. Dopo un primo periodo di incertezza, il 16 gennaio Romano Prodi da Bucarest fa sapere che \u00abil governo non si oppone\u00bb a Ederle 2, anche perch\u00e9 \u00abl'ampliamento della base era stato deciso dal governo precedente e dal Comune\u00bb. Diliberto non nasconde a caldo la sua delusione originata anche dal fatto che pochi mesi prima il ministro della Difesa Arturo Parisi aveva risposto a un'interrogazione del PdCI che \u00aba tutt'oggi, con la controparte USA non sono stati sottoscritti impegni di alcun genere. La disponibilit\u00e0 di massima manifestata dal precedente Governo non si \u00e8 tradotta, infatti, in alcun accordo sottoscritto\u00bb.\nIl 24 gennaio alla Camera il responsabile esteri del Pdci Venier interrompe i lavori esibendo la bandiera del movimento \"No Dal Molin\".\nPoi il 1\u00ba febbraio arriva un'inaspettata tegola sul governo. Quel giorno al Senato viene approvata con 152 s\u00ec, 146 no e 4 astenuti (i senatori dell'Ulivo Gavino Angius e Massimo Brutti, Domenico Fisichella e Paolo Bodini) un ordine del giorno della Casa delle Libert\u00e0 sull'allargamento della base Usa di Vicenza. Decisiva per la sconfitta del governo sar\u00e0 la non partecipazione al voto di sei senatori della maggioranza. Decisivi anche i s\u00ec di Giulio Andreotti e del presidente della Commissione difesa, Sergio De Gregorio, oltre a quello del parisiano Natale D'Amico. Assenti i senatori a vita Rita Levi-Montalcini, Carlo Azeglio Ciampi, Francesco Cossiga, Oscar Luigi Scalfaro e Sergio Pininfarina. Diliberto denuncia che \u00absi \u00e8 tanto parlato della sinistra pacifista, ma i pericoli alla stabilit\u00e0 giungono dalle manovre neocentriste\u00bb.\nProdi scrive una lettera aperta a la Repubblica in cui difende otto mesi di politica estera del governo mettendo in luce gli aspetti ritenuti pi\u00f9 \"pacifisti\" e concreti, come la chiusura della base militare della Maddalena. Ma tutta l'ala sinistra della coalizione di governo si d\u00e0 appuntamento a Vicenza per la manifestazione del 17 febbraio, a cui parteciperanno, secondo gli organizzatori, 200\u00a0000 persone.\n\u00c8 a questo punto, 21 febbraio, che il ministro D'Alema si presenta al Senato per illustrare la linea del governo in politica estera. La mozione che doveva approvare le comunicazioni del ministro viene per\u00f2 bocciata. Rossi e Franco Turigliatto non votano, i senatori a vita Andreotti e Pininfarina si astengono (che al Senato vale come voto contrario). Prodi, preso atto del voto, poche ore dopo d\u00e0 le dimissioni e apre ufficialmente la crisi di governo.\nPdCI e PRC entrano nella bufera perch\u00e9 accusati di aver eletto rispettivamente Rossi e Turigliatto, ma il primo era gi\u00e0 fuori dal partito da tre mesi, e il secondo \u00e8 dirigente di una corrente di minoranza del Prc. Diliberto corre ai ripari parlando di \u00abscellerati\u00bb e giustificando il capogruppo Palermi che aveva dato in aula dello \u00abstronzo\u00bb a Rossi, ma ricordando che comunque il governo \u00absi ritrova contro poteri forti come Confindustria, Vaticano, amministrazione Bush\u00bb, i cui referenti in aula per Diliberto sono rispettivamente Pininfarina, Andreotti e Cossiga.\nIl Pdci chiede, come tutta l'Unione, di riconfermare il governo senza modifiche e cos\u00ec la crisi rientra in fretta con un nuovo doppio voto di fiducia, ma la crisi ha risvolti inaspettati a sinistra. Il 22 febbraio alle 22 \u00e8 convocato un vertice di maggioranza dove Prodi pone 12 condizioni per ripartire. Il cosiddetto dodecalogo \u00e8 approvato velocemente e all'unanimit\u00e0, ma presenta punti che riducono drasticamente l'agibilit\u00e0 politica dell'ala sinistra de l'Unione.\nDistensione con Rifondazione.\nDiliberto dichiara che per \u00abarginare i tentativi di sbattere la sinistra fuori dal governo per varare operazioni moderate e neocentriste\u00bb occorre \u00abristabilire un canale di dialogo continuo e cordiale tra Rifondazione e il PdCI. La speranza poi \u00e8 una sinistra tutta unita. Del resto, ritengo che una delle cause di fibrillazione della maggioranza sia stata proprio la competizione a sinistra\u00bb.\nA sorpresa l'invito \u00e8 indirettamente accolto da Fausto Bertinotti che con un'ampia intervista a \"Liberazione\" del 26 febbraio \u00e8 giunto alla conclusione \u00abche ci sia una via d'uscita a questa crisi solo se si uniscono forze e si mette al primo punto il problema della cultura politica e del che fare. ( [...] ) Per affrontare la crisi della politica bisogna affrontare la questione di come raggiungere la \u201cmassa critica\u201d. Se non lo affronti, questo tema, se lo rinvii a chiss\u00e0 quando, potrai seminare in eterno e benissimo, ma non riuscirai mai a raccogliere.\u00bb. Anche se non esplicitamente, Bertinotti sancisce la fine di nove anni di ostile indifferenza verso il PdCI.\nA riprova di ci\u00f2, il 2 marzo alla Camera Diliberto conclude il suo discorso sulla fiducia al governo osservando che per non essere emarginai e continuare a perseguire gli obiettivi prefissati occorre pi\u00f9 unit\u00e0 del centrosinistra ma, al suo interno, anche pi\u00f9 unit\u00e0 della sinistra. Incassati gli applausi dei deputati del PdCI e, fatto nuovo, del PRC, Diliberto sale nella postazione presidenziale di Bertinotti e i due hanno un plateale abboccamento confidenziale. Decisivo per il disgelo fra i due partiti comunisti pare essere stato il vertice serale del 22 febbraio. Il successivo intervento di Franco Giordano ricever\u00e0 a sua volta gli applausi dei deputati del PdCI e del PRC.\nIl 9 e 10 marzo 2007 il Comitato Centrale del PdCI indice il IV Congresso nazionale per la fine di aprile. A tenere banco \u00e8 l'apertura di Bertinotti, il percorso unitario e il mantenimento dell'identit\u00e0 del partito.\nIn entrambi i partiti si scontrano per\u00f2 posizioni diverse: in Rifondazione poco tempo dopo l'apertura di Bertinotti il segretario Giordano annunciava di avere in merito un'opinione del tutto opposta. E nel PdCI Diliberto ammette l'esistenza di opinioni diverse e l'esigenza di fare sintesi declinando \u00abdeclinando unit\u00e0 e diversit\u00e0\u00bb.\nAl congresso non vengono presentate mozioni alternative e ci\u00f2 garantisce una formale unanimit\u00e0 sulla linea politica. Nei congressi locali a far notizia \u00e8 solo il Pdci della Calabria che approva delle mozioni di sfiducia verso l'operato del ministro Bianchi, rettore proprio a Reggio Calabria, e il segretario del Pdci Piemonte Luca Robotti che viene rimosso dall'incarico.\nDal 27 al 29 aprile 2007 viene celebrato il quarto congresso nazionale del partito. \u00c8 un congresso che segna una significativa svolta nel processo di unit\u00e0 a sinistra perch\u00e9 vede sfilare tutti i suoi principali leader (compresi i neo-scissionisti Ds di Sinistra Democratica) che via via dichiarano di voler condividere subito il progetto unitario che il PdCI aveva lanciato sette anni prima. Emblematica \u00e8 poi la presenza in sala di Bertinotti, che viene accolto calorosamente.\nPur essendo il primo congresso senza Cossutta, non si registrano spaccature o divisioni: un solo intervento sar\u00e0 a favore dell'ex presidente, mentre Diliberto e la sua linea \u00e8 approvata col 98,8% dei voti. Alla carica di presidente viene posto Antonino Cuffaro.\nIl 3 maggio per la prima volta dopo nove anni, Diliberto viene intervistato da \"Liberazione\".\nCaduta del governo Prodi II.\nIl 12 maggio il PdCI partecipa alla manifestazione per l'approvazione dei DICO.\nA fine maggio conferma la sua ascesa alle elezioni amministrative e, in particolar modo, festeggia la rielezione di Rosario Crocetta a sindaco di Gela.\nIl 9 giugno aderisce al sit-in di piazza del Popolo a Roma \u00abper dire no alla guerra, no alla politica imperialista e neocoloniale dell'amministrazione Bush, no alla logica della guerra preventiva e permanente che insanguina il mondo\u00bb. Tuttavia vi partecipano in pochi e va molto meglio il contemporaneo corteo pacifista organizzato dalla sinistra extraparlamentare. Diliberto ammette: \u00abUn flop annunciato\u00bb.\nSi acuisce intanto il rapporto tra PdCI e il ministro dell'Economia Tommaso Padoa-Schioppa. I Comunisti Italiani chiedono a gran voce una politica di forte redistribuzione e contrastano le ventilate ipotesi di riforma delle pensioni e del welfare e Diliberto avverte che \u00abi margini per Prodi sono molto stretti, direi angusti, si rischia davvero la crisi\u00bb.\nIl 23 luglio il governo presenta l'accordo coi sindacati sulla riforma delle pensioni e il giorno dopo fa altrettanto presentando il protocollo sul welfare. Il giudizio del PdCI \u00e8 severissimo e annuncia una dura battaglia mentre alcuni intellettuali di sinistra lanciano un appello per una manifestazione nazionale il 20 ottobre \u00abper ricostruire un protagonismo della sinistra e ridare fiducia alla parte migliore e finora pi\u00f9 sacrificata del paese\u00bb.\nFra l'8 e il 10 ottobre i sindacati sottopongono a referendum il protocollo sul welfare del 23 luglio. La sera dell'8 dagli studi di Porta a Porta, Marco Rizzo parla di \u00abreferendum finto\u00bb perch\u00e9 ha le prove che c'\u00e8 chi ha votato pi\u00f9 volte. Ne nascer\u00e0 un vespaio di polemiche contro il PdCI. Diliberto pi\u00f9 cauto non smentir\u00e0 Rizzo, ma spiegher\u00e0 che \u00abil nostro allarme lo abbiamo lanciato perch\u00e9 il referendum avvenga in modo cristallino, non vedo lo scandalo\u00bb. Il referendum sar\u00e0 vinto dai favorevoli all'accordo con l'81,62% dei 5.041.810 di voti validi.\nNonostante ci\u00f2, e malgrado il dissenso di Sd e Verdi, PRC e PdCI aderiscono alla manifestazione del 20 ottobre e, forti della larga partecipazione popolare, incalzano il governo affinch\u00e9 modifichi il protocollo.\nIl 7 novembre una delegazione di circa 100 comunisti italiani guidati da Diliberto si reca a Mosca per una settimana per festeggiare i 90 anni dalla rivoluzione d'ottobre. Diliberto \u00e8 l'unico segretario di partito straniero ad intervenire. L'evento avr\u00e0 vasta eco anche fuori dal partito per le polemiche seguite a una battuta di Diliberto sulla traslazione della salma di Lenin in Italia.\nIl 24 novembre il PdCI aderisce alla manifestazione contro la violenza alle donne.\nIntanto il 22 novembre in commissione Lavoro alla Camera, si raggiunge un accordo di modifica del protocollo sul welfare che vede d'accordo tutta la maggioranza. L'entusiasmo del PdCI, per\u00f2, dura poco. Il senatore Lamberto Dini grida allo scandolo e fa pressioni perch\u00e9 l'accordo in commissione non venga ratificato dal Parlamento. Il giorno dopo Prodi annuncia che porr\u00e0 la fiducia sul testo originale e non su quello uscito dalla commissione lavoro.\nL'evento viene vissuto come uno schiaffo pesante da tutta la sinistra e dal PdCI in particolare. Il comunista italiano Gianni Pagliarini, presidente della commissione Lavoro alla Camera, si dimette il 28 novembre, cio\u00e8 proprio nel giorno in cui il protocollo arriva in aula. Diliberto annuncia a nome del PdCI l'intenzione di non voler fare cadere il governo votando contro la fiducia, ma precisa anche che \u00absubendo il ricatto di Dini, avete lacerato la maggioranza\u00bb.\nTuttavia il giorno dopo il PdCI ci ripensa e, a sorpresa, i suoi deputati lasciano l'aula al momento del voto, con l'eccezione di Diliberto, Pagliarini e il capogruppo Pino Sgobio. Un atto plateale che non piacer\u00e0 al resto della sinistra con la quale il PdCI sta ormai lavorando con riunioni periodiche per il lancio di un soggetto politico unitario.\nNel frattempo, infatti, sta nascendo La Sinistra l'Arcobaleno e all'assemblea della Sinistra e degli Ecologisti dell'8 e 9 dicembre viene presentato il nuovo logo, che non contiene riferimenti della tradizione comunista.\nRizzo non partecipa all'assemblea \u00abperch\u00e9 mancano la falce e martello e perch\u00e9 non si \u00e8 alternativi al PD\u00bb. In questo contesto il 19 dicembre una lettera aperta a Diliberto, sottoscritta da 24 membri del Comitato Centrale e diversi dirigenti locali, chiede \u00abdi riconsiderare il giudizio su Prodi e di ritirare quindi la nostra delegazione dal governo, nonch\u00e9 di discutere la nostra presenza in un soggetto che, per ora non ha alcun profilo politico di classe, n\u00e9 tanto meno un \"cuore\" e sta assumendo invece le sembianze di una \"d\u00e9pendance di sinistra\" del Pd\u00bb. Una posizione che il giorno dopo Rizzo lascia intendere di apprezzare, mentre vedr\u00e0 furente la segreteria nazionale.\nIl 10 gennaio 2008 si tiene un importante vertice di maggioranza in cui il Pdci chiede di reintrodurre la scala mobile. Il vertice sar\u00e0 di fatto l'ultimo atto del governo Prodi.\nGli eventi precipitano improvvisamente: il 21 gennaio l'UDEUR passa all'opposizione e sancisce la caduta del Governo.\nSconfitta alle elezioni politiche del 2008.\nCon la caduta del Governo Prodi si va ad elezioni anticipate e il PD, dopo un incontro fra segretari avvenuto l'8 febbraio, respinge ogni ipotesi di alleanza con la Sinistra/l'Arcobaleno, che si presenta quindi da sola alle elezioni con Fausto Bertinotti candidato Presidente del Consiglio.\nIl 7 marzo il PdCI si distingue non candidando il proprio segretario a favore di un proprio dirigente locale, operaio alla ThyssenKrupp di Torino, la fabbrica teatro tre mesi prima di un'orrenda strage sul lavoro.\nIl 29 marzo fanno scalpore due fughe eccellenti. Dalla Calabria il ministro Bianchi annuncia la sua adesione al PD, mentre in Emilia-Romagna il segretario regionale e candidata Loredana Dolci rilascia un'intervista all'edizione bolognese de \"la Repubblica\" dove invita a votare PD per fermare la destra, scatenando la sua immediata espulsione con una riunione d'urgenza della Commissione di Garanzia del PdCI.\nDue settimane dopo La Sinistra l'Arcobaleno non riesce a superare lo sbarramento previsto dalla legge elettorale e non elegge nessun rappresentante in Parlamento.\nV congresso e scissione di Unire la Sinistra.\nAl crollo elettorale il gruppo dirigente del PdCI reagisce subito individuando nell'identit\u00e0 non comunista de La Sinistra l'Arcobaleno la causa principale del pessimo risultato elettorale. \u00abFrancamente \u00e8 stato un autentico disastro\u00bb, commenta a caldo Diliberto che aggiunge come \u00abla sinistra cos\u00ec com'\u00e8 non va da nessuna parte. Dobbiamo ricominciare dalla falce e martello\u00bb. Manuela Palermi avverte che \u00abla stragrande maggioranza dell'arcobaleno \u00e8 comunista\u00bb, ma che questa \u00e8 stata umiliata perch\u00e9 \u00ababbiamo assunto un profilo troppo moderato\u00bb.\nMarco Rizzo, trovando in questa analisi una conferma delle critiche che aveva portato alla lista prima delle elezioni, interviene a caldo sul suo blog tracciando uno schema di riflessione sul partito per il prossimo futuro, rimarcando l'esigenza di una soggettivit\u00e0 antimperialista e alternativa al Partito Democratico.\nIl giorno dopo, 17 aprile, dal sito web \"comunistiuniti.it\" viene lanciato da circa 100 comunisti fra personalit\u00e0 di cultura (come Margherita Hack, Domenico Losurdo, Gianni Vattimo, Luciano Canfora, Angelo D'Orsi), dello spettacolo (come Marco Baldini, Giorgio Gobbi, Bebo Storti) e di partito (come i gi\u00e0 noti operai Ciro Argentino e Gerardo Giannone), un appello per riunificare in un unico partito Prc e Pdci. Rizzo lo definir\u00e0 \u00abun ottimo appello\u00bb, e l'intero PdCI vi aderisce istantaneamente dando all'appello grande visibilit\u00e0.\nAlla Direzione Nazionale del 18 aprile Diliberto si presenta dimissionario ponendo la fiducia sulla sua relazione. Il segretario e Rizzo non sono per\u00f2 concordi sul passato, visto che per il secondo era il caso di non aderire all'arcobaleno e andare soli, mentre Diliberto replica: \u00abTemo che avremmo avuto un consenso del tutto residuale come \u00e8 capitato allo Sdi, cio\u00e8 sotto all'uno per cento. Un disastro. Saremo stati vittime del doppio voto utile, verso il Pd e verso l'Arcobaleno\u00bb. Invece, nota Diliberto, \u00abil nostro Partito complessivamente rispetto agli altri partner dell'alleanza \u00e8 quello che ne esce meglio\u00bb. Per il futuro si propone un nuovo congresso che faccia proprio l'appello dei \"comunisti uniti\". Diliberto ottiene la fiducia, ma Rizzo in polemica non partecipa al voto.\nMa le tensioni nel PdCI non vengono solo da sinistra. Alla destra del PdCI, durante il Comitato Centrale del 10-11 maggio, si va coagulando una nuova area che fa riferimento a Katia Bellillo, Umberto Guidoni e Luca Robotti. Nonostante Rizzo non smetta di incalzare Diliberto con emendamenti e critiche, \u00e8 evidente che dopo le elezioni Diliberto ha mutuato molti suoi argomenti e suggerimenti strategici, come quello di un PdCI nettamente alternativo al Pd. Tutto ci\u00f2 fa storcere il naso a chi come la Bellillo, Guidoni e Robotti vi vede un pericoloso passo indietro, perch\u00e9 cos\u00ec si va a \u00abliquidare con un colpo di spugna 10 anni di vita di questo partito e la sua peculiare specificit\u00e0: essere sinistra di governo con una cultura costituzionalista\u00bb, e suggerisce di fatto di riprendere la strada dell'arcobaleno quando avverte che \u00abla costituente o l'unit\u00e0 dei comunisti sono proposte che ci fanno fare un pericoloso passo indietro. I comunisti italiani devono impegnarsi per far nascere la sinistra senza aggettivi\u00bb.\nDi l\u00ec a breve, il 27 maggio, il gruppo guidato dall'ex Ministro Bellillo apre un proprio blog (\"unirelasinistra.net\") e si decide a dare battaglia congressuale. Al successivo Comitato Centrale del 7 e 8 giugno si decide di rinnovare il sistema dell'inemendabilit\u00e0 dei documenti politici congressuali. Il documento presentato dalla segreteria cerca di fare una sintesi del dibattito interno e alla fine vede d'accordo Rizzo \u00abal 70%\u00bb, mentre Bellillo, Guidoni e Robotti vanno per la loro strada e presentano un documento alternativo. Per la prima volta un congresso Pdci \u00e8 chiamato a scegliere fra due proposte politiche fortemente alternative: da un lato il documento di maggioranza \"Ricostruire la sinistra. Comuniste e comunisti, cominciamo da noi\", dall'altro il documento di minoranza \"Una necessit\u00e0 per il paese: unire la sinistra\".\nSu 28.926 iscritti del 2007, al voto nei congressi parteciperanno in 3.868 (13,37%). La mozione 1 raccoglier\u00e0 3.259 voti (84,26% dei votanti), mentre la mozione 2 si fermer\u00e0 a 513 voti (13,26%). Gli astenuti saranno 96 (2,48%).\nDal 18 al 20 luglio si celebra cos\u00ec il V congresso che si conclude con una frattura con i sostenitori della seconda mozione. Questi infatti non optano per la scissione, ma decidono ugualmente di costituirsi in associazione \"Unire la sinistra\" per perseguire la propria linea politica per una \u00abcostituente di sinistra\u00bb insieme ai promotori di Sinistra Democratica e all'area di Rifondazione per la Sinistra che fa capo a Nichi Vendola. Decidono altres\u00ec di rifiutare i 27 posti su 531 (5,08%) loro assegnati dal congresso nel nuovo Comitato Centrale, come in qualunque altro organismo centrale.\nIntanto il 21 giugno lascia il PdCI Nicola Tranfaglia con motivazioni analoghe a quelle di \"Unire la sinistra\". Il 1\u00ba ottobre far\u00e0 altrettanto Rosario Crocetta aderendo al Pd.\nL'8 febbraio 2009 l'associazione \"Unire la Sinistra\" si scinde all'unanimit\u00e0 dal PdCI per lavorare a un nuovo soggetto unitario della sinistra, ovvero la cosiddetta \"costituente della sinistra\".. Alle elezioni successive Unire la Sinistra si presenta insieme a Sinistra Democratica, Verdi, Partito Socialista e Movimento per la Sinistra nella lista Sinistra e Libert\u00e0.\nLista Anticapitalista e Federazione della Sinistra.\nIl 28 marzo viene annunciato che PRC, PdCI, Socialismo 2000 e Consumatori Uniti, si presenteranno in una lista unica dove il PRC detiene il 60% delle candidature, dando cos\u00ec concretezza alla proposta della Direzione Nazionale del PRC dell'11 febbraio precedente \u00abdi promuovere una lista da presentare alle prossime elezioni europee che, partendo dalla presentazione del simbolo di Rifondazione Comunista-SE, condivida la scelta di appartenenza al GUE-NGL, unisca tutte le forze anticapitaliste, comuniste, di sinistra, sulla base di contenuti alternativi al progetto di Trattato di Lisbona e all'impostazione neoliberista e militarista dell'Unione Europea\u00bb. Sembra quindi concretizzarsi un embrione della \"Costituente comunista\" gi\u00e0 invocata in passato da PRC e PdCI, oltre che da numerosi altri gruppi.\nAlle elezioni europee i 21 candidati in quota PdCI totalizzano 144.408 voti di preferenza (40,5% del totale) su 1.038.247 voti di lista (3,38%). Il PdCI esprime il candidato pi\u00f9 votato di ogni circoscrizione, ma la Lista Anticapitalista rimane sotto il 4% e non accede all'europarlamento, sancendo la seconda sconfitta consecutiva.\nDue giorni dopo la sconfitta del 7 giugno viene convocato l'Ufficio Politico, in cui Diliberto si presenta dimissionario. Le dimissioni vengono respinte a larga maggioranza, con l'unica eccezione di Marco Rizzo, e viene approvato un documento che \u00abribadisce la fermezza della linea\u00bb e indica di procedere \u00abcon determinazione nel processo di riunificazione\u00bb con PRC e Socialismo 2000..\nIl giorno dopo si costituisce il coordinamento nazionale della Lista Anticapitalista con l'intenzione di fare altrettanto a livello locale.\nEspulsione di Marco Rizzo.\nIl 13 giugno si riunisce la pi\u00f9 ampia Direzione Nazionale dove in sostanza si replica il clima dell'UP con Marco Rizzo voce critica. Secondo l'ex capogruppo PdCI \u00abserve una riflessione profonda sulle ragioni della sconfitta della sinistra. Diliberto gioca sulle sue dimissioni ma purtroppo parla un vecchio linguaggio della politica\u00bb. (..) \u00ab\u00c8 necessario coinvolgere la base militante, dal comitato centrale ai segretari di federazione e di sezione. Servono idee nuove, progetti e programmi per l'alternativa e per dare una ultima speranza al nostro popolo sempre pi\u00f9 sfiduciato\u00bb. Maurizio Calliano invoca allora misure disciplinari contro l'ex europarlamentare perch\u00e9 in campagna elettorale non avrebbe sostenuto la lista del partito, nonostante Rizzo fosse attivamente candidato alle amministrative come sindaco di Collegno e presidente della provincia di Grosseto (risultando in entrambi i casi non eletto).\nIl 18 giugno la situazione precipita. Sul blog di Marco Rizzo e sul sito di \"Proletari@\" appare una lettera aperta a Diliberto (ma secondo lo Statuto doveva essere rivolta al presidente Cuffaro) nella quale diversi dirigenti del PdCI, ma non Rizzo, chiedono la convocazione entro il 5 luglio del Comitato Centrale, allargato ai segretari di federazione e di sezione, perch\u00e9, si afferma, \u00abcrediamo sia necessaria una riflessione profonda che coinvolga tutte le istanze del partito, a partire dalla base\u00bb.\nIl giorno dopo Rizzo \u00e8 convocato per telegramma dalla Commissione Nazionale di Garanzia a seguito di un ricorso di Calliano e altri della federazione di Torino e il 22 giugno viene ascoltato ed espulso dal partito. Le motivazioni dell'espulsione vengono rese note il giorno successivo, il 23, ma nel frattempo Rizzo ha rilasciato un'intervista a \"Corriere della Sera\" nella quale spiega che sta per essere espulso e dichiara che la situazione \u00ab\u00e8 precipitata dopo che ho fatto notare a Diliberto che diverse iniziative pubbliche locali da lui svolte nel tempo lo vedevano sempre \"accompagnato\" da un volto noto della P2 di Licio Gelli: Giancarlo Elia Valori\u00bb. Il giorno stesso Rizzo tiene anche una conferenza stampa dove precisa meglio la sua accusa\nPer queste accuse il segretario del Partito Oliviero Diliberto annuncia querela contro Marco Rizzo, e l'ufficio stampa del partito fa notare che gli incontri citati erano occasioni pubbliche: presentazioni di libri, convegni e dibattiti. La Commissione Nazionale di Garanzia motiva l'espulsione sostenendo che Rizzo \u00absi \u00e8 astenuto dallo svolgere la campagna elettorale per le Elezioni Europee a sostegno della lista Comunista [...] , ma ha finanche dato indirizzo di voto diverso da come deciso negli organismi dirigenti del Partito; nella maggior parte dei casi invitando a votare candidati di altre liste concorrenti a quella unitaria dei Comunisti (Italia dei Valori \"in primis\", ed anche Partito Comunista dei Lavoratori e Sinistra e Libert\u00e0), in particolare sostenendo Gianni Vattimo (candidato nelle liste di Italia dei Valori), ed in certi casi dando indicazione di voto contro il nostro Segretario nazionale\u00bb.\nRizzo annuncia che \u00abserve una sinistra popolare, sempre con la falce e martello, che sappia riscaldare il cuore della nostra gente. ( [...] ) Si deve ripartire da l\u00ec\u00bb e ne deriva cos\u00ec la silenziosa scissione di Comunisti - Sinistra Popolare che, a detta di Rizzo, nell'arco di tre mesi porter\u00e0 alla fuoriuscita di 60 sezioni PdCI e qualche consigliere regionale.\nFederazione della Sinistra.\nIl 20 e 21 novembre 2010 all'hotel Ergife di Roma si svolge il I congresso nazionale della Federazione della Sinistra durante il quale viene votato e approvato il Documento politico e il nuovo Statuto. Il congresso, proseguendo la prassi della rotazione, elegge portavoce nazionale Oliviero Diliberto. Nel 2011 la corrente del PRC marxista-leninista de L'Ernesto entra nel PdCI Metaforum.it - Metaforum.it\nVI Congresso e \u00abteoria dei tre cerchi\u00bb.\nIl VI congresso del Pdci, dal titolo \"Ricostruire il Partito Comunista, unire la sinistra, battere le destre\", si tiene a Rimini dal 28 al 30 ottobre 2011.\nIl congresso si pone un obiettivo di lungo periodo, quello di ricostruire in Italia il Partito Comunista, senza liquidazioni e rifondazioni, cogliendo il meglio della storia del comunismo italiano e internazionale e imparando dagli errori fatti. Viene quindi lanciato un appello a Rifondazione Comunista perch\u00e9 i due partiti si uniscano a partire da alcuni punti: centralismo democratico, collegamento al movimento comunista internazionale, unit\u00e0 della sinistra. Il segretario di Rifondazione Comunista Paolo Ferrero, pur assistendo ai lavori congressuali, non prende la parola.\nDal punto di vista delle alleanze elettorali viene proposta la teoria dei tre cerchi concentrici: unit\u00e0 democratica e costituzionale con il centro sinistra per battere le destre, unit\u00e0 della sinistra all'interno del centrosinistra, unit\u00e0 dei comunisti.\nIl congresso \u00e8 il momento dell'entrata negli organismi dirigenti dei quadri e dei militanti de l'Ernesto che erano usciti in febbraio dal PRC aderendo al manifesto per la ricostruzione del partito comunista. Aderisce inoltre al partito il filosofo Domenico Losurdo, presidente dell'associazione Marx XXI.\nAl congresso partecipano 45 delegazioni estere di associazioni e partiti comunisti, progressisti e democratici. Ottiene particolare risalto l'intervento del magistrato antimafia Antonio Ingroia che tiene un discorso sulla difesa della Costituzione, definendosi \"partigiano della Costituzione\".\nScioglimento della Federazione della Sinistra.\nDopo aver raccolto, con altre forze politiche e sindacali, le firme per indire referendum contro la diaria dei parlamentari, le modifiche apportate all'articolo 18 dello Statuto dei Lavoratori dalla\nriforma del lavoro Fornero, per sopprimere la norma che consente alle aziende di derogare i contratti collettivi se sostituiti da aziendali o territoriali e abrogare la riforma delle pensioni Fornero(che non si svolgeranno mai a causa dello scioglimento anticipato delle Camere avvenuto prima della presentazione delle firme), la Federazione della Sinistra si scioglie a causa di un mancato accordo sulla posizione da prendere sulle primarie per il candidato premier del centrosinistra.\nRifondazione infatti non condivide la scelta degli alleati di prendervi parte.\nIl PdCI sostiene Nichi Vendola al primo turno e Pier Luigi Bersani al ballottaggio.\nTuttavia un accordo tra i Comunisti Italiani e il centrosinistra non si raggiunger\u00e0.\nElezioni politiche del 2013 con Rivoluzione Civile.\nIl 29 dicembre 2012 il magistrato Antonio Ingroia presenta la sua candidatura alle elezioni politiche del 2013 a capo di Rivoluzione Civile, coalizione che raccoglie l'adesione dei Comunisti Italiani oltre che di Italia dei Valori, Rifondazione Comunista, Federazione dei Verdi, Movimento Arancione e Nuovo Partito d'Azione. La coalizione elettorale, che raggiunge il 2,2% alla Camera ed l'1,8% al Senato, non supera la soglia di sbarramento e non riesce ad eleggere nessun parlamentare.\nAlle contestuali elezioni regionali, il PdCI, presentandosi con il proprio simbolo all'interno della coalizione di centrosinistra a sostegno di Paolo Di Laura Frattura, che verr\u00e0 eletto Presidente, riesce a ottenere un seggio alle regionali molisane con il 3,28% dei voti. Nessun eletto invece alle regionali laziali, dove d\u00e0 l'appoggio alla lista Rivoluzione Civile a sostegno di Sandro Ruotolo, ed alle regionali lombarde, dove appoggia la lista \"Etico a Sinistra\" all'interno della coalizione che sostiene Umberto Ambrosoli.\nIn seguito al risultato delle elezioni politiche Oliviero Diliberto si \u00e8 dimesso insieme alla Segreteria Nazionale.\nElezioni europee del 2014 e mancato appoggio alla lista L'Altra Europa con Tsipras.\nIn occasione delle elezioni europee del 2014, dopo un iniziale sostegno alla lista L'Altra Europa con Tsipras, il gruppo dirigente del partito decide di ritirare l'appoggio alla lista dopo che solo uno dei propri esponenti, Piergiovanni Alleva, era stato candidato al suo interno.\nIl 19 luglio il PdCI ritorna a dialogare con L'Altra Europa con Tsipras e alle elezioni regionali dell'Emilia-Romagna del novembre 2014 costituisce, con gli altri partiti aderenti a L'Altra Europa, la lista \"L'Altra Emilia-Romagna\", che elegge come unico consigliere Piergiovanni Alleva, esponente dei Comunisti Italiani. Nelle contemporanee elezioni regionali calabresi, invece, il partito aderisce con SEL e IdV alla lista \"La Sinistra\" invece che a \"L'Altra Calabria\".\nCambio di denominazione in Partito Comunista d'Italia.\nIl 5 settembre 2014 alcuni membri del PdCI e del PRC lanciano un appello per la costituzione di \u00abun'Associazione per la ricostruzione del Partito Comunista nel quadro ampio della sinistra di classe\u00bb.\nIl 28 settembre, al termine della Conferenza di organizzazione del PdCI, il partito decide di far proprio l'appello. In conseguenza di ci\u00f2, al Comitato Centrale del partito del 23 novembre 2014 viene deciso il cambio di denominazione in Partito Comunista d'Italia (PCdI) \u00abquale evoluzione dell'esperienza del PdCI\u00bb. La decisione viene divulgata l'11 dicembre insieme al nuovo simbolo, molto simile a quello del disciolto Partito Comunista Italiano.\nGli organismi dirigenti centrali del Partito Comunista d'Italia ricalcano ampiamente quelli del PdCI e Cesare Procaccini ne rimane segretario.\nScioglimento del PCdI e fondazione del nuovo Partito Comunista Italiano.\nNel 2016 il Partito Comunista d'Italia d\u00e0 seguito all'appello dell'Associazione per la Ricostruzione del Partito Comunista e stabilisce di confluire in un nuovo soggetto politico, da costituirsi con il medesimo nome del Partito Comunista Italiano sciolto nel 1991 e un simbolo che ricalchi il contrassegno storico. Alla nuova formazione aderiscono anche alcuni esponenti di Rifondazione Comunista e indipendenti. L'Assemblea Nazionale Costituente del nuovo Partito Comunista Italiano, riunitasi a San Lazzaro di Savena dal 24 al 26 giugno 2016, elegge il comitato centrale, che il giorno successivo nomina Mauro Alboresi segretario. A settembre successivo viene fondata anche l'organizzazione giovanile del partito che riprende il nome di \"Federazione Giovanile Comunista Italiana\" (FGCI). \nDal punto di vista ideologico il PCI si dichiara su posizioni marxiste, anticapitaliste, antifasciste, anti-imperialiste e fortemente euroscettiche.\nAl referendum costituzionale del 4 dicembre 2016 il PCI si schiera per il no. In vista delle elezioni politiche del 2018 aderisce alla lista elettorale Potere al Popolo! che non supera la soglia di sbarramento e non elegge alcun parlamentare. Come Potere al Popolo! prende parte anche alle regionali nel Lazio del 2018, senza successo. Nel primo congresso di Orvieto, dal 6 all'8 luglio 2018, il PCI abbandona ufficialmente Potere al Popolo!, Mauro Alboresi viene riconfermato segretario nazionale e Selene Prodi sostituisce Manuela Palermi quale presidente del Comitato Centrale.\nNel 2019 non riesce a raccogliere le firme necessarie a presentare una propria lista autonoma per le elezioni europee.. Nello stesso anno, partecipa alle elezioni regionali nell'ambito di liste costituite in Sardegna con Rifondazione Comunista (Sinistra Sarda, che ottiene lo 0,6%) e in Basilicata con PRC, Sinistra Italiana, Possibile e Diem25 (La Basilicata Possibile, che ottiene il 4,37%); in Umbria presenta invece una propria lista, in coalizione con Potere al Popolo!, che raccoglie lo 0,5%.. \nNel luglio del 2019 il PCI tiene la propria Assemblea Nazionale di Organizzazione a Bolsena. \nAlle regionali in Emilia-Romagna del gennaio 2020, in un contesto di forte frammentazione delle formazioni di area comunista concorre insieme al PRC nell'ambito della lista l'Altra Emilia-Romagna, che si ferma allo 0,36%.\nIl 30 luglio 2020 il partito lancia la \"piattaforma 30 Luglio\" insieme al Fronte Popolare. In vista del referendum costituzionale di settembre il PCI si dichiara contrario alla riduzione del numero dei parlamentari. Nella stessa data si celebrano le elezioni regionali in sette regioni: solo in in Toscana il partito si presenta con una propria lista, che raccoglie lo 0,9%, mentre prende parte a liste di coalizione in Veneto (Solidariet\u00e0 Ambiente Lavoro con il PRC, che prende lo 0,8%), nelle Marche (Comunista!, insieme al Partito Comunista, che ha l'1,3%) e in Puglia (Lavoro Ambiente Costituzione, con Rifondazione e Risorgimento Socialista, ferma allo 0,3%).\nNelle grandi citt\u00e0 al voto alle elezioni amministrative del 2021 il PCI si presenta con il suo simbolo e con propri candidati a Roma e Milano. A Bologna e a Torino contribuisce ad animare alleanze con altre forze comuniste. Anche a causa della grande frammentazione delle liste comuniste, i risultati sono al di sotto delle aspettative in tutta Italia. \nCorrenti e scissioni.\nLe correnti organizzate erano espressamente vietate dallo Statuto.\nTra la fine del 2005 e i primi mesi del 2006 alcuni dirigenti del partito decidono di lasciarlo dopo le polemiche con Diliberto. Una parte di essi fonda l'Associazione Rossoverde, altri l'Associazione Sinistra Rossoverde che aderir\u00e0 a Sinistra Democratica il 5 maggio 2007.\nIn seguito al fallimento elettorale de La Sinistra l'Arcobaleno del 2008, Katia Bellillo e Umberto Guidoni guidano (da posizioni \"di destra\") un'area di dissenso interno in cui chiedono di rimettere mano al progetto di unit\u00e0 della sinistra, ricercando l'alleanza con il Partito Democratico. Dopo aver presentato un documento autonomo al V Congresso del partito, che ha raccolto circa il 13% dei consensi, la componente ha scelto di lasciare il PdCI e fondare \"Unire la sinistra\", successivamente confluita in Sinistra e Libert\u00e0.\nMarco Rizzo, da tempo in polemica con la dirigenza del Partito, viene espulso il 24 giugno 2009. In seguito fonder\u00e0 il movimento Comunisti-Sinistra Popolare che poi si trasformer\u00e0 in Partito Comunista.\nNel maggio 2013 il deludente esito di Rivoluzione Civile spinse il responsabile Organizzazione Francesco Francescaglia, il coordinatore nazionale della FGCI Flavio Arzarello e il predecessore Riccardo Messina a promuovere l'appello \"A Sinistra per l'Italia\", nel quale viene sostenuto essere \u00abnecessario e urgente costruire un grande e nuovo soggetto politico della sinistra, che si ponga l'obiettivo strategico del governo per cambiare l'Italia insieme alle forze progressiste in un nuovo centrosinistra\u00bb. \u00c8 il preludio di una confluenza in Sinistra Ecologia Libert\u00e0 prima e nel Partito Democratico poi.\nValori.\nIl preambolo dello statuto del partito recitava:\nStruttura.\nGli organi principali sono innanzitutto il Comitato centrale (presieduto dal Presidente e di 150 membri), la cui funzione \u00e8 quella di dirigere il partito, la Direzione Nazionale (70 membri) e la Segreteria (3 membri).\nProgetti di confederazione della sinistra.\nIl PdCI lavora per l'unit\u00e0 di tutte le forze di sinistra per arrivare a coalizioni di centrosinistra che camminino su due \"gambe\": quella di sinistra e quella di centro. La confederazione \u00e8 la forma organizzativa auspicata perch\u00e9 unisce i partiti, preservandone l'autonomia delle varie organizzazioni, cosa impossibile in caso di fusione in un unico nuovo soggetto politico.\nL'idea federativa venne per primo a Dario Cossutta, figlio di Armando, che con un articolo su l'Unit\u00e0 del 7 agosto 1990, proponeva di evitare una frattura interna al morente PCI, creando una federazione tra i futuri PDS e PRC, sul modello della Federazione delle Liste Verdi. La proposta fu portata avanti fino alla fine del XX e ultimo congresso PCI, ma non se ne fece nulla e alla fine fu scissione.\nMa dal gennaio 2000, il dibattito politico del centrosinistra fu animato dalla necessit\u00e0 di trovare nuove forme e organizzazioni per quel che rimaneva dell'Ulivo che, dopo la caduta del governo Prodi I, era notevolmente mutato per natura e composizione. Tra chi proponeva un partito unico (Arturo Parisi) e chi una federazione (Walter Veltroni), il dibattito sembr\u00f2 non trovar compromesso e gi\u00e0 a febbraio tutto sembrava lettera morta.\nLa sconfitta alle regionale del 16 aprile 2000 e la mancata abrogazione del proporzionale al referendum del 21 maggio spinsero Veltroni, con un'intervista a \"la Repubblica\" del 23 maggio, a rilanciare l'idea di una \"\"Casa dei riformisti\" da contrapporre alla \"Casa delle Libert\u00e0\"\", cio\u00e8 una \"grande federazione del centrosinistra\".\nProprio quello stesso giorno, la Direzione Nazionale del PdCI lanciava la propria idea di \"Confederazione della Sinistra\", affinch\u00e9 PdCI, Rifondazione Comunista, Verdi e DS potessero confederarsi e successivamente trovare un accordo con le forze di centro pi\u00f9 riformiste che, proprio in quei giorni, andavano verso un'unione pi\u00f9 stretta che, anni dopo, avrebbe portato alla nascita de La Margherita. In fondo si trattava di ricomporre il popolo di sinistra, che si trova unito solo sindacalmente nella CGIL, mentre politicamente si divide in 3-4 partiti e innumerevoli associazioni. Per anni saranno solo rifiuti, specie da parte dei DS interessati a forme di unione o federazione con partiti di centro, pi\u00f9 che con partiti della sinistra comunista.\nL'idea di trovare un'unit\u00e0 a sinistra sembra iniziare a dare i suoi frutti il 15 gennaio 2005, quando Alberto Asor Rosa fonda la Camera di consultazione della sinistra a Roma, con intenti analoghi a quelli avanzati dal PdCI. Qualche nuovo spiraglio si intravede nel giugno 2005, quando la Federazione dei Verdi propone la \"Lista Arcobaleno\", cio\u00e8 l'aggregazione di almeno PdCI, Rifondazione Comunista, Verdi e associazioni varie. Il PRC rifiuta subito, mentre parte della CGIL e sinistra diffusa, oltre al PdCI, accolgono l'idea con entusiasmo.\nMa nel giro di pochi mesi la legge elettorale diviene proporzionale, lo sbarramento si dimezza e la Federazione dei Verdi rinunciano al progetto Arcobaleno (19 novembre 2005), non senza strascichi polemici. I Verdi sostengono di non essere pi\u00f9 disponibili perch\u00e9 trovano privo di senso un Arcobaleno a due (Verdi+PdCI) e, comunque, rifiutano la presenza della falce e martello accanto al loro sole che ride, nell'eventuale simbolo della Lista Arcobaleno. I Comunisti Italiani sostengono invece che sia stato il dimezzamento della soglia di sbarramento a spingere i Verdi a ritrattare tutto.\nPer il PdCI, malgrado tutto, resta la prospettiva di cercare di confederare la sinistra, come stabilito dalle linee guida del congresso 2004.\nIl 14 febbraio 2006 si raggiunge un accordo elettorale per presentare al Senato una lista unica con Verdi e Consumatori Uniti. L'accordo prevede che 16 capilista siano equamente divisi tra Verdi e PdCI (cio\u00e8 Armando Cossutta), mentre ai Consumatori vadano le rimanenti due regioni. Diliberto, presentando l'accordo nato certamente per superare agilmente lo sbarramento del 3%, non mancher\u00e0 di far notare che \"sarebbe utile che questo tentativo unitario a sinistra, il primo dopo quindici anni, avesse un buon risultato\".\nLa lista unitaria andr\u00e0 meglio al Nord, ma lo strano boom di voti ottenuti dal Prc solo al Senato, indurranno il partito a capire che rimpicciolendo la propria falce e martello, si sono regalati molti voti a Rifondazione. In ogni caso la XV legislatura si apre al Senato con la costituzione di un gruppo parlamentare unico tra Pdci e Verdi.\nLa crisi di governo aperta il 21 febbraio 2007 riapre improvvisamente il problema dell'unit\u00e0 a sinistra. Il 23 febbraio Diliberto su \"Il Messaggero\" dichiara che per \u00abdare un segnale di unit\u00e0 forte dobbiamo ristabilire un canale di dialogo continuo e cordiale tra Rifondazione e il Pdci. La speranza poi \u00e8 una sinistra tutta unita. Del resto, ritengo che una delle cause di fibrillazione della maggioranza sia stata proprio la competizione a sinistra\u00bb. Tre giorni dopo arriva a sorpresa una risposta da Fausto Bertinotti attraverso \"Liberazione\". Per l'ex segretario del Prc per \u00abaffrontare la crisi della politica bisogna affrontare la questione di come raggiungere la \u201cmassa critica\u201d. Se non lo affronti, questo tema, se lo rinvii a chiss\u00e0 quando, potrai seminare in eterno e benissimo, ma non riuscirai mai a raccogliere. Questa massa critica deve essere trasversale\u00bb. Per la prima volta dal 1998 il Prc apre al Pdci.\nDal 9 dicembre 2007, nella conferenza della Sinistra ecologista della fiera di Roma, il Pdci assieme al Prc, la Sinistra Democratica ed i Verdi ha dato origine al nuovo soggetto politico chiamato la Sinistra l'Arcobaleno. Con il simbolo della Sinistra Arcobaleno partecipa alle elezioni politiche del 13 e 14 aprile 2008.\nLa debacle elettorale, che sancisce l'uscita della scena parlamentare della Sinistra, il PdCI nella persona del suo segretario Diliberto, \u00e8 la prima tra le forze del cartello a ricusare il progetto, prospettando un ritorno agli storici simboli \"falce e martello\".\nSimbolo.\nStoria.\nAl momento del battesimo del PdCI (11 ottobre 1998), non era ancora pronto nessun simbolo, ma la dirigenza del neonato partito intendeva riproporre subito un logo che fosse il pi\u00f9 simile possibile a quello del disciolto Partito Comunista Italiano, non solo per ragioni affettive, ma soprattutto per dare un forte segnale di continuit\u00e0 tra quella esperienza (1921-1991) e quella che si andava a iniziare. Tuttavia il simbolo apparteneva ai Democratici di Sinistra, seppure questi, otto mesi prima, lo avessero rimosso dal proprio logo di partito per sostituirlo con la rosa del Partito Socialista Europeo.\nVisto per\u00f2 il contributo, seppure vano, del PdCI nel salvare il governo Prodi I, i DS accettarono di non contrastare un simbolo del PdCI che clonasse quello del PCI, a patto di qualche lieve modifica.\nIl simbolo del PdCI viene presentato il 15 ottobre 1998 e, in effetti, \u00e8 pressoch\u00e9 identico a quello del PCI disegnato a suo tempo da Renato Guttuso.\nIl simbolo per\u00f2 non piace a Rifondazione Comunista che due settimane dopo si rivolge alla Corte d'appello di Roma e di tutte le citt\u00e0 in cui vengono depositate liste del PdCI per le imminenti elezioni amministrative di novembre.\nSostiene il PRC che, essendo il simbolo dei Comunisti Italiani molto simile a quello di Rifondazione, gli elettori potrebbero esserne confusi e indotti in errore. Tesi accolta dai giudici, in quanto \"gli elementi in base ai quali il simbolo del PdCI, molto simile a quello del PRC, potrebbe confondere e indurre in errore gli elettori, sono sussistenti\". La confondibilit\u00e0 tra i due contrassegni deriva, secondo Rifondazione, \"dai caratteri grafici e cromatici con cui sono riprodotti nel contrassegno contestato gli elementi figurativi essenziali e centrali del simbolo del PRC\". Il segretario del PRC Fausto Bertinotti chiarir\u00e0 che \"non siamo contrari al fatto che chiunque si senta e si definisca comunista si presenti con un proprio simbolo\", ma occorre fare \"una scelta di tutela nei confronti degli elettori in modo tale che possano scegliere secondo coscienza\".\nLa richiesta di impugnazione del simbolo da parte di Bertinotti viene respinta per le elezioni nei comuni di Pisa, Pescara, Massa, Civitavecchia, Sezze (LT), Bitonto (BA), Impruneta (FI), Pisticci (MT), mentre \u00e8 accolta per la provincia di Roma, di Massa, di Foggia e nei comuni di Viareggio e Anzio.\nIl PdCI teme di perdere insieme al proprio simbolo i propri voti e Marco Rizzo accusa: \"Bertinotti con questo scellerato attacco fa nuovamente, per la terza volta nel giro di quindici giorni, un enorme favore a Fini e Berlusconi\". Anche gli alleati accusano il PRC di masochismo, visto che spesso il ricorso \u00e8 fatto in comuni e province dove il PRC \u00e8 alleato con tutta la coalizione ulivista.\nIl 3 novembre la soluzione della Corte d'Appello di Roma: la semplice aggiunta di un fondo azzurro al simbolo del PdCI eviter\u00e0 confusioni col PRC. Da allora l'azzurro accompagner\u00e0 sempre i simboli del PdCI e Rifondazione continuer\u00e0 a presentare ricorsi senza successo.\nIn vista delle elezioni europee del 2004 e a seguito del III congresso del partito, il 7 marzo 2004, la Direzione Nazionale approva un nuovo simbolo elettorale dove viene aggiunta la dicitura \"per la sinistra\" nel bordo superiore, per meglio esplicitare la linea politica del PdCI. \u00c8 un simbolo che non sostituisce, ma affianca quello precedente, che resta l'unico ufficiale per statuto (art. 31).\nMa questo nuovo simbolo avr\u00e0 vita breve. Al Comitato Centrale del dopo europee, il 20 giugno 2004, Diliberto segnala: \u00abI compagni hanno detto che occorre rendere pi\u00f9 riconoscibile il simbolo. Sono d'accordo. Non ho ancora idee chiarissime su come fare, ma vedremo, studieremo ogni possibile ipotesi. Ci sono stati tantissimi errori sulle schede che, se evitati, avrebbero aumentato la nostra percentuale. In Sardegna, dove credo di essere pi\u00f9 conosciuto che altrove, ho avuto 13.000 preferenze per le europee, ma 2.500 cittadini hanno scritto il mio nome sul simbolo di Rifondazione. E questo \u00e8 successo un po' ovunque. A Bisceglie, dove anche le pietre conoscono Giovanni Valente, ci sono stati moltissimi analoghi errori. Salvatore Crocetta (detto \"Tot\u00f2\"), anch'egli conosciutissimo a Gela, ha avuto 1.400 preferenze perse sempre per la stessa ragione. Stiamo parlando di numeri impressionanti\u00bb.\nDetto fatto, da Natale 2004 inizier\u00e0 a circolare un simbolo schiarito e con la scritta \"comunisti italiani\" in neretto blu. La scelta deriva dall'osservazione che sulle schede elettorali stampate dalla Zecca di Stato i simboli tendono a scurirsi. Nel simbolo del PdCI questo fenomeno andava a danno soprattutto della scritta bianca \"comunisti italiani\", che cos\u00ec risultava illeggibile o quasi.\nQuest'ultimo simbolo \u00e8 ormai l'unico usato dal PdCI ed \u00e8 stato inserito anche nella tessera 2006, divenendo cos\u00ec non solo simbolo elettorale, come poi ufficializzato dalle modifiche allo statuto durante il IV congresso."}
{"id": "69174", "revid": "729019", "url": "https://it.wikipedia.org/wiki?curid=69174", "title": "Karl Otto Koch", "text": "Sua moglie, Ilse Koch, sposata nel 1936, era meglio conosciuta come \"La cagna di Buchenwald\" (\"Die Buchenw\u00e4lder H\u00fcndin\").\nIn seguito ad un rapporto interno alle SS, Koch venne arrestato dalla Gestapo nell'agosto del 1944 con le accuse di falso, corruzione e omicidio. Processato da un tribunale supremo del Partito nazista, venne riconosciuto colpevole e condannato a morte mediante fucilazione; mentre la moglie venne prosciolta. Koch venne fucilato a Buchenwald il 5 aprile 1945, una settimana prima che gli statunitensi giungessero a liberare il campo.\nIlse Koch sua moglie venne processata dopo la guerra e condannata al carcere a vita. Si impicc\u00f2 nella sua cella nel 1967.\nBiografia.\nKoch nacque a Darmstadt, Granducato d'Assia, il 2 agosto 1897. Il padre lavorava in un ufficio locale di registrazione e mor\u00ec quando Karl aveva solo otto anni. Dopo aver completato la scuola elementare nel 1912, frequent\u00f2 il liceo e port\u00f2 a termine un apprendistato commerciale.\nNel 1916, si arruol\u00f2 volontario nell'esercito per combattere sul fronte occidentale nella prima guerra mondiale. Venne fatto prigioniero dagli inglesi, e trascorse il resto della guerra in un campo di prigionia. Fece ritorno in Germania nel 1919. Come soldato, si comport\u00f2 con onore e ricevette la Croce di Ferro di Seconda Classe, il Distintivo da osservatore, e il Distintivo per feriti. Nel dopoguerra, Koch lavor\u00f2 nel commercio e nel ramo delle assicurazioni, prima di restare disoccupato nel 1932. Nel 1931 si iscrisse al Partito Nazista ed entr\u00f2 a far parte delle Schutzstaffel (SS).\nCarriera nelle SS.\nKoch serv\u00ec in vari reggimenti delle SS. Nel 1934 fu promosso a comandante del campo di concentramento di Sachsenburg. Per breve tempo oper\u00f2 anche come comandante dei campi di Esterwegen, Lichtenburg, ed aiutante presso il campo di Dachau. Il 13 giugno 1935 divenne comandante del campo di Columbia-Haus nel quartiere Tempelhof a Berlino. Nell'aprile 1936 fu assegnato a Esterwegen. Quattro mesi dopo venne trasferito al campo di concentramento di Sachsenhausen. In pochi anni, arriv\u00f2 al grado di SS-Standartenf\u00fchrer (Colonnello) (settembre 1937).\nIl 1\u00ba agosto 1937, gli venne affidata la gestione e comando del nuovo campo di concentramento di Buchenwald. Rimase a Buchenwald fino al settembre 1941, quando venne trasferito a Majdanek. Il trasferimento avvenne principalmente a causa di un'indagine sul suo operato circa l'appropriazione indebita di beni dei detenuti a Buchenwald, con in aggiunta accuse di corruzione, frode, appropriazione indebita, ubriachezza, molestie sessuali ed omicidio. Koch comand\u00f2 il campo di Majdanek per un anno soltanto; venne sospeso dall'incarico dopo la fuga di 86 prigionieri di guerra sovietici dal campo nell'agosto 1942. Accusato di negligenza criminale, egli fu trasferito a Berlino, dove gli venne assegnato un incarico di minore importanza.\nAccuse di corruzione, processo e morte.\nL'operato di Koch a Buchenwald in qualit\u00e0 di comandante del campo dest\u00f2 l'attenzione dell'Obergruppenf\u00fchrer Josias di Waldeck e Pyrmont, nel 1941. Scorrendo la lista dei morti di Buchenwald, Josias aveva fatto una croce accanto al nome del dottor Walter Kr\u00e4mer, del quale si ricordava poich\u00e9 era stato suo paziente in passato. Josias investig\u00f2 il caso e scopr\u00ec come Koch avesse ordinato l'uccisione di Kr\u00e4mer e Karl Peixof, altro aiutante all'ospedale del campo, come \"prigionieri politici\", perch\u00e9 lo avevano curato dalla sifilide ed egli temeva che potessero diffondere la voce.\nAll'epoca, Koch era stato trasferito a Majdanek in Polonia, ma la moglie, Ilse, viveva ancora nella casa del comandante a Buchenwald. Josias ordin\u00f2 un'inchiesta del campo su vasta scala al dottor Georg Konrad Morgen, un ufficiale delle SS che da borghese era un magistrato. Nel corso dell'indagine, emersero molte altre prove a carico di Koch, comprese accuse di appropriazione indebita dei beni dei prigionieri, e la loro uccisione indiscriminata.\nKoch venne processato da un tribunale nazista e condannato a morte per aver gettato discredito e disonore sul corpo delle SS e su se stesso. Venne fucilato il 5 aprile 1945 a Buchenwald, campo di concentramento del quale era stato comandante in capo, una settimana prima che lo stesso venisse liberato dagli Alleati."}
{"id": "69184", "revid": "1305772", "url": "https://it.wikipedia.org/wiki?curid=69184", "title": "Kasimov", "text": "Kasimov (storicamente: \"Xankirm\u00e4n\", \"Gorodec Me\u0161\u010d\u00ebrskij\", \"Novyj Nizovoj\"), \u00e8 una citt\u00e0 della Russia centrale, nell'Oblast' di Rjazan', centro amministrativo del \"rajon\" Kasimovskij. La citt\u00e0 sorge sulla riva sinistra del fiume Oka.\nLa prima popolazione di quest'area, la trib\u00f9 \"Me\u0161\u010d\u00ebra\", aveva origini finniche ed in seguito fu assimilata da popolazioni russe e tatare.\nStoria.\nLa citt\u00e0 fu fondata nel 1152 come Gorodec da Jurij Dol'gorukij, governatore di Vladimir-Suzdal; poi divenne Gorodec Me\u0161\u010d\u00ebrskij (russo: \"\u0413\u043e\u0440\u043e\u0434\u0435\u0446 \u041c\u0435\u0449\u0451\u0440\u0441\u043a\u0438\u0439\"). Nel 1376 la citt\u00e0 fu distrutta dall'invasione del mongoli, ma subito ricostruita col nome di \"Novyj Nizovoj\" (\"Nuova citt\u00e0 bassa\", Russo: \u041d\u043e\u0432\u044b\u0439 \u041d\u0438\u0437\u043e\u0432\u043e\u0439). Dopo la Battaglia di Suzdal nel 1445, dove il Gran Duca Vasili II fu fatto prigioniero, le terre di Meschiora furono cedute a Olug Moxammat, khan del Khanato di Kazan come riscatto per la vita del Duca.\nNel 1452, il Vasilij II, Granduca di Mosca, cedette la citt\u00e0 al principe kazano Qasim khan, che serv\u00ec come \"ispettore ai tributi\" della Grande Orda, ma pass\u00f2 poi al servizio dei russi. Secondo altre cronache, Qasim e suo fratello Yos\u0131f scapparono dal Kazan dopo aver perso la lotta per il trono contro il fratello M\u00e4xm\u00fcd. Dopo il 1471, la citt\u00e0 era nota come \"citt\u00e0 di Qas\u00edm\". Rimase capitale del Khanato di Qasim fino al 1681 quando il khanato fu riassorbito nello Zarato russo.\nUn gruppo di tatari vi si stabil\u00ec nuovamente nel XV secolo, sono noti come Tatari Qasim. Parlano il dialetto Mishar, mischiato con il dialetto tataro medio della lingua tatara.\nA partire dal XIII secolo Kasimov divenne uno dei centri dell'Islam nella regione. Fu poi inclusa tra i confini del Mishar Yort dell'Orda d'oro.\nNel XVII secolo, la citt\u00e0 fu divisa in tre parti:\nPopolazione.\nPopolazione:\nPopolazione tatara di Kasimov: "}
{"id": "69186", "revid": "919135", "url": "https://it.wikipedia.org/wiki?curid=69186", "title": "Operazione binaria", "text": "In matematica, un'operazione binaria interna \u00e8 una funzione che richiede due argomenti dello stesso insieme formula_1 (si dice cio\u00e8 che ha ariet\u00e0 2) e restituisce un elemento di formula_1. Formalmente, cio\u00e8, \u00e8 una funzione \"*\" dal prodotto cartesiano formula_3 in formula_1:\nPer indicare l'immagine di una coppia di punti formula_6 si usa spesso la notazione infissa formula_7. L'operazione \u00e8 quindi identificata dal simbolo \"formula_8\". In alcuni casi si usano altri simboli, come il pi\u00f9 \"+\" o il per \"formula_9\".\nUn insieme dotato di un'operazione binaria \u00e8 detto magma. A volte \u00e8 usato come sinonimo il termine legge di composizione.\nEsempi.\nInsiemi numerici.\nL'addizione \u00e8 un'operazione binaria sull'insieme dei numeri naturali. Usando il formalismo delle funzioni, questa operazione si descrive nel modo seguente:\nAnalogamente, anche il prodotto \u00e8 un'operazione binaria sull'insieme dei numeri naturali. Somma e prodotto sono operazioni binarie anche su altri insiemi numerici, come gli insiemi dei numeri interi, razionali, reali o complessi.\nLa sottrazione \"non\" \u00e8 un'operazione binaria sull'insieme dei numeri naturali: la differenza fra due numeri naturali pu\u00f2 infatti essere negativa, e quindi non essere un numero naturale. La sottrazione \u00e8 per\u00f2 un'operazione binaria sull'insieme dei numeri interi:\nInsiemi pi\u00f9 generali.\nL'operazione che, date due persone, ci restituisce la pi\u00f9 giovane, \u00e8 anch'essa un'operazione binaria.\nStrutture algebriche.\nUn insieme dotato di un'operazione binaria \u00e8 detto magma: questa \u00e8 la pi\u00f9 semplice struttura algebrica. Se l'operazione soddisfa alcune particolari propriet\u00e0, l'insieme \u00e8 detto semigruppo, monoide, gruppo, e cos\u00ec via. Fra queste strutture, quella di gruppo \u00e8 di fondamentale importanza nell'algebra e nella geometria.\nAltre strutture pi\u00f9 raffinate sono definite sulla base di \"due\" operazioni binarie: fra queste troviamo la nozione di anello e campo. Ad esempio, i numeri interi, dotati delle due operazioni binarie di somma e prodotto, formano un anello.\nVarianti.\nAlcuni autori usano il termine \"operazione binaria\" per identificare una pi\u00f9 generica \"funzione binaria\", ovvero una funzione\nGeneralmente, questo utilizzo di linguaggio \u00e8 presente quando questa funzione assomiglia molto a un'operazione binaria, ad esempio perch\u00e9 due dei tre insiemi formula_15 coincidono. Ad esempio, potrebbero rientrare in questa categoria la moltiplicazione per scalare\npresente in ogni spazio vettoriale formula_17, oppure l'operazione di sottrazione\nche associa a due numeri naturali un numero intero. Un altro esempio \u00e8 l'azione di un gruppo formula_19 su un insieme formula_1, che \u00e8 una particolare funzione binaria\nGli autori che usano l'operazione binaria in questa accezione pi\u00f9 allargata generalmente indicano con il termine operazione binaria interna la definizione originale, in cui tutti e tre gli insiemi presenti coincidono, e il termine operazione binaria esterna negli altri casi."}
{"id": "69201", "revid": "1305772", "url": "https://it.wikipedia.org/wiki?curid=69201", "title": "Alpi Marittime (dipartimento)", "text": "Le Alpi Marittime (in francese \"Alpes-Maritimes\", in occitano provenzale \"Aups Maritims\", in nizzardo \"Alps Maritims\", in ligure \"Alpi do m\u00e2 o Arpi d'u M\u00e2\") sono un dipartimento francese della regione Provenza-Alpi-Costa Azzurra (\"Provence-Alpes-C\u00f4te d'Azur\") creato nel 1860 a seguito della annessione alla Francia, dal Regno di Sardegna, della Contea di Nizza e delle citt\u00e0 di Mentone e di Roccabruna (prima del Principato di Monaco) ai quali si aggiunse il distretto di Grasse staccato dal dipartimento del Varo (\"D\u00e9partement du Var\").\nConfina con i dipartimenti francesi del Var a sud-ovest e delle Alpi dell'Alta Provenza a nord-ovest, con l'Italia (province di Cuneo in Piemonte e di Imperia in Liguria) a est, il Principato di Monaco e il Mar Mediterraneo e il Mar Ligure a sud.\nIl dipartimento comprende 52 cantoni e 163 comuni. Le principali citt\u00e0, oltre al capoluogo Nizza, sono Antibes, Cannes, Grasse e Mentone.\nGeografia fisica.\nTerritorio.\nIl territorio del dipartimento \u00e8 caratterizzato dall'incontro tra l'arco alpino e il Mediterraneo.\nA nord si trova una zona di grandi massicci. A nord-est il massiccio antico (gneiss) del Mercantour, con le cima pi\u00f9 elevata, quella del Gel\u00e0s (), con laghi che rappresentano i resti della glaciazione del Quaternario. Il massiccio si prolunga verso nord ovest con il Pelat. I massicci del Mounier, del Tournairet e dell'Authion, sono limitati dalle valli dei fiumi Varo, Tinea, Vesubia e Roia. Il gruppo del Barrot, orientato in senso est-ovest, \u00e8 percorso ancora dalle valli del Varo e della Tinea. Infine verso sud sono presenti catene di altitudine meno elevata con il Monte Vial e il Cheiron.\nVerso il corso inferiore del Varo si passa alle Prealpi di Nizza, con creste calcaree mosse, a volte parallele al mare (Monte Angel e Monte Calvo), e alle Prealpi di Grasse, con altipiani carsici dominati da basse catene in senso est-ovest e terminanti a sud con balzi scoscesi (\"baous\") che hanno sempre rappresentato un ostacolo alle comunicazioni tra la costa e l'interno.\nIl bacino della Siagne e l'altopiano di Valbonne presentano una zona di colline e pianure, bordata verso ovest dagli antichi massicci del Tanneron (gneiss) e dell'Esterel (porfidi).\nClima.\nIl clima varia considerevolmente in dipendenza dell'esposizione dei pendii e dell'orientamento delle vallate e anche a seconda della maggiore o minore vicinanza al mare.\nSulla costa si hanno estati calde e secche ed inverni miti e soleggiati, con piogge, anche violente, soprattutto in autunno e nella primavera, e in quantit\u00e0 molto variabili da un anno all'altro. La pluviometria media delle Alpi-Marittime non \u00e8 molto differente della parigina, ma \u00e8 caratterizzata dalla sua forte intensit\u00e0, mentre nella capitale francese \u00e8 molto pi\u00f9 costante.\nAlle altitudini pi\u00f9 elevate si hanno frequenti temporali estivi e irregolari precipitazioni nevose in inverno. La media delle temperature \u00e8 comunque in tutte le stagioni pi\u00f9 elevata che nelle altre regioni alpine per l'influenza del vicino Mediterraneo.\nStoria.\nNella zona di Nizza (Terra Amata) \u00e8 stato rinvenuto uno dei pi\u00f9 antichi focolari conosciuti, che testimonia della padronanza del fuoco gi\u00e0 raggiunta dall'uomo circa anni fa. In alcune grotte della regione sono inoltre presenti pitture risalenti a circa anni fa.\nI Liguri sono le prime popolazioni attestate nella regione, dove hanno lasciato dolmen e \"castellieri\", ossia recinti di pietre a secco che si trovano sulle alture in particolare nella regione di Grasse.\nAlla fine del VI secolo a.C. i Focei, che si erano stabiliti a Marsiglia, fondarono sulla costa le citt\u00e0 di \"Antipolis\" (Antibes) e di \"Nikaia\" (Nizza). Per la difesa dagli attacchi delle popolazioni locali stanziate sulle montagne, le due citt\u00e0 si allearono quindi con Roma. Le genti alpine furono definitivamente sconfitte sotto Augusto tra il 25 e il 14 a.C.: venne quindi creata la provincia delle Alpi Marittime con capoluogo a \"Cemenelum\" (Cimiez).\nDopo la caduta dell'Impero romano d'Occidente la regione pass\u00f2 sotto il dominio degli Ostrogoti.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione fra il territorio piemontese e la marittima ligure di ponente, specie con i possedimenti di Tenda e nelle valli del Roja, Lantosca, della Vesubia, della Tinea e del Varo, anche in raccordo e collaborazione con l'Abbazia di Lerino, che accogliendo la regola benedettina di San Colombano, aveva avuto la possibilit\u00e0 di diffondersi in tutta la Costa Azzurra, nelle Isole di Hy\u00e8res di fronte a Tolone, Saint-Tropez, Cannes e le sue isole, Nizza, Monaco, Mentone, e in seguito anche a Ventimiglia e nel Ponente ligure. Diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, ecc. I monaci diedero, inoltre, un notevole apporto alimentare grazie agli allevamenti e alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale e il commercio dalla marittima ligure lungo le valli alpine ed appenniniche verso il piemonte e con gli altri monasteri fondati nei territori liguri con scambi di merci varie come olio, sale, legname, carne, ecc.\nFra il VII e VIII secolo vi furono numerose fondazioni, l'abbazia di San Martino dell'Isola Gallinara di Albenga, che ebbe possedimenti in Italia, in Catalogna e Barcellona, in Provenza specie nella zona di Fr\u00e9jus (fra cui la chiesa di San Leonzio) e in Corsica, il monastero di Villaregia di Santo Stefano al Mare, i monaci di Pedona fonderanno anche l'abbazia di Nostra Signora del Canneto di Taggia e sulle alture di Nizza fra il VII e VIII secolo il monastero di Cimiez poi distrutto dai saraceni e ricostruito dai monaci dell'abbazia di Saint-Pons di Nizza fondata anch'essa dai monaci di Lerino verso la fine dell'VIII secolo.\nDal IX secolo sub\u00ec gli attacchi dei pirati Saraceni. A partire dall'XI secolo fu sottoposta ai Conti di Provenza, sotto l'autorit\u00e0 delle famiglie dei Barcelone e quindi degli Angi\u00f2. Dopo le lotte per la successione alla regina Giovanna I di Napoli, nel 1388 la regione di Nizza riconobbe la sovranit\u00e0 dei duchi di Savoia, mentre Grasse rest\u00f2 alla Provenza, che pass\u00f2 quindi alla corona francese nel 1481.\nDurante il regno di Luigi XIV, nel 1713, la contea di Nizza venne a due riprese conquistata e quindi ripersa dalla Francia.\nIl primo dipartimento francese delle Alpi Marittime esistette tra il 1793 e il 1814.\nNel 1792 le truppe della Rivoluzione francese entrarono a Nizza; il 31 gennaio 1793 la Francia annesse la contea di Nizza e il Principato di Monaco, creando per la prima volta il dipartimento.\nIl 17 pratile dell'anno XIII (6 giugno 1805) la Repubblica Ligure viene annessa alla Francia; la parte occidentale fino a Sanremo \u00e8 annessa alle Alpi Marittime, mentre il resto del territorio va a costituire 3 nuovi dipartimenti dell'Impero francese: Appennini (\"Apennins\"), Genova (\"G\u00eanes\") e Montenotte. Il 23 settembre 1805, il dipartimento delle Alpi Marittime venne riorganizzato nel seguente composizione:\nNel 1812 il dipartimento aveva una popolazione di abitanti e un'area di ettari ( km\u00b2).\nNel 1814, l'esito della campagna nel nord-est della Francia pone fine al dipartimento delle Alpi Marittime: Il re di Sardegna Vittorio Emanuele I riprende il controllo della Contea di Nizza il 23 aprile 1814. La Repubblica di Genova viene restaurata il 26 aprile prima di essere annessa al Regno di Sardegna il 28 giugno. Il 30 maggio, il trattato di Parigi riporta la Francia nei suoi confini del 1792, consacrando lo scioglimento del dipartimento e il ritorno all'indipendenza del Principato di Monaco.\nNel 1860 la provincia di Nizza \u00e8 ceduta a Napoleone III di Francia con il trattato di Torino come ricompensa per il sostegno durante la seconda guerra d'indipendenza italiana e per l'avallo all'annessione dell'Emilia e della Toscana, non prima per\u00f2 di staccare quel pezzo di territorio che da quel momento diverr\u00e0 l'odierna provincia di Imperia. L'arrondissement di Grasse fu staccato dal dipartimento del Varo (che prende il suo nome dal fiume omonimo) per andare a formare con il neoannesso Nizzardo il nuovo dipartimento delle Alpi Marittime (da adesso in poi il Varo sar\u00e0 l'unico dipartimento francese a prendere il nome da un elemento geografico non facente parte del territorio individuato).\nIn questi anni comincia a svilupparsi il turismo e molti stranieri si stabiliscono nella regione attirati dalla mitezza del clima (inglesi a Nizza e Cannes, Russi a Nizza, dove mor\u00ec lo zarevic). Lo sviluppo del litorale comport\u00f2 tuttavia l'inizio dell'impoverimento dell'entroterra e della parte montuosa del territorio.\nIl 10 febbraio 1947, a Parigi, veniva firmato il Trattato di Pace, in base al quale alcuni territori della vecchia provincia di Nizza tra cui Briga Marittima (La Brigue) e Tenda (Tende) che erano rimasti all'Italia nel 1860 , furono annessi alla Francia e fu praticata un'opera di nazionalizzazione dei territori conquistati.\nRimasero all'Italia le frazioni di Briga Marittima di Piaggia, Carnino e Upega che formarono il comune di Briga Alta.\nSociet\u00e0.\nEvoluzione demografica.\nOltre un quarto della popolazione ha un'et\u00e0 superiore ai 60 anni e il tasso di crescita della popolazione \u00e8 positivo solo a seguito dell'immigrazione.\nIl tasso di urbanizzazione \u00e8 superiore alla media nazionale e oltre il 94% della popolazione risiede in tre agglomerazioni urbane importanti: quella di Nizza (che comprende 24 comuni, con oltre mezzo milione di abitanti), quella di Cannes, Grasse e Antibes (23 comuni, con oltre abitanti) e quella di Mentone e Monaco (9 comuni in territorio francese, con oltre abitanti).\nNelle citt\u00e0 crescono soprattutto le periferie, a causa della saturazione dello spazio delle strette fasce costiere, con alto costo dei terreni.\nParallelamente i cantoni di montagna hanno subito uno spopolamento, accelerato in seguito alle due guerre mondiali, pi\u00f9 evidente nei piccoli comuni.\nEconomia.\nAgricoltura e allevamento.\nNelle zone montuose sono presenti aziende che occupano ampie estensioni di terreno per i pascoli. Il maggior numero del bestiame, generalmente in diminuzione, \u00e8 costituito da ovini e caprini (montone di Provenza, soprattutto verso ovest). I bovini (vacche piemontesi, soprattutto verso est) sono allevati per la produzione di carne, mentre la produzione di latte \u00e8 in diminuzione anche a causa dell'introduzione delle quote massime di produzione per il latte. La transumanza estiva \u00e8 praticata in modo estensivo soprattutto nei pascoli d'altura.\nL'allevamento dei volatili ha subito una netta diminuzione e riguarda soprattutto la produzione di uova, concentrata in stabilimenti di medie dimensioni.\nL'apicultura ha una certa diffusione soprattutto nella regione tra Tignet e Brell, dove le api seguono il ciclo vegetativo delle piante spostandosi in estate verso la montagna e il fiume Var.\nLa produzione agricola pi\u00f9 rilevante economicamente \u00e8 costituita dal settore ortofrutticolo e floreale (in particolare con i fiori recisi mentre la tradizionale produzione di piante da profumo, aromatiche e medicinali \u00e8 in netta diminuzione).\nSi \u00e8 sviluppata la cultura dell'olivo (nel 2001 le \"olive di Nizza\" hanno ottenuto il marchio DOC), che tuttavia non \u00e8 in genere l'unico prodotto delle aziende. I vigneti sono considerevolmente diminuiti concentrando la produzione di vini tra quelli di maggiore qualit\u00e0 e DOC.\nLa produzione di cereali \u00e8 scarsa, mentre \u00e8 in crescita il settore dell'agriturismo.\nL'agricoltura \u00e8 in diminuzione nelle regioni costiere a causa dell'alto costo dei terreni. Lo sfruttamento agricolo avviene soprattutto con imprese a conduzione familiare.\nIndustria.\nIl territorio non ha una forte tradizione industriale, ma il settore si \u00e8 fortemente sviluppato a partire dagli anni 1960 (stabilimento della Texas Instrument a Villeneuve-Loubet nel 1961, centro di ricerche europee dell'IBM a La Gaude nel 1962, stabilimento della Thomson a Cagnes-sur-mer), in particolare nei settori ad alta tecnologia e con una larga apertura verso i mercati esteri.\nAttualmente ha sede a Cannes-La Bocca l'Alcatel Space, nata nel 1998 e leader europeo per la produzione di satelliti, che impiega circa persone. L'azienda farmaceutica di Arkopharma, con produzione rivolta soprattutto alla fitoterapia, occupa circa persone.\nLa pi\u00f9 antica attivit\u00e0 industriale \u00e8 invece rappresentata dalle industrie profumiere di Grasse, che sembra aver tratto origine dalle concerie di cuoio (presenti sin dal XIII secolo) e dalle produzioni di sapone: tra il XVI secolo e la met\u00e0 del XVIII si sviluppa la produzione del cuoio profumato e nascono botteghe artigianali a conduzione familiare per la distillazione di oli essenziali, ricavate da piante e fiori coltivati in proprio.\nLo sviluppo degli ultimi cinquant'anni ha visto la sostituzione dei prodotti di origine naturale con prodotti di sintesi e una produzione sia di profumi che di profumazioni per cosmetici e di aromi per l'industria alimentare, con la maggiore concentrazione mondiale di imprese del settore.\nA partire dagli anni 1970 un polo tecnico scientifico (Sophia-Antipolis) si \u00e8 costituito nella regione precedentemente non urbanizzata dell'altopiano di Valbonne, dove hanno sede diverse scuole superiori tecniche di alto livello e numerosissime imprese ad alta tecnologia (soprattutto nel settore dell'informazione e della comunicazione), che nel 2000 hanno dato impiego a circa persone.\nGrande sviluppo economico e industriale ha conosciuto la piana del Var, in precedenza zona di confine tra la Savoia e la Francia, interessata a partire dagli anni 1960 dall'espansione di Nizza. La zona di Carros-Le-Neuf \u00e8 occupata da industrie farmaceutiche, informatiche ed alimentari, mentre a Nizza vanno sorgendo diversi poli di affari e commercio, di attivit\u00e0 distributive e di imprese tecnologiche e della comunicazione.\nTurismo.\nLa dolcezza del clima e il patrimonio storico-monumentale hanno permesso lo sviluppo dell'attivit\u00e0 turistica a partire dalla fine del XIX secolo, con la celebre Costa Azzurra, costituendo il motore della crescita economica della regione.\nLa stagione turistica dura per tutto l'anno, con presenze che variano tra le e le . Il mese di punta \u00e8 agosto, ma il turismo autunnale \u00e8 in aumento.\nI turisti sono per oltre met\u00e0 stranieri (al primo posto gli inglesi). Il turismo anglo-americano, risente tuttavia fortemente degli avvenimenti internazionali.\nLa presenza turistica sulle montagne \u00e8 invece soprattutto escursionistica, sia in inverno, da parte di residenti nel dipartimento, sia in estate per i turisti alloggiati nelle localit\u00e0 sulla costa."}
{"id": "69208", "revid": "1573940", "url": "https://it.wikipedia.org/wiki?curid=69208", "title": "Pangasiidae", "text": "I Pangasiidae sono una famiglia di pesci d'acqua dolce appartenenti all'ordine dei Siluriformes.\nDistribuzione e habitat.\nQuesti pesci sono diffusi nelle acque dolci del Sud-Est Asiatico. \nDescrizione.\nLa forma del corpo \u00e8 simile a quella degli squali, siluriforme, con testa e occhi grandi e pinne robuste. Alta pinna dorsale e l'adiposa sempre presente, coda fortemente forcuta. La bocca \u00e8 molto larga e fornita di due paia di barbigli, non molto lunghi. \nSono pesci di branco che vivono in gruppi pi\u00f9 o meno numerosi. &lt;br&gt;\nSono specie molto interessanti, di dimensioni ragguardevoli: praticamente tutte le specie raggiungono (in natura) il metro di lunghezza e una specie \"Pangasius gigas\" addirittura i 3 metri. Sono infatti i pi\u00f9 grandi tra i \"Siluriformes\". \nPesca.\nNel Borneo i Pangasidi sono considerati da sempre una fonte di cibo: da qui le loro carni sono pescate e ormai commercializzate in tutto il mondo.\nAcquariofilia.\nPer le ragguardevoli dimensioni non sono specie molto diffuse in acquariofilia anche se negli ultimi anni si stanno diffondendo nei negozi specializzati. Se non allevati in spazi adeguati, perlomeno quando cominciano a raggiungere dimensioni rispettabili, i pesci sono sottoposti a forte stress.\nTassonomia.\nLa famiglia comprende 28 specie, suddivise in 4 generi:"}
{"id": "69209", "revid": "122408736", "url": "https://it.wikipedia.org/wiki?curid=69209", "title": "Aerith Gainsborough", "text": " \u00e8 uno dei personaggi femminili principali del videogioco della SquareSoft \"Final Fantasy VII\".\nBiografia.\nNasce ad Icicle Inn come unica figlia di una degli ultimi Ancient esistenti, Ifalna, e del professor Gast Faremis, grande ricercatore della Shinra, coinvolto nel progetto Jenova.\nQuando il professor Hojo uccide Gast, rapisce Ifalna con la piccola Aerith in fasce e sottopone le due sopravvissute dei Cetra a numerosi esperimenti, sino alla disperata fuga di Ifalna, che nonostante venga gravemente ferita riesce a spingersi con la piccola sino ai bassifondi di Midgar dove, morente, incontra Elmyra Gainsborough alla stazione dei treni e le chiede di prendersi cura della bimba, crescendola come sua.\nLa brava donna la cresce con affetto, senza per\u00f2 far a meno di notare la diversit\u00e0 della piccola, che le dice di poter parlare con sua madre scomparsa, con il pianeta stesso e sentire le persone che morendo tornano ad esso. Nonostante l'iniziale soggezione e preoccupazione, Elmyra si affeziona sin dall'inizio alla piccola Aerith, con il suo essere sempre allegra e solare, nonostante le tristi esperienze vissute e le avversit\u00e0, trattandola sempre come figlia sua.\nCol passare degli anni Aerith cresce avendo sempre su di s\u00e9 l'ombra della Shinra che continua a braccarla anche dopo essere stata adottata da Elmyra: persino la squadra dei Turks la tiene sotto controllo, ma senza mai riuscire a catturarla. Il loro capo, Tseng, che sembra avere un pacato atteggiamento di riguardo per lei, cerca anche di persuaderla ad entrare di sua volont\u00e0 alla Shinra.\nNel frattempo Aerith continua a sentire le voci del pianeta parlarle, ed \u00e8 proprio in questo periodo che, in una delle visite di Tseng, viene a sapere la sua identit\u00e0 di Ancient e dell'eredit\u00e0 di Cetra, ma \u00e8 ancora molto giovane ed \u00e8 riluttante ad accettarla.\nLa sua storia come personaggio giocante in \"Final Fantasy VII\", ha inizio quando si unisce a Cloud Strife nella lotta per la salvezza del pianeta.\nHa occhi verdi, lunghi capelli bruni che lega in una treccia chiusa da un fiocco rosa (prende questa pettinatura quando in Crisis Core Zack le regala il primo nastro, un po' diverso da quello che indosser\u00e0 poi) dove custodisce la White Materia della madre Ifalna. Indossa una corta giacchetta rossa con due tasche frontali e un abito intero rosa antico con bretelle abbottonato frontalmente, lungo fino alle caviglie. Combatte con un'Asta di metallo, in cui posiziona le Materia al centro. I suoi attacchi fisici sono relativamente deboli e funziona meglio come maga, soprattutto con magia bianca.\nRuolo all'interno del videogioco.\nAerith Gainsborough appare per la prima volta in game su \"Final Fantasy VII\" come piccola fioraia che chiede indicazioni a Cloud dopo la confusione causata \"dall'incidente\" eco-terrorista (causato dall'Avalanche) al reattore Mako del Settore 1, ma entrer\u00e0 nel party ufficialmente solo quando il biondo ex-Soldier, dopo l'attacco fallito al reattore Mako del settore 5, precipiter\u00e0 letteralmente sul letto di fiori all'interno della chiesa dei bassifondi, chiamata affettuosamente \"La chiesa di Aerith\". Qui la giovane fioraia, grazie al lifestream, faceva germogliare e crescere, dei fiori, che non sarebbero mai dovuti esistere in una terra arida come quella di Midgar, inizialmente per il semplice piacere di farlo. Sar\u00e0 poi in \"Crisis Core\" che Zack le consiglier\u00e0 di venderli per colorare tutti i bassifondi, convincendola con l'affermazione decisamente pi\u00f9 pratica \"Midgar piena di fiori, portafoglio pieno di soldi\". Aerith rester\u00e0 quindi la Fioraia fino a FFVII dove vender\u00e0 ancora fiori per poter aiutare la madre Elmyra. Sembra essere incuriosita dalle materia e chiede a Cloud se lui le sappia utilizzare parlandogli di una materia particolare che per\u00f2 non \u00e8 ancora in grado di usare (riferimento alla White Materia).\nIn passato Aerith ebbe una dolce, ma purtroppo tragica storia con Zack Fair, caro amico e punto di riferimento venuto a mancare di Cloud. Pur rimanendo turbata al primo incontro con questi, dalla straordinaria somiglianza che il ragazzo ha con Zack, svilupper\u00e0 in seguito sentimenti per Cloud.\nPrima di abbandonare il gruppo per la sua missione nell'invocazione di Holy parler\u00e0 al ragazzo in sogno, comunicandogli che quando tutto fosse finito sarebbe tornata, probabilmente ancora non consapevole appieno del suo destino o semplicemente per fare s\u00ec che Cloud non venisse a cercarla, cos\u00ec d\u00e0 non metterlo in pericolo. Aerith spiega quindi all'ex soldier che lei potrebbe essere l'unica speranza per salvare il mondo da Meteor, l'apocalittica fine scelta da Sephiroth per il mondo.\nQuando il gruppo andr\u00e0 a cercarla, la trover\u00e0 nella citt\u00e0 dei Cetra intenta ad iniziare l'attivazione di Holy. Aerith \u00e8 completamente vulnerabile al mondo esterno durante la preghiera e Sephiroth cercher\u00e0 inizialmente di farla uccidere da Cloud prendendo il controllo del ragazzo, che per\u00f2 in un secondo momento, riesce finalmente a liberarsi dall'influenza della sua nemesi. \u00c8 a questo punto che Sephiroth decide di agire personalmente: nel giro dei famosi sette secondi, sopraggiunge infatti dal cielo, brandendo la sua spada Masamune e, in una delle pi\u00f9 iconiche scene del gioco, trafigge Aerith sotto gli occhi impotenti di Cloud e dei suoi compagni.\nQuesto episodio sproner\u00e0 ulteriormente l'intero gruppo nella lotta contro Sephiroth, verso il quale gi\u00e0 alcuni dei nostri eroi in particolare, nutrivano un rabbioso desiderio di vendetta.\nNonostante il suo personaggio non sia pi\u00f9 giocabile per la maggior parte della storia, Aerith viene spesso ricordata dal gruppo e durante le vicende nel gioco, diventa un po' la memoria e lo spirito guida per annullare le tante insicurezze che i vari personaggi hanno accumulato durante il loro avventuroso e a volte doloroso viaggio, soprattutto dopo la sua perdita. Torna anche nelle sequenze finali dove la fioraia, che prende coscienza di s\u00e9 nel lifestream, tende la mano a Cloud (scena poi ripresa in \"Final Fantasy Advent Children\") facendolo destare da uno stato di incoscienza in cui era caduto mentre tutto intorno a lui si distruggeva.\nAl termine del gioco appare il suo viso sorridente per qualche istante, dopo che con il lifestream da lei guidato, riesce ad aiutare Holy a contrastare Meteor, evidenziando \u2014 anche se ormai facente parte del \"flusso vitale\" \u2014 la sua importanza nella salvezza del pianeta.\nAltre apparizioni.\nAerith \u00e8 un personaggio giocabile in \"Dragon Quest &amp; Final Fantasy in Itadaki Street Special\". Inoltre fa apparizioni significative in tutta la \"Compilation of Final Fantasy VII\" (fatta esclusione per l'OAV \"\") e in \"Final Fantasy Tactics\" al fianco di Cloud.\nCompare anche in tutti i videogiochi della serie \"Kingdom Hearts\" e come personaggio bonus in \"Dissidia 012 Final Fantasy\".\nAccoglienza.\nRetrospettivamente, la rivista giapponese \"Famits\u016b\" ha classificato Aerith come l'eroina pi\u00f9 famosa dei videogiochi degli anni '90."}
{"id": "69213", "revid": "322321", "url": "https://it.wikipedia.org/wiki?curid=69213", "title": "Macrino d'Alba", "text": "Biografia.\nLe scarse informazioni sul pittore di Alba hanno lungamente indotto a raggruppare sotto il suo nome molte dubbie attribuzioni di area piemontese tra XV e XVI secolo. Una pi\u00f9 approfondita critica ha per\u00f2 consentito di ricostruire la sua identit\u00e0: si tratterebbe di Gian Giacomo de' Alladio, soprannominato Macrino probabilmente per la costituzione esile (che l\"'Autoritratto\" presso il Museo Civico d'Arte Antica di Torino non lascia, per la verit\u00e0, ben trasparire), discendente di una famiglia avente una qualche rilevanza sociale in Alba.\nNulla si sa del suo avviamento all'arte pittorica, nella natia citt\u00e0 di provincia, facente parte di una piccola signoria, quella dei Paleologi, Marchesi del Monferrato. La sua presenza a Roma, dove Gian Giacomo dovette giungere, grazie a conoscenze influenti, attorno al 1490, \u00e8 invece data per certa. Proiettato nella capitale artistica del suo tempo, l'effettiva formazione di Macrino avvenne attraverso lo studio dei maestri toscani e umbri\u00a0\u2013 quali Luca Signorelli e il Perugino - che operavano presso la sede pontificia.\nIn particolare, le affinit\u00e0 stilistiche con il Pinturicchio consentono di avanzare l'ipotesi che Macrino abbia frequentato la sua bottega. In essa egli dovette apprendere il gusto del colore acceso, l'impaginazione delle scene tra ardite architetture rinascimentali e paesaggi ricchi di ruderi e \u201cantiquaria\u201d romani, ma anche \u2013 sul piano tecnico - l'uso del \"tratteggio con una tempera molto magra stesa sotto un dettagliato disegno a pennello\", tecnica alla quale Macrino rimase costantemente fedele.\nIl ritorno da Roma alla citt\u00e0 natale segn\u00f2 l'affermazione di Gian Giacomo che poteva vantarsi di portare in Piemonte le pi\u00f9 prestigiose novit\u00e0 pittoriche centroitaliane. Il debito verso il Pinturicchio \u00e8 particolarmente evidente nelle opere di quel periodo, dalla sua prima opera nota, il trittico del 1495 con la \"Madonna, il Figlio e quattro santi\" (ora al Museo Civico di Arte Antica di Torino), al \"Polittico per la Certosa di Pavia\" (1496), alla grande \"Pala con la Madonna in Gloria\", firmata e datata (1498) realizzata per la Certosa di Valmanera presso Asti (ora alla Galleria Sabauda di Torino).\nL'affermazione di Macrino in terra di Monferrato non fu per\u00f2 incontrastata, dal momento che egli sub\u00ec, soprattutto ad Asti, la concorrenza di Gandolfino da Roreto. Presso la corte dei Paleologi egli mantenne comunque, a partire dai primi anni del Cinquecento, la fonte principale delle sue committenze. Sono di quel periodo la \"Madonna e Santi\" (1501) presso il municipio di Alba, la \"Pala del Santuario di Crea\" (1503) e i due deliziosi piccoli \"ritratti di Guglielmo IX Paleologo e di Anna d'Alen\u00e7on\" (1503)\nSi avverte nell'attivit\u00e0 ritrattistica di Macrino una precisa volont\u00e0 di assimilare la lezione di Leonardo, manifesta soprattutto in alcuni quadri devozionali raffiguranti la \"Madonna del Latte\" (collezioni private); tuttavia non si pu\u00f2, in alcun modo, parlare di un Macrino 'leonardesco' in senso stretto, perch\u00e9 rimase sostanzialmente fedele ai principi pittorici appresi a Roma nei suoi anni giovanili. Si pu\u00f2 comunque riscontrare nella sua pi\u00f9 tarda produzione (citiamo la \"Madonna in adorazione del Bambino, Santi e donatore\" del 1505 e l'altra \"Madonna in adorazione\" del 1508 della Collezione Kress dipinta per il Duomo di Torino ed ora alla Sabauda) una miglior capacit\u00e0 compositiva e una pi\u00f9 sentita umanit\u00e0, non disgiunta, forse, dal confronto torinese con le opere di Martino Spanzotti."}
{"id": "69217", "revid": "287204", "url": "https://it.wikipedia.org/wiki?curid=69217", "title": "Porta sullo spazio", "text": "Porta sullo spazio (titolo originale: \"Probability Space\") \u00e8 un romanzo di fantascienza scritto da Nancy Kress nel 2002, terzo ed ultimo libro del \"ciclo delle porte sull'infinito\" (o ciclo delle \"probability\"), preceduto da \"Porta per l'infinito\" (\"Probability Moon\", 2000) e \"Porta per il sole\" (\"Probability Sun\", 2001).\nTrama.\nLa storia riprende le vicende della guerra contro gli alieni xenofobi \"cadenti\" che controllano la scienza delle \"porte\" spaziali, dalla Terra a Marte sino allo spazio siderale, seguendo le vicende del maggiore Kaufman, della sensitiva Marbet Grant e di Amanda, la figlia primogenita di Tom Capelo."}
{"id": "69218", "revid": "125771476", "url": "https://it.wikipedia.org/wiki?curid=69218", "title": "Autobianchi", "text": "LAutobianchi \u00e8 stata una casa automobilistica italiana, produttrice di automobili e autocarri, nata nel 1955 dallo scorporo della divisione auto della Bianchi, poi ceduta ad una partecipazione paritetica di Pirelli e FIAT fino al 1968, quando l'intero capitale azionario della societ\u00e0 pass\u00f2 nelle mani del gigante torinese dell'auto che lo inglob\u00f2 nel Gruppo Fiat, sino alla scomparsa del marchio dai mercati nel 1995.\nStoria.\nLa nascita e i primi anni.\nL'Autobianchi nacque l'11 gennaio 1955 per iniziativa del direttore generale della Bianchi, ingegnere Ferruccio Quintavalle, il quale, al fine di risollevare dalle difficolt\u00e0 del dopoguerra la Fabbrica Automobili e Velocipedi Edoardo Bianchi, coinvolse Fiat e Pirelli in un progetto ambizioso, capace di riportare nel giro di pochi anni la casa milanese fra i pi\u00f9 importanti costruttori di automobili, dopo l'abbandono delle attivit\u00e0 in tale settore con lo scoppio del secondo conflitto mondiale.\nL'alleanza paritetica fra i tre azionisti avrebbe permesso in questo modo alla Pirelli di allargare il proprio mercato nell'ottica della fornitura di pneumatici, alla Fiat di attrarre un nuovo target di clienti votati all'acquisizione di vetture \u201cmedio - piccole\u201d di categoria superiore e alla Bianchi di poter usufruire delle tecnologie e delle componenti meccaniche messe a disposizione dalla casa torinese a costi di produzione notevolmente ridotti. Il capitale azionario inizialmente investito nell'operazione fu di tre milioni di lire.\nLa fabbrica scelta per l'operativit\u00e0 del piano fu quella della Bianchi a Desio, in precedenza occupata dalle Officine Metallurgiche Edoardo Bianchi, con una superficie pari a 140.000 m\u00b2, gradualmente ammodernata ed ampliata, affiancando nel 1957 alla produzione degli autocarri (rimarcati ora Autobianchi) quella delle auto Bianchina, che conobbe sin da subito un buon successo di vendite, tanto da estendersi negli anni a seguire a diverse varianti del modello; alla Trasformabile seguirono infatti le versioni: Panoramica, Cabriolet, Furgoncino e Berlina 4 posti.\nLa cessione della quota Bianchi.\nSul finire del 1958 la Bianchi decise di uscire dalla compagine azionaria della societ\u00e0, cedendo quote e relativo stabilimento di Desio agli altri due soci, che completarono le operazioni di miglioramento del sito produttivo, dotandolo fra l'altro di macchinari pi\u00f9 sofisticati ed all'avanguardia, soprattutto nell'ambito della verniciatura, permettendo la fabbricazione di circa 200 vetture al giorno, accanto alla costruzione degli autocarri che si concluder\u00e0 nel 1968.\nDopo aver avuto sede legale negli immobili di propriet\u00e0 della Bianchi in viale Abruzzi e in seguito della Pirelli in piazza Duca d'Aosta, nel 1960 gli uffici dell'Autobianchi vennero definitivamente trasferiti nel nuovo Grattacielo Pirelli di Milano appena inaugurato, e sulla scia del successo della Bianchina la gamma inizi\u00f2 ad essere estesa, a partire dal 1963, alla commercializzazione di una nuova vettura, la Stellina, prima auto italiana ad essere realizzata in vetroresina, seguita nel 1964 dalla Primula, che fece da apripista negli studi progettuali Fiat all'adozione in serie del concetto di trazione anteriore. La Primula oltre che nelle versioni berlina 2/3/5 porte fu disponibile in breve anche in una suggestiva variante Coup\u00e9.\nIl passaggio a Fiat.\nNel 1968, alla vigilia del debutto commerciale della grande berlina di lusso della casa, la A111, l'Autobianchi pass\u00f2 integralmente nelle mani della FIAT, che gi\u00e0 da qualche tempo stava utilizzando lo stabilimento di Desio per produrre alcuni modelli di sua propriet\u00e0; in principio con alcuni esemplari della Fiat 600 Multipla, poi della Fiat 500 Giardiniera, venduta \u201cristilizzata\u201d a partire dallo stesso anno sotto la denominazione di Autobianchi Giardiniera.\nIn questa fase si rese necessario sostituire nel breve termine tutta la categoria di prodotti concepiti su base Bianchina, considerato l'assottigliarsi delle vendite in virt\u00f9 dell'anzianit\u00e0 del progetto. Pertanto vennero portati a compimento gli studi dell'auto finalizzata a raccoglierne l'eredit\u00e0, la A112, capace sin dal suo esordio di fare breccia tra i giovani degli anni settanta in antitesi alle Mini. Tuttavia, a seguito dell'acquisizione del marchio Lancia, pi\u00f9 blasonato e ricco di storia da parte del Gruppo Fiat, il marchio Autobianchi fu relegato quale brand dedicato alla fabbricazione delle sole autovetture utilitarie, decretando come conseguenza il definitivo stop nel 1970 alla produzione della Primula, cui fece seguito due anni dopo quello della A111. Quindi, dall'impianto di Desio opportunamente riorganizzato e ammodernato secondo le nuove linee di mercato uscirono fino alla seconda met\u00e0 degli anni ottanta le A112, affiancate dai modelli Fiat 126 e poi Panda. Contestualmente, l'Autobianchi perse in tal modo la sua autonomia societaria e la sede legale del marchio fu posta a Torino.\nLa Y10 e gli ultimi anni.\nNel 1985 venne presentato l'ultimo prodotto Autobianchi, la Y10, venduta a marchio Lancia per buona parte dei mercati esteri. Ciononostante, con la fine della produzione della A112 anche la fabbrica di Desio divenne sempre pi\u00f9 marginale nei piani industriali della Fiat, in particolare dopo l'acquisto della casa automobilistica Alfa Romeo, unitamente ai due suoi principali siti produttivi di Arese e di Pomigliano d'Arco. Di li a poco, con l'avvio dei cantieri gi\u00e0 preventivati per la costruzione dello stabilimento di Melfi in Basilicata i vertici Fiat si resero conto che gli impianti destinati all'assemblaggio delle automobili in Italia erano troppi, rispetto alle esigenze e alla domanda di mercato, e dopo serrate trattative intercorse con i lavoratori e i sindacati nel 1992 la fabbrica di Desio fu chiusa, spostando la produzione della Y10 in altri impianti, infine nello stabilimento Alfa Romeo di Arese, dove rimase fino al 1995, quando termin\u00f2 in contemporanea all'utilizzo del marchio Autobianchi.\nLa fine della fabbrica di Desio.\nDopo anni di completo abbandono, nel 2002 ha avuto inizio lo smantellamento totale dell'area dell'ex stabilimento Autobianchi di Desio, conclusosi nel luglio 2003 con l'abbattimento della torre piezometrica, ultimo simbolo dell'ex-capitale lombarda dell'auto. Sull'area \u00e8 sorto il Polo tecnologico della Brianza, complesso di edifici ad uso logistico - industriale e terziario.\nIl marchio oggi.\nI diritti per l'uso del marchio Autobianchi sono detenuti dal gruppo Stellantis. Nel corso del 2008, l'allora amministratore delegato del Gruppo Fiat Sergio Marchionne aveva espresso l'ipotesi di un ritorno del marchio ai fini della commercializzazione di una vettura a basso costo, considerando al contempo la disponibilit\u00e0 di un altro marchio di propriet\u00e0, Innocenti, ma in entrambi i casi l'idea \u00e8 stata in seguito accantonata.\nModelli prodotti.\nPrototipi.\nTra la seconda met\u00e0 degli anni sessanta e la prima met\u00e0 degli anni settanta, l'Autobianchi propose una serie di interessanti prototipi di automobili sportive di medio-piccola cilindrata, dalle forme particolarmente accattivanti.\nNel 1967 fu presentata la \"special\" \"G 31\", coup\u00e9 realizzato dalla OSI su meccanica del modello \"Primula\", cui fece seguito la \"maquette\" \"Coup\u00e9\", disegnata da Pio Manz\u00f9 e presentata nello stand del Centro Stile Fiat al Salone di Torino del 1968.\nSuccessivamente vennero proposte le originali \"concept car\" \"Runabout\" di Bertone del 1969 e \"A112 Giovani\" di Pininfarina del 1973.\nNessuno dei prototipi raggiunse la fase di produzione e solo il \"Runabout\", anni dopo, fu preso come base stilistica per la futura Fiat X1/9.\nArchivio.\nL\u2019archivio dell\u2019azienda \u00e8 conservato presso il Centro storico Fiat nel fondo Autobianchi (Estremi cronologici: 1955 - 1975).\nBibliografia.\nRegistro storico Autobianchi, sezione storia."}
{"id": "69221", "revid": "2083915", "url": "https://it.wikipedia.org/wiki?curid=69221", "title": "Enrico Baj", "text": "Biografia.\nStudi\u00f2 al Liceo Ginnasio Giovanni Berchet, quindi inizi\u00f2 gli studi di Medicina all'Universit\u00e0 degli Studi di Milano, per abbandonarli dopo la seconda guerra mondiale a favore della Facolt\u00e0 di Giurisprudenza (che complet\u00f2 diventando avvocato) e dell'Accademia di belle arti di Brera, che frequent\u00f2 parallelamente. \nBaj ha sempre avuto rapporti con poeti e letterati italiani e stranieri (Andr\u00e9 Breton, Marcel Duchamp, Raymond Queneau, Edoardo Sanguineti, Umberto Eco ed altri ancora) ed ha collaborato con le proprie illustrazioni alle edizioni di testi classici e moderni. Enrico Baj dedica una sua opera a Carlo Ernesto Accetti nel 1958.\nNel 1951 tenne la prima personale alla Galleria San Fedele di Milano, dove espose opere informali; nello stesso anno fond\u00f2 insieme a Sergio Dangelo il Movimento della Pittura Nucleare. Nel 1953, insieme ad Asger Jorn, fond\u00f2 il Movimento internazionale per una Bauhaus immaginista, in polemica con la Scuola di Ulm di Max Bill; nel 1954 i due artisti diedero vita agli Incontri internazionali della ceramica ad Albissola Marina presso le Ceramiche Mazzotti, ai quali parteciparono Lucio Fontana, Emilio Scanavino, Karel Appel, Guillaume Corneille, Roberto Matta, Aligi Sassu, \u00c9douard Jaguer e altri.\nNegli anni cinquanta collabor\u00f2 alle riviste d'avanguardia \"Il Gesto\", \"Boa\" e \"Phases\". Nel corso degli anni, la passione per la scrittura aument\u00f2, portandolo alla pubblicazione di numerosi libri, tra i quali \"Patafisica\" (1982), \"Automitobiografia\" (1983), \"Impariamo la pittura\", \"Fantasia e realt\u00e0\" con Guttuso, \"Ecologia dell'arte\".\nNel 1957 firm\u00f2 il manifesto \"Contro lo stile\" e tenne la prima personale all'estero, presso la Gallery One di Londra; nel 1959 ader\u00ec al \"Manifeste de Naples\". Nel 1962 partecip\u00f2 a New York alla mostra \"The Art of Assemblage\", in occasione della quale conobbe Duchamp. Tra il 1963 e il 1966 trascorse molte tempo a Parigi, dove entr\u00f2 a far parte del \"Coll\u00e8ge de 'Pataphysique\". Nel 1964 ottenne una sala personale alla Biennale di Venezia e nello stesso anno espose alla Triennale di Milano. \nSempre attento agli aspetti sociali del proprio lavoro, consacr\u00f2 nel 1972 una grande tela ai \"Funerali dell'anarchico Pinelli\", dove riprese le proprie figure ispirate a Guernica ed i propri personaggi grotteschi e da parodia. Dopo 40 anni, l'opera \u00e8 stata esposta al Palazzo Reale di Milano nell'estate 2012.\nIl manifesto ed il bando di gara ufficiali del torneo San Giorgio su Legnano scacchi riportano la scultura \"Gli scacchi\" dell'artista, da sempre logo della manifestazione. Baj aveva deciso, come gesto di amicizia nei confronti degli organizzatori del torneo, di permettere gratuitamente la riproduzione della sua opera per pubblicizzare la competizione.\nL'archivio dell'artista \u00e8 conservato presso l'Archivio del '900 del Mart di Rovereto.\nPensiero artistico.\nBaj ha aderito, nel corso della sua vita, a vari movimenti artistici che hanno fatto la storia del XX secolo: il Nouveau R\u00e9alisme, il Surrealismo, la Patafisica, il Movimento Nucleare \nDa tali scelte traspare immediatamente l'animo di questo artista e la sua capacit\u00e0 di eviscerare la realt\u00e0 fino alle dimensioni atomiche, elaborandone un'interpretazione del tutto personale. Con l'utilizzo dei pi\u00f9 disparati materiali, quali il legno, le stoffe, il meccano, i tubi idraulici, Baj ci ha consegnato una visione mostruosa del mondo, attraverso la moda come forma degradata dell'arte e attraverso l'incontrollabile progresso della tecnologia: ormai regina del genere umano, responsabile della sua robotizzazione e del moderno prevalere della forma sulla sostanza.\nAttivit\u00e0 artistica.\nBaj ha utilizzato tecniche diverse, dal \"dripping\" al \"collage\", talvolta contemporaneamente insieme a intarsio e impiallacciatura, come nelle \"Modificazioni\" (1959-1960). Nelle \"Cravatte\" del 1967-1968 ha utilizzato materiali plastici. L\"'Apocalisse\" del 1978 \u00e8 un puzzle tridimensionale che lo ha portato nuovamente ad avvicinarsi al teatro dopo le esperienze degli anni sessanta.\nIl Surrealismo e il Dadaismo marcarono profondamente la sua opera; i collage fatti di materiali diversi (medaglie, bottoni, passamanerie, mescolati alla pittura) sono vicini da una parte all'opera di Kurt Schwitters e Francis Picabia, dall'altra risentono dello spirito di Alfred Jarry con il suo Ubu Roi."}
{"id": "69222", "revid": "123325128", "url": "https://it.wikipedia.org/wiki?curid=69222", "title": "Server farm", "text": "Server farm (in italiano \"fattoria di server\", chiamata anche webfarm) \u00e8 una espressione usata in informatica per indicare una serie di server collocati in un unico ambiente in modo da poterne centralizzare la gestione, la manutenzione e la sicurezza.\nSpesso all'interno delle server farm vengono costituiti dei sistemi cluster per gestire in maniera migliore, attraverso una tipica architettura distribuita, carichi di lavoro pesanti o critici (come server di posta elettronica, web, database, \"rendering\", GRID) garantendo al contempo affidabilit\u00e0 e tolleranza ai guasti tramite ridondanza fisica degli apparati.\nDescrizione.\nNon \u00e8 raro, infatti, trovare server farm composte da centinaia, se non da migliaia di server virtuali, istanziati su macchine fisiche dedicate appositamente per utilizzi in queste tipologie di impresa. La realizzazione di una server farm permette di distribuire i costi di costruzione e gestione di una struttura \"sicura\" e di abbattere i costi per la connettivit\u00e0.\nQuando le server farm vengono realizzate con l'esplicito obiettivo di affittarne lo spazio, si parla di data center o Network Operating Center (NOC).\nSolitamente i computer di una webfarm sono controllati da un amministratore capo, chiamato anche \"senior administrator\", e dal suo gruppo di lavoro, che hanno la responsabilit\u00e0 del corretto funzionamento della farm, anche in termini di sicurezza informatica e generale.\nDal punto di vista hardware le tipologie di macchine di produzione in uso presso una server farm sono i blade server e soprattutto i mainframe, ovviamente supportanti complesse architetture di virtualizzazione.\nDal punto di vista giuridico una server farm pu\u00f2 essere o una sede dedicata di una grande azienda oppure, che \u00e8 il caso prevalente, un'impresa del settore ICT che eroga i servizi, come fornitore, ai suoi clienti.\nI servizi offerti.\nHosting.\nConsiste nell'installare la propria applicazione (un'applicazione web, un sito web o un application server) in server di propriet\u00e0 del provider e gestito dal provider stesso. \u00c8 la soluzione meno costosa, ma anche la meno performante in quanto su ogni macchina possono essere installate numerose applicazioni. Si tratta di acquisto di servizio (gestito). Ovviamente, invece che applicazioni si possono ospitare archivi di dati (in questi casi \u00e8 sufficiente un servizio di storage gestito) oppure un file server.\nServer dedicato.\nIn questa formula il cliente acquista (o noleggia) un server fisico pagando solamente le spese di collocazione del server (e le eventuali spese di noleggio). L'amministrazione software del server \u00e8 completamente a carico e disponibilit\u00e0 del cliente. Il vantaggio di comprare il server in webfarm \u00e8 che in caso di guasto il provider pu\u00f2 fornire eventuali \"pezzi di ricambio\" in tempi brevi. Quando si sceglie la soluzione del noleggio si tratta di acquisto di servizio.\nQuesta macchina (in hosting) fa parte della LAN dell'utilizzatore e, a seconda degli scopi, pu\u00f2 svolgere anche servizi critici (ad esempio un domain controller) oppure supportare applicazioni e sistemi gestionali (come un ERP o la posta elettronica).\nServer virtuali.\nIl provider mette a disposizione una macchina virtuale collocata su un server fisico (che conterr\u00e0 altre macchine virtuali). Cos\u00ec, il cliente potr\u00e0 gestire come vuole la sua macchina virtuale mentre il provider si dedicher\u00e0 esclusivamente alla gestione hardware della macchina fisica. Al cliente \u00e8 data possibilit\u00e0 di scegliere risorse in termini di quantit\u00e0 di processamento, memoria, disco e velocit\u00e0/banda di rete. La quantit\u00e0 di risorse non \u00e8 molto elevata perch\u00e9 sul server fisico devono comunque convivere altre macchine virtuali. Questa soluzione dunque \u00e8 adatta ad applicazioni poco intensive. Per gli utenti (persone fisiche) e i piccoli clienti (aziende) \u00e8 la situazione prevalente, dato che non avrebbero massa critica per occupare un intero apparato (server o storage). Si tratta di acquisto di servizio (gestito).\nHousing o Colocation.\nQui il cliente acquista direttamente la macchina da un fornitore hardware qualsiasi e viene consegnato alla server farm prescelta. \u00c8 il cliente, in questa tipologia di soluzione, a occuparsi della gestione/risoluzione dei problemi sia hardware che software, mentre pagher\u00e0 alla webfarm solo la tariffa del servizio di collocazione (alimentazione, rete, sicurezza fisica e logica, ecc.). Tuttavia, in caso di interventi sul server, \u00e8 necessario concordare un appuntamento con il provider, che pu\u00f2 non avvenire in tempo reale.\nAlcuni fornitori distinguono, nella comunicazione promozionale, tra housing e colocation ma trattasi per lo pi\u00f9 di sfumature lessicali che di differenze sostanziali.\nImpianti.\nUna server-farm deve prevedere, oltre che consuete misure di sicurezza informatica, anche tutta una serie di accorgimenti di sicurezza fisica che evitino o aggirino il presentarsi di situazioni sfavorevoli di rischio che minerebbero la funzionalit\u00e0/disponibilit\u00e0 di servizio verso gli utenti/clienti (disaster prevention).\nImpianto elettrico.\nL'impianto elettrico \u00e8 di vitale importanza in una webfarm. La tensione elettrica deve essere fornita 24 ore su 24, 365 giorni all'anno garantendo la massima disponibilit\u00e0 di servizio. Una mancanza improvvisa causerebbe l'immediato spegnimento di tutti i server e di tutte le infrastrutture di rete, rendendo difficile la riaccensione, spesso eseguita in locale. Inoltre anche la frequenza di rete deve essere molto stabile, oltre che tutte le protezioni di cortocircuito o sovraccarico.\nPer questi motivi una webfarm \u00e8 dotata di molti gruppi di continuit\u00e0 che si attivano appena viene a mancare l'alimentazione elettrica dalla rete. Durante questo periodo un processo automatizzato avvia i generatori a gasolio, i quali impiegano alcuni minuti per entrare a pieno regime. A questo punto la corrente viene fornita dai generatori i quali hanno autonomia di alcuni giorni. I gruppi di continuit\u00e0 vengono utilizzati anche per livellare la tensione e la frequenza.\nLa tensione viene poi distribuita agli armadi ognuno dei quali possiede un interruttore differenziale e un interruttore magnetotermico, onde evitare che un cortocircuito possa spegnere l'intera farm. I guasti gravi dovuti all'impianto elettrico si ottengono per un malfunzionamento degli UPS o dei generatori, che causa il completo spegnimento di un'area della farm e dunque l'indisponibilit\u00e0 di servizio.\nImpianto antincendio e anti-allagamento.\nAcqua e fuoco sono due elementi distruttivi per una webfarm. Il primo causerebbe vari cortocircuiti a tutti i componenti elettronici. Onde evitare inondazioni, la \"zona di lavoro\" \u00e8 costruita su un pavimento rialzato e al di sotto di esso sono pronte delle pompe che espellono l'acqua dalla zona server.\nIl secondo problema \u00e8 molto pi\u00f9 sentito. Stanze piene di componenti elettrici che possono andare in cortocircuito in qualsiasi momento sono molto pericolose. Tutti gli armadi rack sono completamente ignifughi e in ogni stanza \u00e8 previsto un sistema di spegnimento. Esistono varie tipologie di spegnimento, solitamente si utilizzano gas inerti (l'acqua, ovviamente, non si pu\u00f2 utilizzare) che entrano in funzione pochi secondi dopo che i sensori di fumo e fiamma hanno rilevato il rischio di incendio. Quando il pericolo viene riconosciuto una sirena avvisa tutti i presenti di abbandonare la sala per evitare rischio di soffocamento, dovuto alla sostituzione dell'aria con il gas per lo spegnimento. In realt\u00e0 non avviene mai completamente, permettendo comunque la sopravvivenza delle persone all'interno.\nImpianto di condizionamento.\nOgni armadio rack necessita di essere raffreddato. La temperatura non deve scendere sotto i 15 \u00b0C e non superare i 32 \u00b0C, il valore migliore \u00e8 attorno ai 27 \u00b0C Per questo le webfarm sono dotate di impianti di condizionamento, centralizzati o localizzati in ogni sala e controllati attraverso software specializzati che si avvalgono delle misurazioni effettuate dai diversi sensori negli armadi e nelle stanze.\nConnettivit\u00e0.\nLa maggioranza dei server allocati in una webfarm contiene applicazioni che necessitano di andare in rete. Una server farm deve essere provvista di allacciamenti ridondanti sulle dorsali di rete per permettere una velocit\u00e0 elevata e una quantit\u00e0 di banda necessaria a soddisfare tutte le esigenze di centinaia di armadi. La rete viene poi distribuita attraverso hub, switch, firewall e gateway solitamente di propriet\u00e0 del provider con tecnologia in fibra ottica, ad esclusione dell'allacciamento al cliente che pu\u00f2 avvenire attraverso un cavo ethernet.\nImpianto di sicurezza.\nUna webfarm contiene capitali di server e apparecchiature immensi, per questo l'accesso alle sale \u00e8 molto ristretto e avviene tramite dispositivi di riconoscimento a badge o biometrici. La farm \u00e8 sorvegliata 24 ore su 24 da guardie (in alcune webfarm \u00e8 consentito l'accesso alle sale 24 ore su 24) le quali vengono aiutate da un elevatissimo numero di telecamere."}
{"id": "69226", "revid": "2056032", "url": "https://it.wikipedia.org/wiki?curid=69226", "title": "Amish", "text": "Gli amish (in tedesco della Pennsylvania: \"Amisch\", in tedesco: \"Amische\") sono una comunit\u00e0 religiosa nata in Svizzera nel Cinquecento e stabilitasi negli Stati Uniti d'America nel Settecento, fondata dal riformatore protestante svizzero Jakob Ammann da cui prende il nome aggettivato. I gruppi pi\u00f9 grandi si trovano in Ohio e Pennsylvania. Con una media di 7 figli per famiglia, sono tra le popolazioni a maggior incremento demografico del mondo: tra il 1992 e il 2013 gli amish sono aumentati del 120%, mentre la popolazione statunitense \u00e8 cresciuta del 23%.\nQuando si parla di amish, quasi sempre si fa riferimento agli \"amish del Vecchio Ordine\", ci\u00f2 in quanto nella seconda met\u00e0 del XIX secolo, gli amish si divisero in vari sottogruppi, di cui gli amish del Vecchio Ordine rappresentavano solo circa un terzo. Tuttavia, la maggior parte degli altri sottogruppi ha perso nel tempo alcune particolarit\u00e0, e si \u00e8 assimilata alla societ\u00e0 americana. Oltre agli amish di Vecchio Ordine, tuttavia, i beachy amish e gli amish del Nuovo Ordine (\"New Order Amish\") hanno conservato parti della loro antica cultura. Gli amish del Vecchio ordine sono divisi in pi\u00f9 di quaranta sottogruppi, alcuni dei quali anche molto diversi. \nGli amish del Vecchio Ordine sono diffusi in USA e in Canada. In Europa gli amish si sono assimilati ai mennoniti. I beachy amish, che guidano con macchine e non con carrozze e che parlano solo inglese e non tedesco, sono geograficamente molto pi\u00f9 diffusi che gli amish del Vecchio Ordine. Le chiese internazionali di Beachy amish e le loro missioni sono diffuse non solo in USA, ma anche in El Salvador, Belize, Nicaragua, Costa Rica, Paraguay, Irlanda, Ucraina, Romania, Kenya, Australia e Canada.\nIn Messico, Paraguay, Bolivia, Argentina ed in altri paesi in America Latina ci sono mennoniti di lingua tedesca dalla Russia, che per molti aspetti sono simili agli amish.\nGli amish provengono dal movimento anabattista e si rifanno alla \"Confessione di fede di Dordrecht\" del 1632.\nDa alcuni studiosi di religioni vengono considerati come protestanti conservatori, da altri come appartenenti all'ampia famiglia delle chiese libere insieme ai mennoniti, ai fratelli quaccheri e ad altre, poich\u00e9 con queste hanno numerosi punti dottrinali in comune.\nL'idea di chiesa libera o professante nacque a Zurigo, in Svizzera, nell'ala detta radicale della riforma zwingliana.\nLa stragrande maggioranza di amish parla tradizionalmente un dialetto tedesco chiamato tedesco della Pennsylvania, ma una minoranza parla due diversi dialetti alemanni.\nStoria.\nLe origini: la riforma protestante e le chiese libere.\nLa riforma protestante ha una sua data di inizio ufficiale, il 1517, con la pubblicazione delle tesi di Lutero a Wittenberg, ma le idee e i disagi che portarono l'ampio e variegato fenomeno della riforma protestante circolavano gi\u00e0 da parecchio tempo in tutta Europa.\nAll'atto della riforma protestante furono tre i pensatori che si staccarono dalla chiesa di Roma: Lutero in Germania, Calvino a Ginevra e Ulrico Zwingli a Zurigo. Le tesi propugnate erano, tra le altre: la salvezza attraverso la grazia divina pi\u00f9 che attraverso i sacramenti, la libert\u00e0 personale di credo, il sacerdozio in quanto credenti, e non in quanto credenti e ordinati sacerdoti, la stretta unione tra Stato e Chiesa, la centralit\u00e0 della Bibbia rispetto alla tradizione ecclesiastica.\nI tre pensatori trovarono appoggio nelle autorit\u00e0 politiche del tempo riuscendo a fondare le rispettive chiese, nonostante l'opposizione di Roma. All'interno di esse, e soprattutto nella Svizzera di Calvino, si origin\u00f2 il movimento anabattista che pi\u00f9 tardi divenne mennonita.\nI mennoniti.\nAll'interno del protestantesimo, uno dei punti salienti di molti fedeli e di molti pensatori fu la necessit\u00e0 di battezzare solo gli adulti e a causa di ci\u00f2 si trovarono nel mirino delle altre chiese cristiane, e oggetto di persecuzione. Dal punto di vista allora corrente, infatti, non battezzare un bambino equivaleva a esporlo al rischio di \"morte eterna\": privo di battesimo, infatti, non sarebbe potuto mai entrare in Paradiso e la grazia di Dio gli sarebbe rimasta preclusa. Ricordiamo che, a quell'epoca, la mortalit\u00e0 infantile era altissima e che le possibilit\u00e0 che un bambino arrivasse a chiedere il battesimo giungendo all'et\u00e0 adulta erano oggettivamente scarse.\nNel 1534 un gruppo di anabattisti radicali fond\u00f2 con la forza una teocrazia a M\u00fcnster macchiandosi di violenti crimini.\nCome conseguenza vi fu una grave persecuzione corale, sia di tutto il movimento cattolico che delle tre chiese protestanti. Gli anabattisti vennero stanati, torturati ed eliminati un po' ovunque, al punto che alcune citt\u00e0 assoldarono dei veri e propri cacciatori di teste per trovarli e ucciderli. L'esperienza segn\u00f2 una svolta nella storia del movimento, che non ebbe mai pi\u00f9 alcuna possibilit\u00e0 di avere una seppur minima influenza sulla politica della vita quotidiana o di costituire alleanze politiche, come accadde per altre chiese protestanti.\nNel 1536 un giovane prete cattolico, Menno Simons, lasci\u00f2 la chiesa cattolica che riteneva aver perso il contatto con le radici evangeliche per perdersi dietro a \"storie, leggende, palme sante, vespri, pellegrinaggi, reliquie, \u2026\". Menno divenne anabattista e, nonostante le persecuzioni alle quali erano sottoposti gli aderenti alla chiesa, riusc\u00ec a sopravvivere e a unificare gruppi differenti, che, quando i Paesi Bassi intrapresero una politica di tolleranza religiosa, poterono vivere in pace. I gruppi che aveva unito presero spunto dal suo nome e si chiamarono, da allora in poi, mennoniti.\nNel 1632 venne stilata la \"Confessione di Fede di Dordrecht\", cui si ispirarono e fondarono le credenze e pratiche religiose amish, che li guidano agli inizi del ventunesimo secolo. Fondamentalmente sono:\nI difficili inizi della chiesa portarono l'abitudine di officiare il culto nelle case private e non in luoghi pubblici come le chiese.\nTale abitudine pass\u00f2 tale quale agli amish.\nLa nascita degli amish.\nNel 1693 Jakob Ammann, un vescovo svizzero, ruppe con la chiesa mennonita e diede origine al movimento amish, che deriv\u00f2 il nome da quello dell'ecclesiaste, e pur procedendo autonomamente, mantenne diversi punti dottrinali dei mennoniti.\nWilliam Penn e il \"santo esperimento\".\nWilliam Penn fu il nobile erede di cospicui privilegi aristocratici nell'Inghilterra della restaurazione post-Cromwell. La sua famiglia, infatti, aveva sostenuto attivamente ed economicamente il re Carlo nella sua riconquista al trono. William era venuto a contatto nel 1667 in Irlanda, con il movimento quacchero. Il quaccherismo si inscriveva nel largo filone delle \"chiese libere\" e degli anabattisti subiva le persecuzioni in ugual misura.\nRitornato in Inghilterra dedic\u00f2 tutto se stesso a un impressionante lavoro di divulgazione delle tesi sul rinnovamento religioso. A partire dal 1675 inizi\u00f2 a maturare e a promuovere l'idea che vi fosse necessit\u00e0 per l'Inghilterra in genere, e per i puritani in particolare, di aprirsi al Nuovo Mondo, l'America.\nPer sfuggire alle persecuzioni e alla ricerca di un modo di vita diverso, Penn salp\u00f2 con un gruppo di quaccheri. Una parte di essi si stabil\u00ec nello Stato che conosciamo come Pennsylvania e che considera William come suo fondatore. La corona britannica, infatti, gli assegn\u00f2 lo Stato come saldo del debito che aveva con la sua famiglia.\nPenn, in linea con analoghi esperimenti, volle creare un differente modo di vivere, basato sul rispetto e sull'amorevole collaborazione tra persone differenti, rese uguali dall'atto creativo di Dio. In tal senso \"le persone\" non furono solo gli altri cristiani, ma anche le popolazioni indiane residenti.\nVerso il 1720 alcuni gruppi di amish seguirono il sogno della colonia di Penn e la raggiunsero. Si stabilirono per la maggior parte in Pennsylvania, dove hanno la presenza maggiore. Altri si diressero negli stati di New York, Illinois, Indiana, Iowa, Missouri e Ohio.\nDal 1700 in poi.\nLa sopravvivenza delle chiese libere non era scontata in un continente dove non esisteva lo Stato e la legge era spesso dalla parte di chi la imponeva mentre la \"non-violenza\" suscitava desideri predatori e/o accese antipatie. Nel 1880, dopo la guerra di secessione americana, l'America non contava pi\u00f9 di 1.000 amish. Guerre, persecuzioni e carestie spinsero altri amish a lasciare l'Europa per riunirsi con i gruppi americani. La maggior parte si stabil\u00ec in Illinois, Indiana, Iowa, Missouri, New York, Ohio, e Ontario in Canada. Solo pochi si diressero in Pennsylvania. Questi amish europei erano pi\u00f9 elastici, sia in quanto ad abitudini quotidiane, indulgendo in ci\u00f2 che ai loro fratelli americani parevano inutili vanit\u00e0 (vestiti pi\u00f9 belli, strumenti musicali, e in generale una visione del bello come valore e non vanit\u00e0). Inoltre avevano un atteggiamento pi\u00f9 fiducioso verso la modernit\u00e0 e i suoi prodotti.\nI contrasti erano anche dottrinali e si approfondirono nella seconda met\u00e0 dell'Ottocento sino ad arrivare, nel 1865, a un concilio che port\u00f2 ad una divisione. Gli amish si trovarono suddivisi in quattro gruppi: tre progressisti e uno conservatore; quest'ultimo prese nome di \"amish del Vecchio Ordine\" (circa 5.000 persone), gli altri si chiamarono amish mennoniti. Gli amish cui ci si riferisce culturalmente, anche per la pubblicit\u00e0 che ne ha reso pi\u00f9 noti i costumi, ad esempio col film \"Witness - Il testimone\" appartengono e si definiscono del \"Vecchio Ordine\".\nNel Novecento i gruppi amish si trovarono al centro di ulteriori contrasti con gli Stati Uniti e con il Canada. In primis perch\u00e9, quando questi entrarono in guerra, l'antimilitarismo dei giovani amish suscit\u00f2 una nuova ondata di abusi fisici e psicologici. Oltre a ci\u00f2 l'obbligo di scolarizzazione si scontr\u00f2 con il desiderio degli amish di istruire i propri figli alla luce di princ\u00ecpi che gli stati non intendevano sostenere, ma almeno su questo si trov\u00f2 un compromesso e ai ragazzi amish fu permesso di terminare gli studi a 16 anni anzich\u00e9 a 18.\nAll'inizio della seconda guerra mondiale i gruppi religiosi non violenti come gli amish e i quaccheri ottennero maggior rispetto dagli Stati Uniti e dal Canada. Coloro che si dichiararono obiettori di coscienza (la stragrande maggioranza) ottennero incarichi non militari, per esempio negli ospedali da campo o in quelli di citt\u00e0, il che li espose a violenti shock culturali per il contatto con una societ\u00e0 del tutto aliena alla loro e ai loro princ\u00ecpi morali.\nUlteriori problemi si generarono riguardo alle tasse (Social Security program) che gli amish non volevano pagare a un governo di cui non si sentivano parte e da cui non volevano alcun servizio. Negli anni successivi, tuttavia, gli amish trovarono un dialogo con i governi statali, e non vi furono pi\u00f9 gravi episodi di scontro. Le differenze, naturalmente, rimasero.\nNel 1967 alcuni si trasferirono in alcuni stati dell'America latina, dove risiede un piccolo gruppo.\nLa vita degli amish.\nUn amish vive in una comunit\u00e0 dal tessuto sociale insolitamente robusto, basato su forti legami familiari, e su un'ancora pi\u00f9 forte identit\u00e0 religiosa. Salvaguardare questa societ\u00e0 \u00e8 fondamentale per ogni amish e le sue azioni sono votate a questo.\nEsiste una serie di regole maturate e consolidate nei secoli, cui gli amish fanno riferimento: il cosiddetto Ordine, l\"'Ordnung\", che discende da concetti e passi ricavati dalla Bibbia. Le regole non sono moltissime, per cui la comunit\u00e0 si fa carico di spiegarne la non sempre ovvia applicazione quotidiana ai bambini, che devono sviluppare discernimento nell'applicazione quotidiana.\nL'ambiente e la comunit\u00e0 amish.\nGli Amish vivono come contadini e artigiani in campagne che tengono gelosamente libere dalle intrusioni della civilizzazione che possano intaccare i loro princ\u00ecpi guida.\nQuesto genera una sorta di binomio che pu\u00f2 apparire curioso: l'elettricit\u00e0 non \u00e8 ammessa, poich\u00e9 rovina la naturalezza del creato e la semplicit\u00e0 del vivere, mentre fonti alternative di energia (come il vento, il sole, l'acqua) sono le benvenute. Non esistono automobili, poich\u00e9 l'intento di un amish \u00e8 di vivere con semplice umilt\u00e0 tra i suoi cari e simili: questo fa degli amish dei buoni allevatori di cavalli (principale forza motrice), che tirano i semplici carri neri coperti o meno (detti \"buggies\"), che sono diventati il simbolo di questa comunit\u00e0.\nGli Amish vestono fuori dal tempo. Gli uomini portano il cappello e vesti scure, dal taglio semplice, facili da indossare, prive di cerniere lampo e in parte anche di bottoni. I calzoni hanno fondo largo e orlo alto, per motivi di praticit\u00e0 e di modestia. A partire da quando si sposano portano la barba, ma non i baffi, che associano con la vita militare e i suoi disvalori di arroganza e violenza.\nLe donne hanno abiti privi di ornamenti e dalle maniche lunghe, con grembiuli e cuffiette che coprono i capelli, che non tagliano mai. Se sono nubili hanno cuffie nere, se sposate rigorosamente cuffie bianche. La gonna del vestito \u00e8 lunga a met\u00e0 polpaccio per essere modesta e pratica al tempo stesso. Il vestiario non \u00e8 un vezzo, ma il segno tangibile dell'appartenenza alla comunit\u00e0 e alle sue regole, non dissimilmente dall'abito di una suora o di un frate.\nNessuna donna porta gioielli. In generale nessun amish porta oggetti superflui o che esprimono vanit\u00e0. Lo stile \u00e8 quello di un tardo Ottocento semplificato e dedicato alla praticit\u00e0 per adattarsi ai lavori svolti. Questi sono privi di ausili elettrici; infatti, ogni incombenza viene svolta con un duro lavoro manuale, alleviato dall'aiuto che la comunit\u00e0 \u00e8 sempre pronta a dare a chiunque ne necessiti; il lavoro quindi \u00e8 spesso collettivo.\nLa comunit\u00e0 si fonda sul reciproco aiuto, sia per il lavoro che per il denaro, aiuto che rende superflue assicurazioni, fondi pensionistici e simili. Ogni membro adulto \u00e8 tenuto a lavorare per provvedere a s\u00e9, ai suoi cari e alla comunit\u00e0, nelle cui casse versa una certa cifra per le evenienze e le difficolt\u00e0 dei membri. Se un ragazzino deve andare dal dentista e il padre non ha di che provvedere, la cassa della comunit\u00e0 lo far\u00e0 al posto suo. Allo stesso modo interviene di consueto per costruire le case per le giovani coppie (con fondi o col lavoro collettivo) o per aiutare una famiglia in difficolt\u00e0, per un incendio o per un raccolto perduto.\nGli amish e la modernit\u00e0.\n\u00c8 comune pensiero che gli amish rifiutino ogni tipo di oggetto moderno: questo \u00e8 vero solo in parte. Oggetti che non portino valori inutili o indesiderati nella casa e non provochino crepe nella struttura sociale sono i benvenuti, soprattutto se si rendono manifestamente utili. Sono per\u00f2 esclusi i prodotti giustificati solo da un desiderio vanitoso e soprattutto superflui.\nPer loro la tecnologia non \u00e8 dannosa di per s\u00e9: \u00e8 l'uso smodato e acritico da parte dell'uomo che viene condannato. Una stufa a legna moderna, per esempio, \u00e8 per loro un'ottima scelta in termini di costi-benefici. Pretendere la riproduzione fedele di una stufa antica sarebbe inutile e ingiustificatamente costoso anche nell'efficienza; infatti nelle case amish \u00e8 frequente trovare ottime stufe a legna chiaramente moderne e di eccellente efficienza energetica. Allo stesso modo, una donna pu\u00f2 trovare una buona soluzione cucire con filo di nylon o di fibre di alta qualit\u00e0 anzich\u00e9 di cotone, o lasciare andare a pattinare sui rollerblade le figlie (l'attivit\u00e0 fisica \u00e8 apprezzata), rigorosamente vestite con vestitini lunghi, grembiuli e cuffiette. Gli amish aborrono la televisione, che eroga esempi di costumi e comportamenti imposti a loro estranei, e invece amano leggere libri e riviste, se non offendono i loro princ\u00ecpi.\nLe comunit\u00e0 non sempre riescono a fare a meno dell'elettricit\u00e0: gli amish commerciano in prodotti caseari e i meccanismi di refrigerazione possono richiedere elettricit\u00e0, che viene fornita da generatori a gasolio. Il gasolio viene comprato quando serve e trasportato sui caratteristici \"buggies\", i semplici calessi neri coperti e tirati da cavalli.\nCon l'adozione delle energie rinnovabili, anche di alta tecnologia, (solare e del vento), i bisogni di combustibili fossili sono comunque in declino.\nSe la necessit\u00e0 li spinge al di l\u00e0 di quello che di norma essi giudicano ragionevole, anche gli amish possono fare eccezione, e fruire di alcuni dispositivi moderni altrimenti vietati: per costruire una fattoria, ad esempio, pu\u00f2 essere utile affittare una gru per sollevare carichi pesanti, (principio di maggior utilit\u00e0). Sempre a patto per\u00f2 che sia di propriet\u00e0 e la manovri un \"esterno\", una persona perci\u00f2 non soggetta alle regole della vita amish, che impedisce ai suoi membri di possedere e/o guidare un mezzo motorizzato.\nFondamentalmente, di fronte a una scelta tra moderno o non moderno gli amish scelgono solitamente ci\u00f2 che salvaguarda la salute fisica e morale della famiglia. Questo include l'atteggiamento verso la medicina: una famiglia amish pu\u00f2 non amare il curarsi in ospedale e preferire rimedi casalinghi, ma \u00e8 improbabile che esponga qualcuno dei suoi a un rischio se \u00e8 in corso un'emergenza. In tal caso il malato sar\u00e0 portato al pi\u00f9 vicino ambulatorio medico o ospedale.\nDi fronte a un possibile cambiamento nello stile di vita inizia un piano di riflessione che ha lo scopo di decidere per il meglio; il piano di riflessione e di valutazione pu\u00f2 richiedere anni, e lunghi dibattiti nella comunit\u00e0, che deve essere concorde sugli eventuali cambiamenti da adottare, secondo i principi di utilit\u00e0 e reale necessit\u00e0.\nLa vita di un amish: et\u00e0, traguardi, responsabilit\u00e0.\nL'infanzia.\nUn bambino o bambina amish nasce in una famiglia composta di padre, madre e numerosi fratelli (in media 7 figli per coppia). Hanno molto rilievo affettivo ed educativo, inoltre, i parenti come zii, zie, cugini e naturalmente i nonni: tanto pi\u00f9 un amish \u00e8 anziano, tanto maggiormente viene rispettato, perch\u00e9 si ritiene saggio e dispensatore di consigli e di punti di vista maturi, fuori della portata giovanile. La famiglia esercita un controllo stretto sull'educazione del bambino. La formazione dei giovani \u00e8, infatti, carico della scuola solo parzialmente, essendo gestita prevalentemente dai genitori e dagli altri membri della comunit\u00e0. In famiglia si parla il dialetto amish (detto tedesco della Pennsylvania o Dutch che deriva da \"deutsch\", tedesco), mentre il tedesco viene appreso durante le celebrazioni religiose e l'inglese a scuola. Quest'ultima \u00e8 la lingua utilizzata per comunicare all'esterno del mondo amish.\nLa comunit\u00e0 amish \u00e8 estremamente chiusa e i matrimoni avvengono e sono avvenuti spesso tra persone imparentate tra loro, ragione per cui il nuovo nato rischia malattie genetiche, come nanismo a sei dita (Sindrome di Ellis-van Creveld) e disordini metabolici.\nParticolarmente alta tra i bambini della comunit\u00e0 l'incidenza di una rarissima malattia, la sindrome di Crigler-Najjar, una condizione genetica che impedisce al fegato di metabolizzare la bilirubina, il pigmento prodotto dalla decomposizione dell'emoglobina contenuta nei globuli rossi che provoca, se non \u00e8 espulso, l'ittero e l'intossicazione sistemica. Dei 100 casi diagnosticati a livello mondiale, 20 interessano pazienti appartenenti alla comunit\u00e0 amish in Pennsylvania.\nI bambini amish studiano insieme fino ai 13 anni (8th grade school, equivalente della scuola media) sotto la supervisione di un'insegnante amish, in una scuola che ha stanza unica. Cessati gli studi scolastici i maschi si dedicano a imparare l'agricoltura e la carpenteria, e le femmine i lavori di casa e la cura familiare.\nNella societ\u00e0 amish \u00e8 assolutamente fondamentale l'insegnamento dal pi\u00f9 esperto, o anziano, al pi\u00f9 giovane. Questo fattore venne considerato rilevante per risolvere la contesa tra le comunit\u00e0 amish e il governo degli USA nel 1972, sul rispetto della legge federale che imponeva di mandare i figli a scuola sino ai 18 anni. La richiesta del governo venne considerata incostituzionale perch\u00e9 lesiva della libert\u00e0 di religione e di costume, tanto pi\u00f9 che il costume amish dopo la cessazione della scuola a 16 anni, accompagna i giovani, con la trasmissione della istruzione degli esperti, ben oltre i 18 anni; per questo ai bambini amish venne accordato il diritto di essere istruiti secondo le tradizioni della loro comunit\u00e0.\nLe insegnanti sono giovani donne nubili della comunit\u00e0, usualmente l'insegnante pi\u00f9 anziana trasmette la propria esperienza in merito alla pi\u00f9 giovane. Le insegnanti non possiedono un curriculum professionale, ma vengono scelte dalla comunit\u00e0 in base alla loro reputata intelligenza ed alla loro condotta morale. Di norma i risultati sono reputati buoni.\nContestualmente alla scuola le ragazze vengono educate dalle donne di famiglia nei lavori domestici, nella cura dei famigliari e nell'artigianato femminile. I ragazzi imparano il lavoro del padre o degli zii. I ruoli uomo-donna sono tradizionali e ben distinti: le donne lavorano in casa e gli uomini fuori. Tuttavia non \u00e8 raro che le donne nubili lavorino fuori, se la necessit\u00e0 lo impone, e che gli uomini partecipino alla cura dei ragazzi e ai lavori domestici pesanti.\nL'adolescenza: Rumspringa.\nCessata la scuola, per molti ragazzi e ragazze comincia il periodo detto di \"Rumspringa\", un rito di passaggio. Rumspringa significa \"saltare in giro\" (\"herum springen\" in tedesco) e indica il periodo in cui le famiglie allentano il controllo sui figli. Questi si mischiano ai loro coetanei, possono uscire con ragazzi e ragazze, viaggiano, vanno a ballare in jeans, bevono alcolici e possono, volendolo, sperimentare tutto quanto \u00e8 comune per i coetanei non amish.\nIn tal modo la comunit\u00e0 amish vuole assicurarsi che la professione di fede che saranno chiamati a fare nel giro di qualche anno sia sincera e consapevole di ci\u00f2 a cui rinunciano. Di 100 ragazzi e ragazze che vanno Rumspringa (periodo che dura qualche anno), ne \"tornano a casa\" 80-90, pronti per unirsi alla comunit\u00e0 e sposarne le regole severe.\nLa famiglia \u00e8 il fondamento della comunit\u00e0 e la tela su cui l'individuo amish dipinge il ritratto della sua vita. Cercarsi un partner \u00e8 di capitale importanza e i giovani cominciano a farlo verso i 16 anni, per arrivare alle nozze verso i 20 anni.\nUna domenica su due la famiglia presiede la celebrazione religiosa, che consta di letture della Bibbia, canti, sermoni e preghiera comunitaria. La celebrazione avviene rigorosamente in casa, ospitando altre famiglie, poich\u00e9, come si \u00e8 detto, la Chiesa amish non ha sedi o edifici di culto. La celebrazione \u00e8 un momento molto importante della socializzazione, e facilmente termina con un rinfresco con conversazione offerto dai padroni di casa. La domenica successiva la famiglia partecipa alla celebrazione officiata in un'altra casa del distretto, a rotazione, di norma sono ospitati presso amici, parenti o semplici conoscenti che officiano presso il loro domicilio: tale azione \u00e8 molto utile per rinsaldare i legami comunitari, comunicarsi e discutere delle novit\u00e0 e, molto importante, si d\u00e0 ai giovani la possibilit\u00e0 di frequentarsi e conoscersi.\nAltre occasioni di socializzare sono i picnic, le aste, la partecipazione ai raccolti o ai lavori collettivi, la costruzione di case per altri sposi, e le serate cantanti; gli amish non ballano e non suonano strumenti, ma amano cantare in coro sia inni religiosi, sia canzoni \"laiche\". Le serate \"di canto\" sono dedicate espressamente per i giovani, anche se poi in realt\u00e0 tutti partecipano, e sono pensate ed organizzate per dare la possibilit\u00e0 ai giovani di frequentarsi e farsi conoscere: molte giovani coppie nascono cos\u00ec. Le giovani donne hanno molta voce in capitolo sulla scelta dello sposo, che non viene imposto dai genitori, e hanno possibilit\u00e0 di frequentarlo da sole prima del matrimonio: appartarsi in una stanza chiusa resta fuori discussione, ma fare passeggiate in campagna, chiacchierare, e fare viaggi a due per andare a cantare sono assolutamente leciti e frequenti.\nL'et\u00e0 adulta: il battesimo e l'ingresso nella comunit\u00e0.\nRaggiunta quella che viene considerata l'et\u00e0 adulta - tra i 16 e i 20 anni - il giovane amish pu\u00f2 ricevere il battesimo ed entrare ufficialmente a far parte della comunit\u00e0. Ci\u00f2 implica la frequentazione di un corso, una sorta di catechismo, dove si studia la \"Confessione di Fede di Dordrecht\" del 1632.\nAl termine, la comunit\u00e0, valuta se accogliere il nuovo arrivato come fratello o sorella. Se la risposta \u00e8 positiva, il battesimo avviene un paio di domeniche prima della comunione d'autunno. In questa occasione i battezzandi incontrano il capo della chiesa e gli viene ulteriormente ricordato che l'impegno che prenderanno \u00e8 verso Dio, verso la comunit\u00e0, e dura tutta la vita. Gli viene data la possibilit\u00e0 di rinunciare e, anche se molto raramente, qualcuno lo fa. Se il candidato accetta, inizia la celebrazione vera e propria. Se il candidato rifiuta viene bandito dalla comunit\u00e0 e ai suoi parenti \u00e8 vietato aver rapporti col congiunto.\nAi ragazzi viene chiesto di inginocchiarsi, gli viene ricordata la promessa che fanno e gli vengono poste domande sulla loro fede e sul loro desiderio di unirsi alla chiesa. I ragazzi vengono battezzati prima delle ragazze.\nCompletata la promessa il Vescovo alza la testa del ragazzo, un diacono gli riempie le mani d'acqua e il Vescovo la versa sul capo del candidato tre volte: nel nome del Padre, del Figlio e dello Spirito Santo. Il Vescovo prosegue dicendo in dialetto amish \"Nel nome del Signore e della chiesa, noi estendiamo a voi la fratellanza. Alzatevi e siate membri fedeli della chiesa\". I ragazzi sono accolti calorosamente con il Bacio Santo, che le ragazze ricevono dalla moglie del Decano. Il rito \u00e8 semplice, ma emozionale e la promessa \u00e8 cosa estremamente seria poich\u00e9 se rotta, porta al bando dalla comunit\u00e0.\nIl matrimonio.\nUna volta battezzati i ragazzi che desiderano sposarsi annunciano, solitamente in estate, la loro intenzione e il nome dello sposo o sposa scelto.\nPassata la faticosa stagione del raccolto, quando la comunit\u00e0 ha pi\u00f9 tempo da dedicare a questo gesto cos\u00ec importante, i due giovani vengono \"annunciati\" come promessi sposi nel corso di una delle celebrazioni domestiche domenicali.\nNella occasione le donne di famiglia assieme preparano il banchetto per i parenti e per la comunit\u00e0 (il che significa per 200 o anche 400 persone), le giovani si sposano con un vestito semplice, rigorosamente privo di pizzi e decorazioni, solitamente di colore blu, celeste o viola.\nQuesto stesso vestito verr\u00e0 indossato alle funzioni religiose della domenica, e verr\u00e0 usato anche per il loro funerale.\nAnche gli abiti degli altri sono quelli usuali, puliti ma semplici, della funzione domenicale.\nNessuna donna amish porta fiori alle nozze, che avvengono solitamente di mercoled\u00ec o gioved\u00ec: cos\u00ec si ha tempo per rimettere a posto la casa, e fare riposo la domenica, come il Signore ha comandato di fare. La comunit\u00e0 tutta \u00e8 testimone alla \"annunciazione\", non hanno senso quindi testimoni \"particolari\", n\u00e9 tantomeno damigelle d'onore.\nLa giovane coppia vivr\u00e0 con i genitori di lei sino alla primavera, quando la comunit\u00e0 si mobiliter\u00e0 per aiutarli a costruire la loro nuova fattoria. La nuova casa sar\u00e0, come \u00e8 facile immaginare, semplice e modesta, in certa misura spoglia, analoga a tutte le altre, con gli oggetti strettamente necessari ed utili, senza ninnoli o soprammobili inutili o vistosi. Larga parte della vita campestre, dopotutto, si svolge fuori di casa: nei campi, nelle botteghe artigiane, nei laboratori e nei rari negozi.\nIl lavoro.\nLa giovane coppia adotta prevalentemente incarichi e lavori analoghi a quelli dei propri genitori, dato che ha appreso il mestiere da loro. Gli amish sono contadini specializzati in coltivazioni particolari (come i peperoncini), praticate con metodi tradizionali naturali molto accurati (arature, concimazioni) che danno rese elevatissime, sono abili artigiani ed allevatori di cani e di cavalli. La societ\u00e0 produttiva \u00e8 quindi essenzialmente molto conservatrice. Le donne si dedicano all'arte tessile chiamata \"patchwork\" e realizzano coperte tradizionali trapuntate e ricamate chiamate \"quilt\", fatte di pezzi differenti di stoffe diverse che cuciono a mano, da sole o con le amiche.\nPer vendere i prodotti del loro lavoro tendono a relazionarsi con pochi intermediari di cui si fidano, spesso mennoniti, che possono avere grandi negozi, supermercati, vendita on-line e accettare carte di credito: tutte attivit\u00e0 impossibili ad una comunit\u00e0 che rifiuta l'elettricit\u00e0, la televisione e guarda con forte sospetto anche la fotografia. Tuttavia alcuni amish hanno piccoli negozi a conduzione familiare dove vendono direttamente ai turisti i loro prodotti. In parte guadagnano anche grazie al turismo, con cui hanno un rapporto problematico: da un lato ne guadagnano, dall'altro si trovano esposti a valori estranei e di disturbo.\nI contrasti.\nIl mondo degli amish, ovviamente, non \u00e8 un paradiso, e le dispute e gli attriti non mancano, n\u00e9 sono mancati. Esistono, di conseguenza, diversi gruppi amish, che interpretano pi\u00f9 o meno severamente l\"'Ordnung\" o che sono pi\u00f9 o meno vicini ai loro cugini mennoniti, pi\u00f9 moderni e liberali.\nL\"'Ordnung\", che significa \"ordine\", \u00e8 un codice di condotta che viene trasmesso di generazione in generazione e regola il loro comportamento e il loro stile di vita.\nSe un amish rifiuta le regole della comunit\u00e0 possono verificarsi due possibilit\u00e0: se \u00e8 giovane e non ha fatto professione di fede, i legami familiari reggono, perch\u00e9 il ragazzo o ragazza non ha fatto alcuna promessa formale e il suo atto pu\u00f2 dare dolore, ma non manca verso la comunit\u00e0. Pu\u00f2 tornare quando vuole e riprendere la sua vita dove l'aveva lasciata: la comunit\u00e0 \u00e8 tenuta ad accoglierlo.\nSe ad andarsene \u00e8 un adulto, la faccenda si complica. Se ritorna entro breve tempo la frattura pu\u00f2 ricomporsi e i legami familiari si mantengono. Se non torna entro un breve termine viene bandito, i rapporti si sospendono, e verr\u00e0 per sempre considerato un estraneo. Pochi prendono questa decisione. Ancora meno tengono comportamenti che possano obbligare la comunit\u00e0 a respingerli e bandirli.\nLa comunit\u00e0 amish, per quanto differente, dimostra di avere prodotto un modello di vita solido e, se necessario, adattabile: la popolazione amish \u00e8 triplicata negli ultimi 50 anni. Gli amish sono presenti in 24 stati con una popolazione di circa 150.000 individui. Al ritmo di crescita delle famiglie, si ritiene che essa raddoppi ogni 20 anni circa. Secondo uno studio effettuato da ricercatori della Ohio State University, gli amish in Nordamerica crescerebbero al ritmo vertiginoso di una nuova comunit\u00e0 ogni tre settimane e mezzo. Rigorosamente pacifisti e nonviolenti, gli amish - che vivono in comunit\u00e0 rurali senza televisione ed elettricit\u00e0 - sono quasi duecentocinquantamila negli USA e in Canada, e, secondo Joseph Donnermeyer - curatore della ricerca svoltasi nel quadro del pi\u00f9 ampio censimento statunitense sulle religioni - la popolazione amish letteralmente raddoppia ogni 22 anni. Questa crescita esponenziale \u00e8 dovuta semplicemente al fatto che in media, ogni donna amish, d\u00e0 alla luce ben 7 figli. A questo si aggiunge che sono decisamente pochi gli abbandoni dalla comunit\u00e0. Stando alle proiezioni di Donnermeyer, andando avanti di questo passo, saranno 1 milione entro il 2050.\nIl problema fondamentale degli amish \u00e8 essenzialmente di tipo genetico dato che gli ingressi ed i movimenti di persone tra le comunit\u00e0, e soprattutto dall'esterno, sono alquanto modesti, soprattutto per le comunit\u00e0 pi\u00f9 \"ortodosse\", che sono costituzionalmente pi\u00f9 chiuse.\nIl culto amish: credenze e chiesa.\nI punti fondamentali del culto discendono direttamente da quelli anabattisti.\nLa chiesa amish \u00e8 per loro interprete della volont\u00e0 del Signore ed \u00e8 in qualche modo un corpus compatto. Se secondo alcune fedi cristiane gli evangelisti vedono il battesimo come un atto tra credente e Dio, per gli amish \u00e8 un atto pubblico che lega l'uomo o la donna a Dio e alla chiesa.\nLe singole comunit\u00e0, dette distretti, sono indipendenti ed autonome: non esiste una struttura ecclesiastica centrale.\nStato e chiesa devono restare distinte e pertanto gli amish, per la loro integrit\u00e0 religiosa, si tengono lontani dalla vita pubblica, dal governo e dalle sue regole: non giurano, non votano, ma pagano le tasse, non prestano servizio militare, ma civile. Tuttavia la loro nonviolenza non si estende all'educazione: il giusto quantitativo di mezzi coercitivi fisici \u00e8 contemplato.\nL\"'Ordnung\" (regolamento) \u00e8 soggetto ad aggiornamento di tanto in tanto e usualmente ogni due anni la comunit\u00e0 o il distretto ne rivede o approfondisce alcune parti. \u00c8 di natura conservatrice, prevede la sottomissione della donna all'uomo e il rispetto dell'uomo verso la donna: sebbene i ruoli femminili siano parimenti importanti a quelli maschili, le donne hanno assai meno autorit\u00e0 degli uomini. Se nubili restano soggette alla disciplina paterna, se sposate a quella del marito. Inoltre non possono accedere a cariche nella chiesa. \u00c8 infatti sempre l'uomo che prende le decisioni pi\u00f9 importanti all'interno della famiglia.\nL'evangelizzazione \u00e8 uno dei punti di grande divergenza rispetto alle altre chiese cristiane. Gli amish pensano, infatti, che non sia loro dovere o compito provvedere a diffondere presso altri i principi della loro fede. Tuttavia alcuni gruppi si stanno muovendo in tal senso e, in genere, gli amish sono ben disposti a spiegare i loro princ\u00ecpi di vita a fronte di una domanda ritenuta sincera e rispettosa.\nPopolazione.\nNegli USA vive la stragrande maggioranza (98,3%) della popolazione Amish di tutto il mondo. Nel 2021 le comunit\u00e0 \"Old Order\" erano presenti in ben 31 dei 50 stati federati degli Stati Uniti d'America; in tutti gli USA nel giugno 2021 viveano 361.635 Amish, in crescita di 10.990 persone (o il 3,2%) rispetto all'anno precedente.\nPoich\u00e9 di solito gli amish non vengono battezzati prima dei 18 anni e i bambini non vengono conteggiati tra i membri delle comunit\u00e0, \u00e8 stato storicamente difficile stimarne il numero preciso. Secondo varie stime gli amish negli USA erano 125.000 nel 1992, 166.000 nel 2000 e 221.000 nel 2008. Quindi, dal 1992 al 2008, il tasso di incremento demografico nelle comunit\u00e0 amish del Nord America \u00e8 stato dell'84% (3,6 % all'anno). Durante questo periodo furono istituiti 184 nuovi insediamenti alcuni dei quali in sei nuovi Stati . Nel 2000 circa 165.620 \"Old Order Amish\" risiedevano negli Stati Uniti, di cui 73.609 membri della chiesa. Gli amish sono tra le comunit\u00e0 in maggiore crescita demografica al mondo, con una media di 7 figli per famiglia.\nNel 2010 alcune confessioni, tra cui gli amish, cambiarono la modalit\u00e0 con cui venivano censiti gli aderenti per meglio aderire agli standard dell\"Association of Statisticians of American Religious Bodies\" (ASARB). Considerando come amish non solo gli \"Old Order Amish\", si arriva alla cifra di 241.000 in 28 stati nel 2010."}
{"id": "69235", "revid": "1226", "url": "https://it.wikipedia.org/wiki?curid=69235", "title": "Schiavit\u00f9", "text": ""}
{"id": "69245", "revid": "2175", "url": "https://it.wikipedia.org/wiki?curid=69245", "title": "Vitamina", "text": ""}
{"id": "69249", "revid": "72550348", "url": "https://it.wikipedia.org/wiki?curid=69249", "title": "Olivo", "text": ""}
{"id": "69256", "revid": "1372005", "url": "https://it.wikipedia.org/wiki?curid=69256", "title": "Carl Gustav Hempel", "text": "\u00c8 noto per la formulazione del modello nomologico-deduttivo, una delle pi\u00f9 influenti concezioni della spiegazione scientifica, ed anche per la formulazione del paradosso dei corvi.\nPi\u00f9 nello specifico, ha sostenuto la tesi dell'unitariet\u00e0 tra delle scienze empiriche, accomunate dall'uso di due possibili tipi di spiegazione: probabilistica (ossia induttiva) e nomologico-deduttiva.\nBiografia.\nHempel frequent\u00f2 il liceo scientifico di Berlino e nel 1923 intraprese gli studi in matematica e filosofia presso l'Universit\u00e0 di G\u00f6ttingen, dove conobbe David Hilbert che lo coinvolse nel suo progetto di dimostrare l'assenza di contraddizione nella matematica con l'ausilio di metodi semplici. \nHempel prosegu\u00ec in seguito gli studi ad Heidelberg e a Vienna, dove ebbe modo di entrare in contatto con alcuni tra i maggiori pensatori neopositivisti; ottenne il dottorato in filosofia a Berlino nel 1934, sotto la guida di Hans Reichenbach.\nL'avvento del nazismo lo costrinse ad emigrare prima in Belgio e poi negli Stati Uniti, dove ha ricoperto incarichi di prestigio presso le universit\u00e0 di Yale e di Princeton."}
{"id": "69281", "revid": "1318658", "url": "https://it.wikipedia.org/wiki?curid=69281", "title": "Borgo e rocca medievali di Torino", "text": "Il Borgo e la Rocca medievali di Torino costituiscono l'insieme di un museo, sia pure \"sui generis\", dedicato all'architettura medievale.\nNel 2016 il complesso museale ha raggiunto la quota di 145.000 visitatori.\nStoria.\nLe costruzioni del borgo riprendono edifici del XV sec. Il borgo \u00e8, di fatto, pi\u00f9 simile a un sito archeologico-monumentale e nacque all'interno del parco del Valentino come padiglione dell'Esposizione generale italiana che si svolse a Torino dall'aprile al novembre del 1884.\nIn onore di tale evento, nel 1882 fu pianificata la costruzione di un padiglione ispirato a vari stili e regioni d\u2019Italia che fu per\u00f2 sostituito dal progetto del Borgo e della Rocca medievali quando Alfredo d'Andrade, studioso portoghese esperto di architettura italiana, prese parte ai lavori. La prima pietra fu posata il 6 giugno del 1883, mentre il 27 aprile del 1884 il Borgo e la Rocca furono inaugurati.\nIl risultato di vent'anni di ricerche fu un \"progetto culturale\" in cui si fondono architettura, arti decorative, l\u2019ambiente urbano, l\u2019arredamento e gli oggetti di uso quotidiano, a rappresentare il Piemonte del tardo-medioevo.\nDestinato alla demolizione al termine dell'Esposizione Generale Italiana, divenne museo civico nel 1942.\nIl Borgo.\nIl Borgo si erge su un'area di 8.500 metri quadrati, la cui forma quadrata \u00e8 per\u00f2 irregolare in quanto il lato che si affaccia sul fiume Po \u00e8 pi\u00f9 lungo rispetto agli altri. Con le sue architetture, tale progetto doveva avere una funzione educativa, rappresentando un museo en plein air.\nSi tratta di una riproduzione alquanto fedele di un tipico borgo tardo medievale in cui sono ricostruite su un'unica via, detta 'via maestra': case, chiese, piazze, fontane e decorazioni dell'epoca, circondato da palizzate mura e fortificazioni e sovrastato da una Rocca. Vi si accede da Viale Virgilio attraverso una torre-porta con ponte levatoio, da Viale Enrico Millo all'altezza dell'imbarco per il battello dalla scalinata della porta di Rivoli e sempre da Viale Enrico Millo dal passo carraio vicino all'ingresso dell' Ex-ristorante San Giorgio. \nAll'ingresso del Borgo si trova la piazzetta col forno, in cui \u00e8 situata una fontana realizzata sul modello tipico della Valle di Susa. L\u2019unico elemento che realmente appartiene al XV secolo \u00e8 invece il pozzo, nel cortile di Avigliana, mentre nel 1928, nella piazza pi\u00f9 grande fu collocata una fontana sulla quale si erge un albero di melograno in ferro battuto. All'interno del Borgo \u00e8 possibile trovare 500 stemmi, alcuni dei quali si ripetono pi\u00f9 di una volta, rappresentativi di famiglie quali i Savoia, i Challant, i Monferrato e i Saluzzo.\nNel borgo sono inoltre presenti sin dal 1884 botteghe artigianali. Nel 1884 il borgo ospitava le botteghe del vasaio, della tessitrice, dello speziale, del falegname e del fabbro. Di quest\u2019ultime, sono ancora attive solo quella del fabbro e dello stampatore.\nUna visita guidata illustrata \u00e8 presentata in dettaglio nel catalogo dell'Esposizione universale sezione Storia dell'Arte.\nLa Rocca.\nLa Rocca \u00e8 una copia di diversi castelli piemontesi e valdostani, il Castello di Fenis, di Verr\u00e8s, d'Ivrea e di Montalto, \u00e8 costituita da quattro piani: il piano interrato che ospita le prigioni; il piano terra invece l'ingresso, l'atrio, il cortile, il camerone dei soldati, le cucine (dei servi e dei nobili) e la sala da pranzo; il primo piano ospita la camera del guardiano che controllava l'accesso alla rocca, l'antisala baronale, la sala baronale (copia della sala degli Spagnoli del castello della Manta di Saluzzo), la camera da letto ispirata alla camera del re di Francia del castello di Issogne, l'oratorio, la camera della Damigella, e la cappella.\nAll'interno della Rocca, l\u2019attrezzatura e gli arredi furono riprodotti minuziosamente a fingere la presenza di una famiglia che l'abitasse. Se il Borgo aveva lo scopo di ricreare l'atmosfera suggestiva di un villaggio medievale, la Rocca, invece, aveva una funzione pi\u00f9 espositiva. Nel Catalogo creato nel 1884 dal Comitato, settanta pagine erano dedicate alla descrizione di ogni singolo elemento presente all'interno della rocca, dai tessuti e le decorazioni, fino alle ceramiche.\nProgettisti e consulenti.\nIl Borgo fu realizzato fra il 1882 e 1884 da un gruppo di artisti e intellettuali coordinati dall'architetto portoghese Alfredo d'Andrade. \nFecero parte della Commissione della sezione Storia dell'arte dell'Esposizione generale italiana di Torino del 1884, che si occup\u00f2 della realizzazione del Borgo: \n \nNel 1961 nell'ambito delle celebrazioni del centenario dell'Unit\u00e0 d'Italia, fu realizzata una nuova illuminazione del Borgo Medievale, su progetto dell'ing. Guido Chiarelli.\nModelli.\nLa costruzione del borgo e della rocca \u00e8 ispirata a numerosi castelli del Piemonte e della Valle d'Aosta.\nIl cortile della Rocca \u00e8 una copia fedele del castello di F\u00e9nis.\nLa fontana del melograno \u00e8 copiata dal castello di Issogne e la chiesa del borgo dalla chiesa di Avigliana.\nLa linea di difesa \u00e8 quella del castello di Verr\u00e8s. La sala da pranzo \u00e8 ispirata a quella del castello di Strambino, l'anticamera baronale e la gran sala affreschi sono come nel castello della Manta, e quella nuziale \u00e8 ricalcata sul tipo del castello di Challant, con il mistico motto \"FERT\" spiccante nell'azzurro della stanza.\nAltri modelli utilizzati nel Borgo sono:"}
{"id": "69285", "revid": "1534511", "url": "https://it.wikipedia.org/wiki?curid=69285", "title": "Corpus Hypercubus", "text": "Corpus Hypercubus \u00e8 un dipinto a olio su tela di 58,4 \u00d7 73,7\u00a0cm realizzato nel 1954 dal pittore Salvador Dal\u00ed.\nIl quadro raffigura una Crocifissione ed \u00e8 conservato nel Metropolitan Museum of Art di New York.\nIl titolo della tela fa riferimento al fatto che la figura di Cristo non \u00e8 inchiodata all'usuale croce, ma \u00e8 magicamente sospesa nell'aria, accostata ad una struttura fatta da otto cubi che simulano la forma della croce, ma che in realt\u00e0 esprimono la rappresentazione dello sviluppo, nello spazio tridimensionale, di un solido che si studia nella geometria della \"quarta dimensione\": il tesseratto, ossia un ipercubo quadridimensionale.\nSi tratta di un solido (avente come \"facce\" otto cubi) che non \u00e8 possibile vedere, essendoci preclusa la quarta dimensione, ma solo intuire. \nL'analogia con lo sviluppo delle facce di cubo su di un piano, pu\u00f2 aiutare a comprendere la raffigurazione.\nSi tratta di una delle diverse opere in cui l'artista catalano si accosta ai temi dell'arte sacra e, contemporaneamente, si avvale della fascinazione enigmatica di strutture geometriche.\nIl linguaggio pittorico surreale si esprime attraverso la figura della Madonna che ci appare in primo piano con un'acconciatura moderna dei capelli (e non importa se riconosciamo o meno in lei il volto di Gala), con lussuosi mantelli dalle tinte metalliche, mentre sullo sfondo di uno sterminato pavimento a scacchiera si intravede un cupo paesaggio notturno; tutto questo porta ad un modo inconsueto e suggestivo di rappresentare lo straordinario evento della morte di Cristo, evento che subito ci appare, nello stesso tempo, umano e metafisico.\nLa croce, data dalla dispiegazione tridimensionale di un ipercubo, si staglia in alto nel buio del cielo, proiettando la sua ombra sopra la fredda geometria del pavimento, quasi a sottolineare, assieme alla irriducibilit\u00e0 delle diverse dimensioni spaziali, la inintelligibile distanza tra il naturale ed il soprannaturale."}
{"id": "69286", "revid": "767487", "url": "https://it.wikipedia.org/wiki?curid=69286", "title": "Dr. Akagi", "text": "Dr. Akagi \u00e8 un film del 1998 diretto da Imamura Sh\u014dhei.\nTrama.\nGiappone, 1945. In un paese di provincia, il solerte dottor Akagi corre da un paziente all'altro, solo che tende a fare sempre la stessa diagnosi: epatite. \u00c8 talmente forte la sua tendenza a vedere i fegati ingrossati dall'epatite, che la gente lo chiama \"dottor fegato\".\nMalgrado gli eventi storico-politici siano disastrosi (il Giappone sta perdendo la guerra), ed il tessuto sociale del paese si stia sgretolando, Akagi vede la ricerca sull'epatite come suo motivo di vita, tanto da renderlo apparentemente cieco a ci\u00f2 che gli capita intorno.\nIl film.\nTratto dal romanzo \"Kanz\u014d sense\u00ef\" (\"dottor fegato\") di Ango Sakaguchi, la storia del film ricorda quella de \"La peste\" di Albert Camus, dove una malattia viene elevata a metafora di eventi umani.\nL'epatite per Akagi non \u00e8 solo una malattia che, in quanto medico, deve combattere, \u00e8 un male che ha colpito la societ\u00e0, che sta dilagando in un Giappone sofferente, che rende la gente folle. I personaggi che lo circondano non hanno l'epatite, ma sono tutt'altro che sani: corruzione, favori sessuali e prostituzione sono pratiche eseguite alla luce del sole, mentre la gente si ammala e muore senza che Akagi riesca a far nulla, se non correre a perdifiato da un paziente all'altro.\nIl film viene presentato in anteprima al Festival di Cannes, in Francia, il 17 maggio 1998, mentre l'uscita giapponese \u00e8 del 17 ottobre 1998. In Italia il film arriva il 23 aprile 1999."}
{"id": "69288", "revid": "1444886", "url": "https://it.wikipedia.org/wiki?curid=69288", "title": "Insubri", "text": "Gli Insubri furono una popolazione, stanziata nell'Italia nord-occidentale, di dubbia origine. Sulla loro appartenenza etnica vi sono numerosi dubbi, essendo scarsi i ritrovamenti archeologici e, talvolta, anche in pessime condizioni.\nL'appartenenza etnica.\nRiguardo all'origine etnica degli Insubri, vi sono due tesi principali: la prima li vuole popolazione celtica, derivante dall'ipotetica migrazione, nei secoli VII e VI a.C., di trib\u00f9 Celto-Galliche nell'Italia nord-occidentale, la seconda li vuole Celtoliguri, come per i loro vicini Leponti.\nSugli Insubri scrisse lo storico latino Tito Livio. Secondo i suoi scritti tutta l'Italia settentrionale (compresa tra lo spartiacque alpino a nord e ovest, i fiumi Adda ed Oglio a est e l'Appennino emiliano a sud) sub\u00ec, nel corso dei secoli, ripetute invasioni di trib\u00f9 celtiche provenienti dalla Gallia. Sostenne che oltre all'invasione celtica del IV secolo a.C. ve ne fu un'altra precedente, databile attorno alla fine del VII e gli inizi del VI secolo a.C. Quest'ipotesi, per\u00f2, oltre ad essere sostenuta tra gli storici antichi solo da Tito Livio, non riscontra accertamenti sotto il profilo archeologico. Se l'ipotesi dell'invasione celtica dei secoli VII/VI fosse veritiera si sarebbero dovuti riscontrare notevoli e drastici cambiamenti negli usi e costumi di queste popolazioni \u201cgolasecchiane\u201d attorno a quel periodo storico. Lo studio degli oggetti rinvenuti nei corredi funebri riconducibili alla cultura di Golasecca tra il X ed il IV secoli a.C. (data della prima accertata invasione gallica dell'Italia settentrionale), invece, provano una progressiva e lenta evoluzione culturale senza nessun radicale mutamento. In essi sono s\u00ec presenti elementi provenienti dalla zona culturale celtica d'oltralpe, ma vi sono anche elementi provenienti dalla zona culturale venetica, halstattiana (proto-Celtica) e, pure, etrusca, il che fa supporre che l'influenza celtica fu un lungo e lento processo, con un \"costante afflusso di gruppi allogeni\".\nInfine, riguardo alla loro possibile origine occorre dire che, probabilmente, gli Insubri, assieme agli altri popoli proto-Celtici della cultura di Golasecca, giunsero in Italia settentrionale in un'epoca che va dal II millennio a.C. all'Et\u00e0 del bronzo migrando dal sud dell'odierna Francia, occupando parte del territorio ligure e formando poi quel ceppo di popolazioni definito Celto-Ligure.\nCivilt\u00e0 e societ\u00e0 degli Insubri.\nQuella della civilt\u00e0 degli Insubri, dunque, fu un'evoluzione lenta e con ritmi propri. Grazie agli scambi culturali e commerciali con le zone limitrofe, come l'Etruria padana, la Venetia e la Gallia transalpina, gli Insubri seppero progredire e crearsi una societ\u00e0. Alla luce dei ritrovamenti archeologici si pu\u00f2 ipotizzare che la loro fu una societ\u00e0 oligarchica, dove il potere era in mano a pochi signori.\nLa scrittura.\nGli Insubri, cos\u00ec come tutte le altre popolazioni appartenenti alla cultura di Golasecca, lasciarono poche testimonianze scritte. I ritrovamenti sono, per la maggior parte, databili attorno al V secolo a.C. Importanti sono le ceramiche iscritte, rinvenute presso centri abitati e tombe. Molte iscrizioni, per\u00f2, comprendono una sola parola o, talvolta, singole lettere, essendo le ceramiche rinvenute per lo pi\u00f9 in cattivo stato di conservazione. Analizzando i ritrovamenti si \u00e8 scoperto che nell'area della cultura di Golasecca, comprendente quella insubrica, vennero usate due forme di alfabeto, una successiva all'altra. Il primo \u00e8 detto alfabeto di Lugano (o leponzio), una delle cinque principali variet\u00e0 di alfabeto italico settentrionale derivato dall'alfabeto nord-etrusco , utilizzato nelle iscrizioni databili dal VI al V secoli a.C. Il secondo alfabeto non \u00e8 altro che un'evoluzione dell'alfabeto leponzio. Venne utilizzato nelle iscrizioni databili II-I secoli a.C. e differisce dal primo per qualche particolare (nel leponzio v'\u00e8 la presenza del diagramma, del theta, la lettera \u201cA\u201d ricalca la grafia etrusca, mentre nel secondo scompaiono diagramma e theta e la lettera \u201cA\u201d prende la forma di un diagramma o, a volte, la traversa interna diviene parallela a uno dei due lati della lettera).\nLa fondazione di Mediolanum (Milano).\nSecondo la tradizione leggendaria riportata da Tito Livio e poi ripresa in epoca medioevale da Bonvesin de la Riva la fondazione di Milano avvenne nel VI secolo a.C. nel luogo dove fu trovata una scrofa semilanuta, per opera della trib\u00f9 celtica guidata da Belloveso, che sconfisse gli Etruschi, popolazione che fino ad allora aveva dominato la zona.\nSecondo invece gli storici moderni, Milano fu fondata intorno al 590 a.C., forse con il nome di \"Medhelan\", nei pressi di un santuario da una trib\u00f9 celtica facente parte del gruppo degli Insubri e appartenente alla cultura di Golasecca. L'antico abitato celtico, che fu in seguito ridenominato dagli antichi Romani, come \u00e8 attestato da Tito Livio, \"Mediolanum\", venne poi, da un punto di vista topografico, sovrapposto e sostituito da quello romano. La citt\u00e0 romana fu poi a sua volta gradualmente sovrapposta e rimpiazzata da quella medievale. Il centro urbano di Milano \u00e8 quindi costantemente cresciuto a macchia d'olio, fino ai tempi moderni, attorno al primo nucleo celtico.\nL'invasione celtica.\nL'inizio del IV secolo a.C. vide tutta l'Italia nord occidentale invasa da popolazioni celtiche provenienti dalla Gallia e dalla Boemia. A differenza di altre popolazioni del nord Italia, per\u00f2, gli Insubri a quanto pare seppero resistere all'invasione mantenendo un'identit\u00e0 di popolo o quantomeno il nome che li contraddistingueva. I nuovi arrivati mutarono radicalmente la loro societ\u00e0, tanto da confondere gli storici latini sulla loro origine pre-gallica.\nDalle lotte contro Roma alla cittadinanza romana.\nGli Insubri erano gi\u00e0 certamente una nazione coesa e forte quando vengono citati dalle fonti storiche per la prima volta. Successivamente alla promulgazione (228 a.C.) della \"Lex Flaminia\", che lottizzava le terre dei Senoni e le assegnava ai coloni romani, aderirono a una sorta di confederazione di popoli celtici cisalpini, che tentarono di opporsi in armi alla crescente influenza romana. Nel 225 a.C. gli Insubri, assieme a Boi, Taurini, Lingoni e Gesati, invasero l'Italia centrale con l'obiettivo di indebolire le citt\u00e0 dei Socii italici di Roma: ma sulla via del ritorno vennero intercettati dai due eserciti consolari (guidati uno dal console L. Emilio Papo, l'altro da G. A. Regolo) presso la localit\u00e0 di \"Campo Regio\" (vicino al promontorio di Telamone) e duramente sconfitti. \nNel 223 i consoli G. Flaminio Nepote a P. Furio Filo tentano una spedizione in Insubria partendo da Brixia (Brescia) e gli Insubri li fermano al fiume Chiese (o forse l'Oglio: il racconto di Livio \u00e8 incerto) e nella battaglia che ne segue i Romani reclamano la vittoria, ma devono abbandonare l'impresa. L'anno dopo (222 a.C.) i Romani, insieme ai loro alleati fra cui i Cenomani, attaccarono ancora il territorio degli Insubri che furono nuovamente sconfitti a Clastidium (Casteggio): in quell'occasione sia Polibio che Tito Livio menzionano espressamente il re (o forse comandante) degli Insubri (\"\"dux Insubrorum\"), Viridomaro, che rimase ucciso nella battaglia. Nel 221 a.C. i consoli Gneo Cornelio Scipione Calvo e Marco Claudio Marcello occuparono Milano e gli Insubri, assieme alle altre popolazioni assoggettate, furono costretti all'alleanza con Roma, come di consueto avveniva dopo le vittorie romane. Ai margini del loro territorio, e in prossimit\u00e0 di due importantissime rotte commerciali, i Romani fondarono le colonie di Cremona e \"Placentia\" (Piacenza) e vi installarono coloni latini, cosa molto mal tollerata dai capi insubri che si prepararono per la rivincita.\nAll'arrivo in Italia di Annibale nel 218 a.C. gli Insubri si ribellarono e si unirono, assieme a molti altri popoli celtici cisalpini (Boi in particolare) all'esercito cartaginese a cui fornirono importantissimi rifornimenti di uomini e risorse, e con cui divisero le sorti: parteciparono alle battaglie della Trebbia e alla Battaglia del Lago Trasimeno il console romano Flaminio, che cinque anni prima aveva distrutto Milano, viene ucciso da un cavaliere insubre di nome Ducario. Alla battaglia di Canne (2 agosto 216 a.C.) gli Insubri erano certamente presenti sia nella fanteria che nella cavalleria celtica alleata di Annibale.\nGi\u00e0 in precedenza avevano appoggiato suo padre Amilcare. \nSolo nel 194 a.C. strinsero definitivamente alleanza con i Romani. Nell'89 a.C. con la lex Pompeia de Transpadanis, gli Insubri ottennero la cittadinanza latina e nel 49 a.C. quella romana. La romanizzazione degli Insubri fu profonda e precoce, come testimoniano gli scrittori e poeti romani originari di questa regione (a partire da Cecilio Stazio, poco dopo la presa di \"Mediolanum\", l'attuale Milano) e le forme architettoniche gi\u00e0 dall'et\u00e0 repubblicana."}
{"id": "69297", "revid": "125711921", "url": "https://it.wikipedia.org/wiki?curid=69297", "title": "Roger Taylor (batterista 1949)", "text": "\u00c8 soprattutto noto per essere il batterista della rock band Queen.\nFu grande amico del suo compagno di gruppo Freddie Mercury, conosciuto ai tempi della scuola.\nBiografia.\nSi avvicin\u00f2 al mondo della musica durante l'adolescenza trascorsa a Truro, cantando nel coro della chiesa. \nVedendo suo cugino fare alcuni accordi base con una chitarra, decise di imparare a suonare questo strumento musicale. Inizialmente si sofferm\u00f2 su alcuni accordi di base con un ukulele e con il tempo arriv\u00f2 a formare una band skiffle che si sciolse dopo pochissimo. Dopo il poco successo di quest'ultima, decise di formare una sorta di gruppo quando lui aveva appena otto anni, chiamato Cousin Jack, nel quale suonava la chitarra. Anche questo gruppo dur\u00f2 pochissimo, e Roger cap\u00ed di essere molto pi\u00f9 adatto a suonare la batteria, cos\u00ec nel Natale dello stesso anno ricevette in regalo da suo padre la sua prima batteria e inizia a suonare in alcuni gruppi del luogo. Nel 1966 Roger divenne il cantante dei The Reaction, band in cui gi\u00e0 suonava la batteria, e in quell'anno la band vinse un concorso locale di talenti.\nPur mantenendo il suo vivo interesse per la musica, Roger decise di studiare odontoiatria e nel 1967 si trasfer\u00ec a Londra per iscriversi al London Hospital Medical College. In seguito abbandon\u00f2 la facolt\u00e0 di medicina e si laure\u00f2 invece in biologia.\nNel 1968 un amico di Taylor lesse su una bacheca un annuncio che diceva - all'incirca - che si cercava un batterista stile Ginger Baker/Mitch Mitchell. L'amico avvis\u00f2 Roger che trov\u00f2 il numero da chiamare sopra l'annuncio, e alla chiamata rispose Brian May. Si un\u00ec cos\u00ec (come batterista) a Brian May e Tim Staffell per creare il gruppo degli Smile. Nella primavera del 1970, Tim Staffell lasci\u00f2 il gruppo decretandone la fine. Nello stesso anno, Brian e Roger trovarono in Freddie Mercury il partner adatto per sfondare nel mondo del rock e fondarono il gruppo dei Queen (nome scelto dallo stesso Mercury), al quale nel febbraio del 1971 si un\u00ec anche il bassista John Deacon. Oltre al ruolo di batterista, Roger ha scritto e interpretato svariate canzoni come \"I'm in Love with My Car\" (cantata da lui), \"Radio Ga Ga\", \"A Kind of Magic\", \"These Are the Days of Our Lives\" e \"The Loser in the End\" (cantata da lui).\nDal 2005 al 2009 ha fatto parte dei Queen + Paul Rodgers, con cui ha pubblicato l'album \"The Cosmos Rocks\" nel 2008, e dal 2011 ad oggi dei Queen + Adam Lambert.\nIl 12 agosto 2012 ha partecipato alla cerimonia di chiusura dei Giochi della XXX Olimpiade, suonando \"Brighton Rock\" ed esibendosi in \"We Will Rock\" con Brian May e Jessie J.\nTaylor \u00e8 stato nominato Ufficiale dell'Ordine dell'Impero Britannico (OBE) negli onori di Capodanno del 2020 per i servizi alla musica.\nCarriera solista.\nCome solista esordisce con un singolo, nel 1977, riproponendo una vecchia canzone dei the Parliaments, \"I Wanna Testify\", con arrangiamento e parte del testo originale. Taylor accredita la canzone a Clinton / Taylor\". \u00c8 probabile che egli intendesse George Clinton e Daron Taylor. Le royalties della sua versione verranno comunque accreditate allo stesso Roger Taylor per via delle forti differenze dell'arrangiamento e della lirica. Il lato B invece \u00e8 una canzone rock totalmente di propria concezione dal titolo \"Turn on the TV\".\nIl primo album solista di Taylor, \"Fun in Space\", \u00e8 stato pubblicato nel 1981. Taylor canta in tutte le tracce e suona tutti gli strumenti a parte circa la met\u00e0 delle tastiere, che sono state eseguite dall'ingegnere David Richards. Taylor non \u00e8 stato in grado di promuovere l'album nella sua massima misura, perci\u00f2 \u00e8 apparso in alcuni programmi TV europei per promuovere il singolo \"Future Management\", incluso \"Top of the Pops\".\nLa successiva avventura di Taylor, \"Strange Frontier\", arriv\u00f2 nel giugno 1984. I tre singoli dell'album furono la title track, \"Beautiful Dreams\" (solo in Portogallo) e \"Man on Fire\", quest'ultimo diventato uno dei preferiti dal vivo per lui negli anni successivi. Non sono stati fatti tentativi di promozione dei singoli dato che i Queen iniziarono un tour per promuovere \"The Works\", e Taylor non si \u00e8 esibito in nessun programma televisivo.\n\"Happiness?\", pubblicato nel settembre 1994, presenta contenuti molto sociali e critici. Una delle canzoni pi\u00f9 critiche \u00e8 \"Nazis 1994,\" la prima traccia. Censurata da diverse radio inglesi per via precauzionale perch\u00e9 dai contenuti critici ed offensivi nei confronti dei neonazisti. In questo album Taylor ha anche lavorato con Yoshiki, batterista e pianista degli X Japan, nella canzone \"Foreign Sand\".\nNel 1998, Taylor pubblic\u00f2 il suo quarto album da solista \"Electric Fire\". Lo support\u00f2 con un piccolo tour nella primavera del 1999. Taylor ha anche eseguito uno dei primi concerti su Internet - per il quale ha ricevuto una menzione nel Guinness dei Primati: il tutto \u00e8 raccontato da lui stesso nel VHS \"Live at the Cyberbarn - The Making of a World Record\".\nNel 2009 ha pubblicato il singolo \"The Unblinkin' Eye\" con il quale protesta formalmente contro il governo inglese per via della permanenza delle truppe (anche non anglosassoni) in conflitti come quello in corso nell'Afghanistan. Trattasi di una toccante canzone dai contenuti forti. Il messaggio diretto nei confronti di chi governa dai toni molto accesi. La canzone ha una partitura divisa in parti melodiche, rockeggianti ed elettroniche. All'interno del brano in un interludio viene usato lo xilofono. \u00c8 lo stesso Taylor ad esclamarlo nel cantato.\nIl 2013 vede la pubblicazione sia del quinto album in studio \"Fun on Earth\" che del box antologico \"The Lot\" contenente tutti gli album della carriera da solista di Roger e gli album ormai fuori catalogo registrati con i \"The Cross\".\nThe Cross.\nParallelamente all'esperienza con i Queen, nel 1987 Roger ha creato un altro gruppo musicale, The Cross, di cui era chitarrista ritmico e cantante solista, e in cui di rado e solo nel primo album suonava la batteria. Il gruppo era composto da Taylor, Clayton Moss (chitarrista), Joshua McRae (batterista), Peter Noone (bassista) e Spike Edney (tastiere).\nI Cross hanno pubblicato tre album in studio e hanno esplorato diversi generi musicali, dagli esperimenti pop con ampio uso di elettronica dell'album d'esordio \"Shove It\" al rock pi\u00f9 classico di \"Mad, Bad and Dangerous to Know\" e \"Blue Rock\", con incursioni anche nel soft pop. Il gruppo, nonostante la buona qualit\u00e0 dei prodotti musicali, non ha avuto molto successo, eccetto in paesi come Germania e Svizzera, dove i Cross hanno intrapreso numerosi tour e apparizioni a festival importanti.\nLa morte di Freddie Mercury e l'inaspettato insuccesso nelle vendite spinsero la band a sciogliersi nel 1993. L'ultimo concerto ufficiale della band risale al Gosport Festival del 1993. I The Cross si sono riuniti per una sola notte il 7 dicembre 2013, vent'anni dopo la loro rottura ufficiale.\nVita privata.\nIl 3 ottobre 2010 Roger Taylor ha sposato Sarina Potgieter, gi\u00e0 sua compagna da sei anni, con una cerimonia tenuta nel giardino della loro casa nel Surrey. Ha cinque figli: Felix Luther (1980), Rory Eleanor (1986), Rufus Tiger (1991), Tiger Lily (1994), Lola Daisy May (2000), avuti con precedenti compagne.\nUno dei suoi figli, Rufus Taylor, \u00e8 l'attuale batterista della band The Darkness, oltre che aver collaborato con i Queen + Adam Lambert, in cui milita il padre.\nLo stile.\nAssieme a John Deacon, bassista dei Queen, agli esordi era definito \"The Sonic Volcano\" (\"il vulcano del suono\"). Insieme fornivano una base ritmica estremamente solida su cui costruire qualsiasi pezzo. Uno dei tratti distintivi \u00e8 un'accentuazione del colpo di rullante nel secondo e nel quarto quarto della misura, effettuato aprendo e chiudendo l'\"hihat\" in maniera rapida. Questo espediente permette di rafforzare la potenza dell'effetto del rullante. Taylor inoltre spesso suona con una delle bacchette al contrario, prendendola dalla parte della punta.\nTaylor \u00e8 ben noto anche per la sua ampia estensione vocale e per il falsetto che si pu\u00f2 ammirare in molte canzoni dei Queen tra le quali Bohemian Rhapsody, My Fairy King, In The Lap Of The Gods, Somebody To Love, More Of That Jazz e '39. A volte ha suonato tastiere, chitarre e basso nelle sue canzoni.\nStrumentazione.\nDa sempre \"endorser\" della Ludwig, dal 1988 utilizza ancora oggi un set della Ludwig di color acero naturale laccato; unico pezzo \"non-Ludwig\" nel kit odierno, \u00e8 la grancassa (una Sleishman, azienda artigianale australiana; Roger ha usato una intera batteria di questa marca nell'album \"Made in Heaven\"). Ancora, nel kit di oggi \u00e8 accostato ad un set di tre rototoms della Remo, posti sopra i due timpani pi\u00f9 gravi. Come piatti, ha usato principalmente Avedis Zildjian (che usa ancora oggi) e qualche Paiste. Alle volte utilizza, come nella tourn\u00e9e del 2004-2005-2006 con Paul Rodgers, il doppio pedale DW 9002. Nelle recenti apparizioni (ad esempio nella manifestazione 46664, avvenuta il 27 giugno 2008) Roger ha usato una batteria DW di colore Green Sparkle, mantenendo invariati nel drumset i piatti e la grancassa, la solita Sleishman.\nPer il \"Cosmos Rock Tour 2007-2008-2009\", sempre firmato Queen + Paul Rodgers, Roger ha utilizzato ancora DW: il kit principale \u00e8 di color acero naturale, il secondo kit, montato nel B-Stage (per accompagnare Brian May in \"'39\" con cassa e tamburello, per il suo assolo di batteria e per \"I'm in Love with My Car\"), \u00e8 di colore nero con meccaniche gold.\nInfluenze.\nTaylor ha dichiarato che il suo primo modello di batterista era Mitch Mitchell dei Jimi Hendrix Experience: \"Penso ancora che ascoltare Mitch Mitchell, in particolare le prime cose con Hendrix, sia semplicemente fantastico. Questa fusione di tecnica jazz e meravigliosi riff ma con questo feroce attacco rullante su tutto il kit, penso che abbia avuto un sacco di influenze jazz. Infatti per me suonava il kit come una canzone, era semplicemente meraviglioso. Un\u2019integrazione completa all\u2019interno della canzone. Non solo un semplice tenere il tempo\".\nTaylor ha anche espresso grande ammirazione per John Bonham dei Led Zeppelin. Parlando di Bonham, Taylor ha detto: \"Il pi\u00f9 grande batterista rock and roll di tutti i tempi \u00e8 stato John Bonham, che ha fatto cose che nessuno prima aveva mai pensato possibili con la batteria. E anche il pi\u00f9 grande suono dei suoi tamburi - risuonavano enormi e con solo una grancassa. Cos\u00ec veloce che ha fatto di pi\u00f9 con una grancassa di quanto la maggior parte della gente potesse fare con tre, se fossero stati in grado di gestirle\". Tuttavia, per pura tecnica, Taylor ha descritto il batterista jazz e di big band Buddy Rich come \"il migliore che abbia mai visto\".\nParlando con \"Modern Drummer\" nel 1984, Taylor ha anche descritto Keith Moon, il batterista degli Who, come \"assolutamente geniale... aveva uno stile assolutamente unico; non doveva nulla a nessuno\"."}
{"id": "69319", "revid": "1543377", "url": "https://it.wikipedia.org/wiki?curid=69319", "title": "Gary Gygax", "text": "\u00c8 conosciuto soprattutto per avere creato, insieme a Dave Arneson, il gioco di ruolo fantasy \"Dungeons &amp; Dragons\", e per aver fondato, con Don Kaye, la compagnia Tactical Studies Rules.\nNegli anni sessanta Gygax cre\u00f2 e organizz\u00f2 un club di wargame medievale e fond\u00f2 la convention di giochi Gen Con. Nel 1971 cre\u00f2 il wargame tridimensionale \"Chainmail\" di ambientazione medievale. Insieme al suo amico di infanzia Don Kaye fond\u00f2 nel 1973 la Tactical Studies Rules (generalmente nota come TSR). L'anno seguente insieme a Dave Arneson cre\u00f2 il gioco di ruolo \"Dungeons &amp; Dragons\", basato sul suo lavoro su \"Chainmail\" e includendo elementi dei suoi romanzi fantasy preferiti. Nello stesso anno fond\u00f2 la rivista \"Dragon\" dedicata al nuovo gioco. Nel 1977 inizi\u00f2 a lavorare su \"Advanced Dungeons &amp; Dragons\", una versione espansa di \"Dungeons &amp; Dragons\". Gygax scrisse numerosi manuali e moduli di avventura per \"Dungeons &amp; Dragons\". Nel 1983 lavor\u00f2 per licenziare la linea di prodotti di \"D&amp;D\" in una serie animata di successo.\nDopo aver lasciato la TSR nel 1985 per disaccordi con il nuovo socio di maggioranza, Gygax continu\u00f2 a creare indipendentemente giochi di ruolo, cominciando nel 1992 con il regolamento generico \"Dangerous Journeys\" in 1992. Nel 1999 pubblic\u00f2 \"Lejendary Adventure\". Nel 2005 venne coinvolto nello sviluppo del gioco di ruolo \"Castles &amp; Crusades\", concepito come un ibrido tra la terza edizione di \"Dungeons &amp; Dragons\" e il sistema originale concepito da Gygax.\nSi \u00e8 sposato due volte e ha avuto sei figli. Nel 2004 soffr\u00ec due ictus, evitando di stretta misura un infarto, successivamente gli venne diagnosticato un aneurisma dell'aorta addominale, che nel marzo 2008 fu la causa della sua morte.\nBiografia.\nGary Gygax nacque a Chicago a pochi isolati dallo stadio di baseball di Wrigley Field il 27 luglio 1938, il padre, Ernst Gygax, era un immigrante svizzero e violinista della Chicago Symphony Orchestra. Gygax trascorse la sua prima infanzia a Chicago, ma nel 1946, dopo che era rimasto coinvolto in una rissa con una grossa banda di ragazzi, suo padre decise di trasferirsi a Lake Geneva, dove la famiglia materna di Gygax risiedeva dall'inizio del diciannovesimo secolo.\nNell'infanzia e da teenager, svilupp\u00f2 una passione per i giochi e un apprezzamento per la narrativa fantasy e fantascientifica. All'et\u00e0 di cinque anni giocava a giochi di carte come \"pinnacolo\" e a scacchi. All'et\u00e0 di dieci anni giocava con gli amici a quelli che adesso verrebbero chiamati giochi di ruolo dal vivo, arbitrati da uno di loro. Le riviste pulp di suo padre lo introdussero alla narrativa fantasy e di fantascienza. Il suo interesse nei giochi, unito a un apprezzamento per la storia, lo condussero infine nel 1953 ai wargame tridimensionali, insieme al suo miglior amico, Don Kaye. Da teenager Gygax e Kaye progettarono le loro proprie regole per soldatini di piombo, una vasta collezione di miniature in scala 54\u00a0mm e 70\u00a0, e usavano \"ladyfingers\" (piccoli petardi) per simulare le esplosioni.\nGygax non termin\u00f2 le scuole superiori e per un certo periodo fece lavori occasionali, ma a 19 anni torn\u00f2 a Chicago per frequentare le classi serali. Segu\u00ec anche alcuni corsi di antropologia alla University of Chicago. L'anno seguente si spos\u00f2 con Mary Jo Powell. Dal loro matrimonio ebbero cinque figli: Ernest (\"Ernie\"), Lucion (\"Luke\"), Heidi, Cindy ed Elise. Gygax continu\u00f2 a seguire le sue scuole serali ottenendo ottimi voti. Su consiglio dei suoi professori fece domanda di iscrizione alla University of Chicago che lo accett\u00f2, comunque poich\u00e9 era sposato decise piuttosto di accettare invece un posto a tempo pieno come assicuratore.\nNel dicembre 1958, il gioco \"Gettysburg\" della Avalon Hill cattur\u00f2 la sua attenzione. Fu sempre dalla Avalon Hill che ordin\u00f2 le prime mappe esagonali bianche disponibili, che impieg\u00f2 per progettare i propri giochi. Gygax divenne attivo nel fandom e divenne coinvolto nel play-by-mail di \"Diplomacy\" per il quale progett\u00f2 le proprie varianti. Gygax venne a sapere del libro sul wargame tridimensionale di H. G. Wells, \"Piccole guerre\" (\"Little Wars\") e de libro di Fletcher Pratt \"Naval Wargame\". Per il 1965 era attivo nel wargame tridimensionale e scrisse molti articoli sull'argomento. Gygax cerc\u00f2 modi innovativi di generare numeri casuali e non us\u00f2 solo dadi a sei facce, ma anche dadi di tutte e cinque le forme platoniche, che scopr\u00ec ed ordin\u00f2 da un catalogo di forniture per scuole.\nNel 1967, si trasfer\u00ec con la famiglia a Lake Geneva. Eccetto per pochi mesi che, dopo il suo divorzio, trascorse in Clinton, e il periodo a Hollywood quando fu a capo del dipartimento intrattenimento della TSR, risiedette a Lake Geneva per il resto della sua vita.\nWargame.\nNegli anni sessanta Gygax lavor\u00f2 come assicuratore per il Firemen's Fund a Lake Geneva. Nel 1966 Gygax fond\u00f2 con Bill Speer e Scott Duncan la International Federation of Wargamers (IFW). La IFW, che venne creata combinando diversi club di wargame preesistenti, aveva l'obiettivo di promuovere l'interesse nei wargame (specialmente quelli ambientati nel medioevo) e forn\u00ec un forum internazionale per giocatori di wargame. Nel 1967, Gygax organizz\u00f2 una riunione di una ventina di persone nello scantinato di casa sua, questo incontro divenne noto come \"Gen Con 0\". Nel 1968, Gygax affitt\u00f2 per 50 dollari la Horticultura Hall di Lake Geneva, per organizzare la prima convention di giochi Lake Geneva Convention, abbreviata in Gen Con. La Gen Con \u00e8 attualmente la pi\u00f9 grossa convention di gioco del Nord America. Gygax incontr\u00f2 Dave Arneson, il futuro co-creatore di \"Dungeons &amp; Dragons\", alla seconda Gen Con nell'agosto 1969.\nInsieme a Don Kaye, Mike Reese, e Leon Tucker, Gygax cre\u00f2 nel 1965 una compagnia dedicata alle miniature militari chiamata Lake Geneva Tactical Studies Association (LGTSA), con la sua prima sede nello scantinato della casa di Gygax. Nel 1969, Gygax fond\u00f2 il capitolo Castle &amp; Crusade Society della IFW. Gary lasci\u00f2 il lavoro di assicuratore e divenne un calzolaio per avere pi\u00f9 tempo per seguire i suoi interessi nel gioco. Nel 1970, inizi\u00f2 a lavorare come curatore editoriale capo per la Guidon Games, un editore di wargame, per il quale nel 1971 produsse i giochi da tavolo \"Alexander the Great\" e \"Dunkirk \". Nel 1968, Gygax e Jeff Perren, proprietario di un negozio di giochi, scrissero \"Chainmail\", un regolamento di wargame tridimensionale che simulava combattimenti a livello tattico nell'era medievale, che venne pubblicato nel 1971. Gygax collabor\u00f2 anche con Dave Arneson sul regolamento del wargame navale \"Don't Give Up the Ship!\"\nGygax aggiunse alla regole della seconda edizione di \"Chainmail\" del 1972 un supplemento fantasy. Queste includevano guerrieri che erano mostri di razze non umane tratte dalle opere di Tolkien e da altre fonti. Includevano anche regole per personaggi individuali eroici, come maghi. Infine includevano sedici incantesimi che potevano essere usati per influenzare una battaglia, pi\u00f9 due \"proiettili\" (palla di fuoco e fulmine). Dave Arneson adott\u00f2 le regole modificate per la sua campagna fantasy Blackmoor. Mentre visitava Lake Geneva nel 1972, Arneson arbitr\u00f2 una partita fantasy usando le nuove regole e Gygax vide immediatamente il potenziale del gioco di ruolo.\nLavorando sulla versione di \"Chainmail\" modificata da Arneson per la sua campagna Blackmoor, Gygax e Arneson collaborarono alla creazione di \"The Fantasy Game\", il gioco di ruolo che divenne \"Dungeons &amp; Dragons\". Le regole per simulare la magia furono ispirate alle opere dello scrittore Jack Vance, e il sistema nel suo complesso fu basato sulle opere di Robert E. Howard, L. Sprague de Camp e Fritz Leiber. Nel 1973 Gygax si licenzi\u00f2 e propose il gioco alla Avalon Hill, che rifiut\u00f2 la sua offerta.\nTSR.\nGygax lasci\u00f2 la Guidon Games nel 1973 e, con Don Kaye come socio, fond\u00f2 in ottobre la casa editrice Tactical Studies Rules (successivamente nota come TSR). I due uomini investirono ciascuno 1000 dollari \u2014 Kaye prese in prestito 1000 dollari da una polizza di assicurazione sulla vita - per finanziare la TSR. Comunque il capitale era insufficiente per poter pubblicare le regole di \"Dungeons &amp; Dragons\" e preoccupati che altre compagnie potessero pubblicare prima di loro un progetto simile, i due convinsero Brian Blume a unirsi alla TSR come terzo socio. Le nuove finanze furono sufficienti a pubblicare \"Dungeons &amp; Dragons\". Gygax lavor\u00f2 alle regole per altri wargame tridimensionali e giochi da tavolo, tra cui \"Cavaliers and Roundheads\" (un gioco sulla guerra civile inglese, con Jeff Perren), \"Classic Warfare\" (Periodo antico, dal 1500 a.C. al 500), \"Tractics\" (seconda guerra mondiale fino a circa il 1965, con Mike Reese e Leon Tucker), e \"Warriors of Mars\".\n\"Dungeons &amp; Dragons\" venne pubblicato per la prima volta dalla TSR nel gennaio 1974 in set in scatola, in una tiratura di 1000 copie, assemblata a mano nella casa di Gygax, che venne venduta completamente in meno di un anno. Quello stesso anno Gygax cre\u00f2 la rivista \"The Strategic Review\" con se stesso come curatore editoriale, e quindi assunse Tim Kask per assisterlo nella transizione di questa rivista a \"The Dragon\", con Gygax come scrittore, colonnista ed editore (dal 1978 al 1981). \"The Dragon\" debutt\u00f2 nel giugno 1976 e Gygax comment\u00f2 anni dopo: \"Quando decisi che \"The Strategic Review\" non era il giusto mezzo, assunsi Tim Kask come curatore editoriale per la Tactical Studies Rules, e battezzai la nuova pubblicazione che avrebbe dovuto produrre \"The Dragon\", pensai che infine avremmo avuto un grande periodico al servizio degli entusiasti del gioco in tutto il mondo... In nessun momento pensai che sarebbe stato un cos\u00ec grande successo o che sarebbe durato cos\u00ec a lungo.\" Gygax scrisse i supplementi \"Greyhawk\", \"Eldritch Wizardry\" e il gioco \"Swords &amp; Spells\" per \"Dungeons &amp; Dragons\". Con Brian Blume progett\u00f2 anche il gioco di ruolo di ambientazione western \"Boot Hill\" nel 1975. Il Dungeons &amp; Dragons Basic Set, una variante del regolamento originale di \"Dungeons &amp; Dragons\" indirizzata ai giocatori pi\u00f9 giovani, curata da J. Eric Holmes, venne pubblicata nel 1977.\nNel 1975, Gygax e Kaye avevano solo 36 anni e Kaye non aveva specificato nulla nelle sue volont\u00e0 riguardo al suo terzo della compagnia. Quando scomparve improvvisamente nel gennaio 1975 per un attacco di cuore, la sua quota della TSR pass\u00f2 a sua moglie, una donna che Gygax descrisse come \"meno che socievole... Dopo la morte di Don scaric\u00f2 tutto il materiale della Tactical Studies Rules sul mio porticato. Sarebbe stato impossibile gestire una ditta con lei coinvolta come partner.\" N\u00e9 Gygax, n\u00e9 Blume avevano le risorse per comprare la quota posseduta dalla vedova di Kaye e Blume persuase Gygax a permettere a suo padre, Melvin Blume, di comprarle e assumere il posto di Kaye come partner. Successivamente Biran Blume persuase Gygax a permettere a suo fratello, Kevin Blume, di rilevare le quote da Melvin. Questo diede ai fratelli Blume la quota di controllo della TSR\nAdvanced Dungeons &amp; Dragons.\nNel 1977 venne pubblicata una nuova edizione di \"Dungeons &amp; Dragons\", con la pubblicazione del \"Monster Manual\", che fu il primo libro dell\"Advanced Dungeons &amp; Dragons\". Il nuovo regolamento anche se simile, era incompatibile con il vecchio \"Dungeons &amp; Dragons\" e in conseguenza di ci\u00f2 \"D&amp;D\" e \"AD&amp;D\" divennero due linee distinte di prodotto.\nGygax scrisse diversi manuali base dell\"Advanced Dungeons &amp; Dragons\": \"Players Handbook\", \"Dungeon Masters Guide\", \"Monster Manual,\" \"Monster Manual II\", \"Unearthed Arcana\" e \"Oriental Adventures\". Gygax scrisse o collabor\u00f2 alla scrittura di diverse avventure per AD&amp;D e D&amp;D, tra cui \"The Keep on the Borderlands\", \"Tomb of Horrors\", \"Expedition to the Barrier Peaks\", \"The Temple of Elemental Evil\", \"Forgotten Temple of Tharizdun\", \"Mordenkainen's Fantastic Adventure\", \"Isle of the Ape\", e tutti e sette moduli che saranno successivamente combinati nella \"Queen of the Spiders\". Nel 1980 venne pubblicato il libretto \"World of Greyhawk Fantasy World Setting\" che presentava la campagna Greyhawk, che Gygax masterizzava da lungo tempo e nel 1983 venne espansa nel set in scatola \" World of Greyhawk Fantasy Game Setting\". Nel 1980 le vendite di \"Dungeons &amp; Dragons\" raggiungero gli 8,5 milioni di dollari. Gygax assistette anche nella scrittura del gioco di ruolo di fantascienza \"Gamma World\" nel 1981 e fu un coautore dell'avventura \"Legion of Gold\" per questo regolamento.\nNel 1979 uno studente della Michigan State University, James Dallas Egbert III, scomparve, apparentemente perso nei tunnel dell'impianto di riscaldamento della scuola mentre giocava una versione live di \"D&amp;D\" e il fatto attrasse l'attenzione negativa dei media. Nel 1982 il figlio di Patricia Pulling si suicid\u00f2 e questa accusando \"D&amp;D\" di esserne la causa form\u00f2 l'organizzazione B.A.D.D. (Bothered About Dungeons &amp; Dragons) per attaccare il gioco e la compagnia che lo pubblicava. Gygax difese il gioco in una puntata di \"60 Minutes\", trasmessa nel 1985.\nQuando cominciarono ad arrivare minacce di morte gli uffici della TSR Gygax assunse una guardia del corpo. Comunque nel 1982 le vendite annuali di \"D&amp;D\" arrivarono a 16 milioni di dollari e nel gennaio 1983, il \"The New York Times\" ipotizz\u00f2 che \"Dungeons &amp; Dragons\" avrebbe potuto essere \"il grande gioco degli anni 1980\" come il \"Monopoly\" era stato emblematico della Grande Depressione.\nAll'inizio degli anni ottanta Gygax e Mary Jo divorziarono e questi si trasfer\u00ec per un breve periodo a Clinton nell'Illinois.\nDopo la divisione della TSR in TSR, Inc., e TSR Entertainment, Inc., nel 1983, Gygax divenne presidente e presidente del Consiglio di amministrazione della TSR, Inc., e presidente della TSR Entertainment, Inc. Gygax si rec\u00f2 a Hollywood in rappresentanza della TSR Entertainment, Inc., che successivamente divenne Dungeons &amp; Dragons Entertainment Corp., dove divenne coproduttore del cartone animato \"\"Dungeons &amp; Dragons\" cartoon series\" per la CBS. La serie fu prima nella sua fascia di trasmissione per due anni.\nUna delle creazioni di Gygax in questo periodo fu \"Dragonchess\", una variante fantasy tridimensionale degli scacchi pubblicata sul numero di agosto 1985 di \"Dragon\". Viene giocata su tre scacchiere 8x12 poste una sopra l'altra, quella in cima rappresenta il cielo, quella in mezzo il suolo e quella in fondo il sottosuolo. I pezzi sono personaggi e mostri ispirati all'ambientazione di \"Dungeons &amp; Dragons setting\": re, mago, paladino, chierico, dragone, grifone, olifante, eroe, ladro, elementale, basilisco, unicorno, nano, sylph e guerriero.\nAbbandono della TSR.\nDurante il suo periodo a Hollywood, Gygax lasci\u00f2 la gestione abituale delle operazioni della TSR ai suoi colleghi del consiglio di amministrazione, Kevin and Brian Blume. Nel 1984 scopr\u00ec che la TSR era in serie difficolt\u00e0 finanziarie. Per quando riuscii a ritornare nel Wisconsin nel 1984 la compagnia era indebitata per 1,5 milioni di dollari. A questo punto assunse Lorraine Williams per gestire la compagnia e organizz\u00f2 la rimozione di Kevin Blume come CEO nel 1984. Ma successivamente i fratelli Blume vendettero la loro quota di maggioranza nella compagnia a Lorrain Williams. Per quest'epoca era evidente che Gygax e Williams avevano visioni differenti del futuro della TSR e Gygax port\u00f2 la TSR in corte in un tentativo di bloccare la vendita delle quote dei Blume alla Williams, ma venne sconfitto. Nell'ottobre 1985 il consiglio di direzione della TSR rimosse Gygax come presidente della compagnia e presidente del consiglio di amministrazione. Rimase nel consiglio di amministrazione come direttore e non fece ulteriori tentativi di contribuire agli sforzi creativi della compagnia. Le vendite di \"Dungeons &amp; Dragons\" raggiunsero i 29 milioni di dollari nel 1985, ma Gygax pensando di non avere un futuro alla TSR lasci\u00f2 la compagnia il 31 dicembre 1985.\nPrima di lasciare la TSR, Gygax aveva scritto due romanzi di Gord the Rogue per la serie Greyhawk Adventures: \"Saga of Old City\" (il primo romanzo ambientato in Greyhawk) e \"Artifact of Evil\". Secondo i termini del suo accordo con la TSR Gygax mantenne i diritti su Gord the Rogue cos\u00ec come tutti i personaggi di \"Dungeons &amp; Dragons\" il cui nome era un anagramma o gioco di parole su suo proprio nome (per esempio, Yrag e Zagyg). Comunque perse i diritti su tutti i suoi altri lavori, inclusa l'ambientazione Greyhawk e i nomi di tutti personaggi che aveva usato nel materiale della TSR, come Mordenkainen, Robilar, e Tenser. Nell'ottobre 1986 Gygax diede le dimissioni da tutte le sue posizioni nella TSR e arriv\u00f2 a un accordo per le sue dispute legali nel dicembre 1986.\nDopo la TSR.\nImmediatamente dopo aver lasciato la TSR Gygax aiut\u00f2 a formare la compagnia New Infinities Productions, e divenne il presidente del consiglio di amministrazione e capo del comitato creativo nell'ottobre 1986. Frank Mentzer e Kim Mohan furono progettisti esecutivi e con Gygax formarono il comitato creativo.\nIl primo lavoro di Gygax per la New Infinities Productions fu il gioco di ruolo di fantascienza fu \"Cyborg Commando\", scritto con Mohan e Mentzer e pubblicato nel 1987. Il progetto successivo di Gygax fu un nuovo gioco di ruolo fantasy in un'ambientazione che comprendeva diversi generi intitolato \"Dangerous Journeys\".. Originariamente avrebbe dovuto intitolarsi \"Dangerous Dimensions\", ma il nome venne cambiato in \"Dangerous Journeys\" in risposta a una citazione della TSR, perch\u00e9 l'abbreviazione \"DD\" sarebbe stata troppo simile \"D&amp;D\".) Gygax fu l'autore di tutti i prodotti della linea \"Dangerous Journeys\", inclusi \"Mythus\", \"Mythus Magick\" e \"Mythus Bestiary\". Quando il prodotto venne pubblicato dalla Game Designers' Workshop, la TSR fece immediatamente causa per violazione del copyright. Venne infine raggiunto un accordo extragiudiziale e la TSR compr\u00f2 i diritti completi del sistema \"Dangerous Journeys\" dalla New Infinities e quindi chiudendo definitivamente l'intero progetto.\nNell'agosto 1986 Gygax ebbe un quinto figlio, Alexander, da Gail Carpenter, che spos\u00f2 un anno dopo. Tra il 1986\u20131988, Gygax scrisse altri romanzi di Gord the Rogue, pubblicati dalla New Infinities Productions: \"Sea of Death\" (1987), \"City of Hawks\" (1987), e \"Come Endless Darkness\" (1988). Comunque per il 1988 Gygax non era contento con la direzione in cui la TSR stava portando il \"suo\" mondo di Greyhawk. In una dichiarazione letterale che il suo vecchio mondo era morto e volendo rompere in maniera pulita con tutte le cose legate a Greyhawk, Gygax distrusse la sua versione di Oerth nel romanzo finale di Gord il ladro, \"Dance of Demons\". In questo periodo Gygax lavor\u00f2 anche con Flint Dille sui \"Sagard the Barbarian Books\", cos\u00ec come su \"Role-Playing Mastery\" e sul suo seguito, \"Master of the Game\". Gygax scrisse anche diverse storie brevi. Negli novanta scrisse tre altri romanzi pubblicati dalla Penguin/Roc e pi\u00f9 tardi ristampati dalla Paizo Publishing: \"The Anubis Murders\", \"The Samarkand Solution\", and \"Death in Delhi\". La Paizo Publishing pubblic\u00f2 anche il romanzo \"perduto\" di Gygax, \"Infernal Sorceress\". Nel 1994, fu l'autore principale di sei numeri della rivista di 64 pagine \"Mythic Masters\". Nel 1995, inizi\u00f2 a lavorare su un nuovo videogioco, ma per il 1999 il progetto era diventato un libro e venne pubblicato come il gioco di ruolo \"Lejendary Adventure\". Scrisse la prefazione per l'avventura del 1998 \"Return to the Tomb of Horrors\". Gygax lavor\u00f2 anche su diverse pubblicazioni per il d20 System sotto la Open Game License. Queste includono il modulo di avventura \"A Challenge of Arms\"; un libro oggetti magici \"The Weyland Smith &amp; Company Giant Fun Catalog\" e i libri della serie \"The Slayer's Guide to Dragons\". Tra il 2002\u20132006, Gygax lavor\u00f2 alla serie Gygaxian Fantasy Worlds della Troll Lord Games come autore principale dei volumi I\u2013III e curatore editoriale dei volumi IV\u2013VII.\nNegli ultimi anni Gygax prest\u00f2 la sua voce a cartoni animati e videogiochi, incluso il doppiare s\u00e9 stesso nell'episodio \"Il gioco del Se Fossi...\" di \"Futurama\" trasmesso nel 2000. Gygax fu anche il narratore come Dungeon Master ospite nella serie di avventure Delera's Tomb del MMORPG \"\".\nNel 2003, Gygax annunci\u00f2 che stava lavorando con Rob Kuntz alla pubblicazione dell'originale con dettagli fino ad allora inediti di \"Castle Greyhawk\" e \"the city of Greyhawk\" in 6 volumi, sebbene il progetto avrebbe usato le regole di \"Castles and Crusades\" piuttosto che quelle di \"D&amp;D\". Poich\u00e9 la Wizards of the Coast, che aveva comprato la TSR nel 1997, possedeva ancora tutti i diritti sul nome \"Greyhawk\", Gygax cambi\u00f2 il nome da Castle Greyhawk a \"Castle Zagyg\", un omofono invertito del suo nome. Gygax cambi\u00f2 anche il nome della vicina citt\u00e0 in \"Yggsburgh\", un gioco di parole sulle iniziali \"E.G.G.\"\nQuesto progetto si dimostr\u00f2 pi\u00f9 impegnativo di quello che Gygax e Kuntz avevano previsto. Nel momento in cui avevano smesso di lavorare sulle loro campagne il castello comprendeva 50 livelli di passaggi astutamente complessi e migliaia di stanze e trappole. Questo pi\u00f9 i piani per la citt\u00e0 di Yggsburgh e le aree con incontri al di fuori del castello erano evidentemente troppi per essere contenuti nei sei volumi previsti. Gygax decise di comprimere i sotterranei del castello in tredici livelli, la dimensione dell'originale Castle Greyhawk nel 1973 amalgamando il meglio di quello che poteva essere raccolto da raccoglitori e scatole di vecchie note. Comunque n\u00e9 Gygax, n\u00e9 Kunz avevano conservato piani dettagliati esaustivi. Dato che spesso avevano inventato i dettagli sul momento, nel corso delle sessioni di gioco, di solito buttavano gi\u00f9 solo una mappa man mano che giocavano, con note occasionali sui mostri, tesori e trappole. Queste mappe abbozzate contenevano solo abbastanza dettagli perch\u00e9 i due si assicurassero che le loro creazioni indipendenti collimassero. Anche ricreare la citt\u00e0 era una sfida. Sebbene Gygax conservasse le vecchie mappe della citt\u00e0 originale, tutti i suoi lavori pubblicati in precedenza erano di propriet\u00e0 della Wizard of the Coast, cos\u00ec avrebbe dovuto creare la citt\u00e0 da zero, pur mantenendo il \"look and feel\" dell'originale.\nAnche questo lento e laborioso processo si arrest\u00f2 completamente nell'aprile 2004, quando Gygax soffr\u00ec un serio ictus. Tornato alla sua tastiera dopo sette mesi di convalescenza, la sua produzione venne ridotta da 14 ore di lavoro al giorno a solo una o due ore. Kuntz dovette ritirarsi a causa di altri progetti, ma continu\u00f2 a lavora su un modulo d'avventura che venne stampato insieme al primo libro. In queste circostanze il lavoro sul progetto di Castle Zagyg continu\u00f2 ancora pi\u00f9 lentamente, sebbene Jeffrey Talanian fosse subentrato ad aiutare Gygax. Infine, nel 2005, la Troll Lord Games pubblic\u00f2 il Volume I, \"Castle Zagyg: Yggsburgh\". Questo manuale a copertina rigida di 256 pagine contiene i dettagli sulla citt\u00e0 originale di Gygax, le sue personalit\u00e0 e la sua politica, e oltre 30 incontri fuori dalla citt\u00e0. Pi\u00f9 tardi quello stesso anno la Troll Lord Games pubblic\u00f2 anche \"Castle Zagyg: Dark Chateau\", il modulo d'avventura scritto per Yggsburgh setting da Rob Kuntz.\nIl catalogo pubblicato nel 2005 indicava che altri volumi sarebbero seguiti a breve, ma solo nel 2008 venne pubblicato il secondo volume, \"Castle Zagyg: The Upper Works\". Questo descriveva i dettagli del castello al di sopra del suolo, agendo da \"teaser\" per i volumi che avrebbero dettagliato i sotterranei. Comunque, Gygax scomparve nel marzo 2008 prima della pubblicazione di altri lavori. Dopo la sua morte la Gygax Games (sotto il controllo della vedova di Gygax) prese in mano il progetto, ma al 2011 non sono stati pubblicati ulteriori volumi del progetto Castle Zagyg.\nVita personale.\nFin da giovane Gygax \u00e8 stato un cacciatore e sapeva tirare sia con armi da fuoco, che con arco. Fu anche un avido collezionista di armi da fuoco e in vari momenti della sua vita possedette diversi fucili, fucili a canna liscia, e pistole.\nGygax spos\u00f2 la sua prima moglie, Mary Jo Gygax, nel 1958. Per il 1961 avevano due figli che pi\u00f9 tardi avrebbero assistito nel playtestare \"Dungeons &amp; Dragons\". Seguirono altri tre figli prima del divorzio all'inizio degli anni ottanta Il 15 agosto 1987, lo stesso giorno del cinquantesimo anniversario di nozze dei suoi genitori, spos\u00f2 la sua seconda moglie, Gail Carpenter, e insieme a lei ebbe il sesto e ultimo figlio. Al 2005 Gygax aveva sette nipoti.\nGygax entr\u00f2 in un semiritiro dopo aver sofferto un ictus il 1\u00ba aprile 2004 e per poco non soffr\u00ec un infarto dopo aver ricevuto le medicine sbagliate Per tutta la sua vita \u00e8 stato un fumatore di sigarette, ma pass\u00f2 ai sigari dopo l'ictus. Alla fine del 2005 gli venne diagnosticato un aneurisma dell'aorta addominale non operabile. Nonostante il suo carico di lavoro ridotto, Gygax continu\u00f2 a essere attivo nella comunit\u00e0 di gioco e contribu\u00ec regolarmente ai forum di discussione come Dragonsfoot ed EN World.\nGygax mor\u00ec il mattino del 4 marzo 2008 nella sua casa di Lake Geneva all'et\u00e0 di 69 anni.\nRiconoscimenti e onori.\nCome \"padre del gioco di ruolo\" ricevette molti onori, premi e tributi legati al gioco:"}
{"id": "69321", "revid": "339392", "url": "https://it.wikipedia.org/wiki?curid=69321", "title": "Rifondazione Comunista", "text": ""}
{"id": "69323", "revid": "729019", "url": "https://it.wikipedia.org/wiki?curid=69323", "title": "Isole Pelagie", "text": "Le isole Pelagie (\"\u00ecsuli Pilagg\u00ee\" in siciliano) sono un arcipelago dell'Italia, in Sicilia, il pi\u00f9 meridionale d'Italia.\nChiamate in antichit\u00e0 \"Pelagies\" (dal greco antico \u03c0\u03ad\u03bb\u03b1\u03b3\u03bf\u03c2 \"p\u00e8lagos\", ossia \"mare aperto\"), costituiscono amministrativamente il comune di Lampedusa e Linosa (nel libero consorzio comunale di Agrigento), istituito nel 1878, che comprende cinque tra isole, isolotti e scogli e cio\u00e8 Lampedusa, Linosa, Lampione, isola dei Conigli e lo scoglio del Sacramento, di cui solo Lampedusa e Linosa sono abitate.\nGeografia.\nSituate nel mezzo del mar Mediterraneo, tra le coste tunisine e siciliane, rappresentano la punta meridionale della Repubblica Italiana, ma geologicamente due di queste (Lampedusa e Lampione) appartengono al continente africano. Insieme per esempio alle Canarie, alle Azzorre o all'Indonesia rappresentano un raro caso di arcipelago transcontinentale.\nL'isola pi\u00f9 grande \u00e8 Lampedusa (con adiacente la piccola isola dei Conigli) con circa 20 km\u00b2 di superficie ed \u00e8 anche la pi\u00f9 popolosa delle tre ( abitanti). La seconda isola per estensione \u00e8 Linosa, mentre la pi\u00f9 piccola \u00e8 la disabitata Lampione. In tutto contano circa abitanti. La vegetazione \u00e8 ovunque brulla e le coste particolarmente alte e frastagliate. L'altitudine massima dell'arcipelago si trova a Linosa (isola di origine vulcanica) e pi\u00f9 precisamente nel \"monte Vulcano\" (195 m s.l.m.). Nel ventunesimo secolo rappresentano, insieme alla Calabria ionica, l'unico sito, in Italia, di regolare riproduzione delle tartarughe marine \"Caretta caretta\"."}
{"id": "69326", "revid": "125911609", "url": "https://it.wikipedia.org/wiki?curid=69326", "title": "Piero Angela", "text": "Noto soprattutto come ideatore e presentatore di trasmissioni di divulgazione in stile anglosassone, con cui ha dato vita a un filone documentaristico della televisione italiana, e per il suo giornalismo scientifico anche espresso in numerose pubblicazioni saggistiche, incominci\u00f2 la carriera come cronista radiofonico, divenendo poi inviato e affermandosi successivamente come conduttore del telegiornale Rai.\nBiografia.\nPiero Angela ha scritto che la razionalit\u00e0 gli fu insegnata da suo padre, il medico antifascista Carlo Angela, insignito della medaglia dei Giusti tra le nazioni. Secondo il collega Gigi Marzullo \u00abil suo perfetto autocontrollo e la sua compassata cordialit\u00e0 riflettono in parte la sua indole schiva e in parte sono iscritte nel codice genetico di questo piemontese educato alla razionalit\u00e0 e alla tolleranza\u00bb. Lo stesso Angela ha dichiarato di aver ricevuto \u00abun'educazione molto piemontese: molto rigida, con principi molto severi, tra cui quello di tenersi un passo indietro sempre, mai esibire\u00bb. D'altro canto, con riferimento alla propria istruzione scolastica, egli ha scritto:\nHa frequentato il liceo classico a Torino. Piero Angela \u00e8 agnostico.\nMusica.\nAll'et\u00e0 di sette anni incominci\u00f2 a prendere lezioni private di pianoforte, sviluppando in seguito il suo interesse per la musica jazz. A vent'anni, nel 1948, si produsse con il nome di \"Peter Angela\" in varie \"jam session\" nei jazz-club torinesi.\nNello stesso anno fu notato dall'allora giovane impresario Sergio Bernardini che lo invit\u00f2 a suonare nella serata inaugurale della Capannina di Viareggio. Nei primi anni cinquanta form\u00f2, insieme con il batterista Franco Mondini, un trio jazz in cui si alternarono vari contrabbassisti. Al trio si aggiunsero spesso solisti di richiamo, quali ad esempio Nini Rosso, Franco Pisano, Nunzio Rotondo e l'ex cornettista di Duke Ellington, Rex Stewart. Insieme con Mondini, Angela avrebbe poi fatto parte per qualche tempo del quartetto di Rotondo. Ha suonato anche con Franco Cerri, di cui era amico e del quale ha raccontato che nel 1946, non potendo comprare il biglietto, andava a sentire i concerti da fuori, raggiungendo in bicicletta il retro del locale torinese in cui si esibiva con Gorni Kramer e il Quartetto Cetra. Nel frattempo assunto in Rai, nel 1952 cess\u00f2 l'attivit\u00e0 musicale professionistica per dedicarsi al giornalismo.\nNonostante abbia abbandonato da allora l'attivit\u00e0 musicale professionistica, Piero Angela \u00e8 rimasto un cultore del jazz e solitamente, quando una trasmissione da lui condotta tocca argomenti in qualche modo connessi con la musica come per esempio i fenomeni acustici, coglie l'occasione per esibirsi al pianoforte e suonare insieme a noti jazzisti professionisti.\nGiornalismo.\nIl primo incarico nell'ente radiotelevisivo di Stato \u00e8 stato quello di cronista come collaboratore del Giornale Radio. Nel 1954, con l'avvento della televisione, Angela pass\u00f2 al Telegiornale, per il quale fu corrispondente, prima da Parigi, poi da Bruxelles, dal 1955 al 1968. Insieme con Andrea Barbato, nel 1968 fu il conduttore della prima edizione del Telegiornale Nazionale delle 13:30 e nel 1976 fu il primo conduttore del TG2.\nInfluenzato dalla lezione documentaristica di Roberto Rossellini, nel 1968 Piero Angela realizz\u00f2 una serie di documentari dal titolo \"Il futuro nello spazio\", sul tema del programma Apollo; durante le riprese effettuate negli Stati Uniti realizz\u00f2 anche numerosi collegamenti in diretta per la RAI in occasione del lancio del vettore Saturn V che port\u00f2 i primi astronauti sulla Luna. Incominci\u00f2 quindi una lunga attivit\u00e0 di divulgazione scientifica che negli anni successivi lo port\u00f2 a produrre numerose trasmissioni di informazione tra cui \"Destinazione Uomo\" (dieci puntate), \"Da zero a tre anni\" (tre puntate), \"Dove va il mondo?\" (cinque puntate), \"Nel buio degli anni luce\" (otto puntate), \"Indagine sulla parapsicologia\" (cinque puntate), \"Nel cosmo alla ricerca della vita\" (cinque puntate).\nPiero Angela, durante la carriera in RAI, divenne molto amico di Enzo Tortora; sulla tragica vicenda giudiziaria di quest'ultimo disse: \nNel febbraio 2006, alla vigilia delle elezioni politiche, il sito del \"Corriere della Sera\" chiese ai lettori con un sondaggio quale personalit\u00e0 del giornalismo avrebbero preferito per moderare l'imminente dibattito televisivo tra i due candidati premier, Romano Prodi e Silvio Berlusconi. Piero Angela, giornalista per lo pi\u00f9 scientifico, venne indicato al primo posto davanti a una folta schiera di giornalisti politici. Intervistato dal \"Corriere\", Angela si disse non interessato all'incarico. I due moderatori furono poi Clemente Mimun e Bruno Vespa.\nDivulgazione scientifica.\nDall'inizio degli anni settanta Angela si \u00e8 dedicato anche alla realizzazione di programmi di divulgazione: il primo \u00e8 stato \"Destinazione uomo\" nel 1971, una delle prime trasmissioni televisive di tale genere rivolta a un pubblico generalista. A partire dal 1981 ha avuto inizio la serie \"Quark\":\nLa formula di \"Quark\" era al tempo particolarmente innovativa: si misero in campo tutti i mezzi tecnologici a disposizione e le risorse della comunicazione televisiva per rendere familiari i temi trattati: i documentari della BBC e di David Attenborough, i cartoni animati di Bruno Bozzetto usati per spiegare i concetti pi\u00f9 difficili, le interviste con gli esperti esposte nel linguaggio pi\u00f9 chiaro possibile compatibilmente con la complessit\u00e0 degli argomenti, le spiegazioni in studio. Dal programma-base nacquero diversi \"spin-off\", alcuni dei quali tuttora prodotti: documentari naturalistici (\"Quark speciale\" e \"Il mondo di Quark\"), finanziari (\"Quark Economia\") e politici (\"Quark Europa\").\nDel 1984 \u00e8 il suo progetto \"Pillole di Quark\", \"clip\" di trenta secondi su argomenti tecnici, scientifici, educativi, sociali, medici, in onda a orari variabili su Rai 1. Nello stesso anno Angela ha realizzato il primo \"talk show\" con finalit\u00e0 di intrattenimento misto a divulgazione scientifica: sei prime serate in diretta col pubblico dal Foro Italico, con personaggi del mondo della cultura, della scienza, dello spettacolo e dello sport sul palco a interagire con la platea.\nNel 1986 e nel 1987 ha condotto dal Palazzetto dello Sport di Torino, davanti a ottomila spettatori, due prime serate su Rai 1 sui problemi del clima: atmosfera e oceani, cui fecero seguito tre serie televisive che sfruttavano le nuove tecnologie di rappresentazione grafica tramite computer: un viaggio dentro il corpo umano (\"La macchina meravigliosa\", in otto puntate), nella preistoria (\"Il pianeta dei dinosauri\", in quattro puntate), e nello spazio (\"Viaggio nel cosmo\", in sette puntate). Queste serie, realizzate con la collaborazione di suo figlio Alberto, furono tradotte in inglese e vendute in oltre quaranta Paesi europei, americani e asiatici, paesi arabi e Cina inclusi.\nDel 1988 \u00e8 anche \"Quark italiani\", una serie di documentari di natura, ambiente, esplorazione, mondo animale prodotti e realizzati da autori italiani, tra cui lo stesso Alberto Angela, che realizz\u00f2 alcuni documentari in Africa.\nHa descritto nella sua autobiografia le circostanze che portarono a \"Superquark\", quando per contrastare la concorrenza con Mediaset era necessario avere in prima serata un programma \"forte\" che arrivasse fino al Telegiornale della notte: \u00abAlcuni programmi \"pigliatutto\" erano gi\u00e0 cominciati da tempo, e Brando Giordani, allora direttore di Rai 1, mi telefon\u00f2 chiedendomi di fare un \"Quark\" di due ore, anzich\u00e9 di una.\u00bb\nNel 1995 \u00e8 nato infatti \"Superquark\", nel corso del quale, il 4 giugno 1999, sono state \"celebrate\" le duemila puntate del \"Progetto Quark\" e relative filiazioni. Di quello stesso anno sono anche gli \"Speciali di Superquark\", serate monotematiche su argomenti di grande interesse sociale, psicologico e scientifico, e la collaborazione al programma televisivo \"Domenica in\", nel quale Piero Angela \u00e8 stato conduttore di uno spazio dedicato alla cultura. Nel 1997 da una costola di \"Quark\" nasce \"Quark atlante - Immagini dal pianeta\".\nInfine, dal 2000 Piero e Alberto Angela sono autori di \"Ulisse\", programma a puntate monografiche riguardanti scoperte storiche e scientifiche.\nParallelamente all'attivit\u00e0 divulgativa in televisione, Piero Angela ha svolto e svolge tuttora attivit\u00e0 editoriale, sempre a contenuto informativo. Da lungo tempo \u00e8 curatore della rubrica \u00abScienza e societ\u00e0\u00bb sul settimanale \"TV Sorrisi e Canzoni\"; inoltre \u00e8 stato curatore e supervisore del mensile \"Quark\", da lui stesso fondato nel 2001 e sciolto nel 2006 per mancanza di fondi. Il mensile, ispirandosi all'omonima trasmissione televisiva, trattava temi scientifici in maniera accessibile al pubblico. Piero Angela \u00e8 anche autore di oltre trenta libri, molti dei quali tradotti in inglese, tedesco e spagnolo, con una tiratura complessiva di oltre tre milioni di copie.\nStile e ruolo della divulgazione.\nA proposito della sua attivit\u00e0 di divulgatore, Piero Angela ha scritto:\nAngela ha inoltre spiegato che:\nPer comunicare, continua Angela, la divulgazione deve saper affrontare alcuni problemi:\nE aggiunge:\nIl CICAP.\nNel 1989 \u00e8 stato tra i fondatori del CICAP, associazione per il controllo sulle pseudoscienze, nata per promuovere l'educazione scientifica e lo spirito critico, nonch\u00e9 per indagare sull'effettiva esistenza dei presunti fenomeni paranormali. Uno slogan dell'associazione, \u00abBisogna avere sempre una mente aperta, ma non cos\u00ec aperta che il cervello caschi per terra\u00bb, \u00e8 diventato una frase frequentemente attribuita a Piero Angela, sebbene si tratti in realt\u00e0 di un modo di dire gi\u00e0 attribuito ad altre personalit\u00e0 celebri.\nSocio effettivo dell'associazione, nel maggio 2016 ne viene nominato Presidente onorario.\nLa citazione in giudizio per diffamazione.\nNel 2000 Piero Angela fu citato in tribunale per diffamazione da due associazioni omeopatiche (la FIAMO e la SIMO in una causa civile e una penale), in seguito alla trasmissione di \"Superquark\" dell'11 luglio 2000 nella quale era stata accusata la medicina omeopatica di non avere fondamento scientifico certo. Angela, difeso dagli avvocati Giulia Bongiorno e Franco Coppi, fu assolto in entrambe le cause e il giudice riconobbe la non scientificit\u00e0 della disciplina."}
{"id": "69331", "revid": "56046124", "url": "https://it.wikipedia.org/wiki?curid=69331", "title": "The", "text": ""}
{"id": "69337", "revid": "1543377", "url": "https://it.wikipedia.org/wiki?curid=69337", "title": "Vorarlberg", "text": "Il Vorarlberg (in alemanno \"Vorarlbearg\") \u00e8 uno dei nove Stati federati dell'Austria, e il pi\u00f9 occidentale di essi. \nConfina con i cantoni svizzeri dei Grigioni a sud e di San Gallo a ovest, con il Liechtenstein a ovest, con il Land tedesco della Baviera a nord e con il Tirolo a est, affacciandosi per un tratto sul lago di Costanza.\nTerra di confine, \u00e8 lo Stato federato meno tipicamente austriaco del Paese: si distingue dal resto dell'Austria per rientrare quasi interamente nel bacino idrografico del Reno, mentre le altre terre austriache si ritrovano in quello del Danubio; i dialetti di questa regione sono inoltre forme di alemanno, mentre i dialetti parlati dagli altri austriaci sono quasi sempre forme di bavarese.\nGeografia fisica.\nMonti.\nIl Vorarlberg \u00e8 particolarmente montuoso. Le sezioni e sottosezioni alpine che lo interessano sono:\nIl monte pi\u00f9 alto \u00e8 il Piz Buin (3\u00a0312 m), sito lungo il confine con la Svizzera. Altri monti importanti sono: Drusenfluh (2\u00a0830 m), Glatthorn (2\u00a0134 m), Rote Wand (2\u00a0704 m) e Schesaplana (2\u00a0964 m).\nValichi.\nI valichi principali che interessano lo stato sono:\nFiumi e corpi d'acqua.\nIl fiume principale del Vorarlberg \u00e8 il Reno, che forma il confine di Stato con la Svizzera. L'Ill \u00e8 il secondo fiume pi\u00f9 importante e scorre attraverso il Montafon e il Walgau prima di unirsi al Reno a Meiningen. Altri corsi d'acqua importanti sono il Bregenzer Ach e il Dornbirner Ach. Dai monti delle Lechquellen nasce il Lech, che scorre in direzione nord-est verso il Tirolo.\nIl lago pi\u00f9 grande del Voralberg \u00e8 il lago di Costanza, che appartiene allo Stato federato austriaco per l\u201911% della sua superficie totale (28 km di costa). Altri laghi importanti sono i bacini artificiali di \"L\u00fcnersee\" e \"Kopsspeicher\".\nStoria.\nI primi insediamenti del Vorarlberg risalgono al 500 a.C. da parte della trib\u00f9 celtica dei Brigiani. Nel 15 d.C. il territorio fu invaso dai Romani. Nel 260 d.C. vi furono le prime incursioni da parte degli Alemanni che si insediarono definitivamente nel 450 d.C. \nAl VI secolo risale la loro conversione al cristianesimo, per opera principalmente dell'abate irlandese San Colombano e l'opera missionaria evangelizzatrice iniziata dall'abbazia di Luxeuil, e proseguita con le sue fondazioni monastiche nel territorio e attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\" fra cui spiccano quelle del monaco e compagno di Colombano San Gallo e di San Magno.\nNel XIV secolo la signoria locale dei conti di Monfort si sottomise agli Asburgo, impegnati nel tentativo di espandere i loro territori verso l'attuale Svizzera e la Germania meridionale.\nNell'era napoleonica i frammentati territori dell'area di confine fra Svizzera, Austria e Germania furono unificati, furono fondati alcuni cantoni svizzeri e il Vorarlberg rimase all'Austria. Dal 1806 al 1814 il Vorarlberg appartenne al Regno di Baviera. Dopo il crollo della monarchia asburgica, nel 1919 vi fu un referendum per l'annessione alla Svizzera. Nonostante il risultato favorevole l'annessione non ebbe luogo a causa delle esitazioni del parlamento svizzero che non voleva compromettere le relazioni con il neonato Stato austriaco e, in parte, rimettere in discussione l'equilibrio esistente fra i cantoni annettendo un cantone cattolico e di lingua tedesca.\nSuddivisione amministrativa.\nIl Vorarlberg \u00e8 diviso in quattro distretti amministrativi:\nCultura.\nCucina.\nFormaggi e altri prodotti caseari hanno una grande importanza nelle ricette dei piatti tradizionali del Vorarlberg. Tipicit\u00e0 della regione sono: \"K\u00e4sesp\u00e4tzle\" o \"K\u00e4skn\u00f6pfle\" (tagliatelle di farina e uova con formaggio e cipolla), \"Riebel\" (piatto di mais e semola di grano, servito piccante o dolce), \"Fl\u00e4dlesuppe\" (brodo con strisce di frittelle salate), \"Grumpara mit K\u00e4s\" (pasta sfoglia con formaggio), \"\u00d6pfelk\u00fcachle\" (mele cotte nella pasta delle frittelle, condite con zucchero e cannella). Anche il \"Mostbr\u00f6ckle\" (salsiccia in salamoia e affumicata), originario della Svizzera, \u00e8 un prodotto molto popolare.\nFestival ed eventi annuali.\nIl Vorarlberg offre attivit\u00e0 culturali, soprattutto nelle citt\u00e0. Oltre ai teatri e ai cinema, vale la pena menzionare il Seeb\u00fchne con i Bregenzer Festspiele.\nCi sono anche eventi musicali di vari generi, come la Schubertiade a Hohenems e Schwarzenberg, il Montforter Zwischent\u00f6ne a Feldkirch, il Poolbar Festival a Feldkirch e, tra gli altri, il Montafoner Resonanzen. Per quanto riguarda gli spettacoli di teatro e di danza, bisogna menzionare il festival di danza Bregenzer Fr\u00fchling e il festival teatrale Luaga &amp; Losna. Il Vorarlberger Walserherbst, invece, \u00e8 una festa di costumi. \nMusei.\nTra i musei noti nel Vorarlberg ci sono la Kunsthaus Bregenz, il vorarlberg museum di Bregenz, il Museo delle donne di Hittisau, il museo ebraico Hohenems, il FIS Ski Museum Dam\u00fcls e l'Inatura, un museo di storia naturale a Dornbirn.\nArchitettura.\nArchitettura storica e tradizionale.\nLa \"Montafonerhaus\" (casa Montafon) \u00e8 un'architettura tipica del Vorarlberg. Per l'architettura storica, le forme della \"Bregenzerw\u00e4lderhaus\" e della Montafonerhaus sono particolarmente rilevanti. La \"Rheintalhaus\" rappresenta la\u00a0 tradizionale casa rurale a Dornbirn e nelle comunit\u00e0 circostanti nella valle del Reno del Vorarlberg.\nArchitettura moderna e tradizionale.\nLa scena architettonica del Vorarlberg \u00e8 rinomata in tutta Europa soprattutto grazie alla Neue Vorarlberger Bauschule. L'attenzione \u00e8 rivolta a un fertile confronto tra i metodi di costruzione tradizionali e l'interpretazione moderna. La \"Vorarlberger Bauschule\" \u00e8 considerata pioniera della Nuova Architettura Alpina (\"Neue Alpine Architektur\").\nNel \"Werkraum Bregenzerwald\" gli artigiani locali lavorano con diversi materiali e tecniche. Il \"Werkraum Bregenzerwald\" \u00e8 un'associazione regionale di artigiani e commercianti del Bregenzerwald. Riunisce attualmente circa 100 imprese e si offre come piattaforma innovativa per l'artigianato contemporaneo. La sede, accessibile al pubblico, funge da showroom per gli artigiani e da luogo di incontro per la promozione dell\u2019architettura. \u00c8 stato progettato da Peter Zumthor e ha ricevuto il premio di architettura \"Bauherrenpreis\" 2014 e 2015. Inoltre, l'edificio \u00e8 stato inserito nel registro dell'UNESCO per la conservazione del patrimonio culturale immateriale.Nel Vorarlberg ci sono numerosi edifici moderni dedicati alla cultura, al tempo libero e al turismo che hanno ricevuto premi di architettura nazionali e internazionali. Il vorarlberg museum (Cukrowicz Nachbaur Architects) \u00e8 stato premiato, tra gli altri, con l\"'International Architecture Award 2014\", il \"Best Architect's Award 2014\", il \"Vorarlberger Bauherrenpreis 2015\", e l\u2019\"\u00d6sterreichischer Museumspreis 2016\".\nLa Kunsthaus Bregenz, costruita dall'architetto svizzero Peter Zumthor, vincitore del premio Pritzker, ha ricevuto il premio Mies van der Rohe nel 1998.\nIl Festspiel- und Kongresshaus a Bregenz, costruito da Helmut Dietrich e Much Untertrifaller, nel 2007 ha ricevuto il Premio Internazionale di Architettura e nel 2010 il Vorarlberg Bauherrenpreis.\nLa Montforthaus Feldkirch \u00e8 un altro centro di congressi e convegni, progettata da ARGE Hascher &amp; Jehle e Mitiska W\u00e4ger Architekten. \u00c8 stato premiata con il \"Vorarlberg Building Award 2015\" e il premio statale austriaco per l'architettura e la sostenibilit\u00e0 nel 2017.\nNel progetto , sette architetti internazionali hanno collaborato con architetti locali, artigiani e la popolazione locale per costruire sette straordinarie fermate dell'autobus nel comune di Krumbach.\nL'architettura contemporanea del Vorarlberg mira a combinare i materiali tradizionali della regione a sostenibilit\u00e0 ambientale e gusto moderno. Esempi di questo possono essere ravvisati nel vorarlberg museum, il e lo Skyspace Lech. Quest'ultimo \u00e8 stato progettato nel 2014 da James Turell nei pressi di Lech ed \u00e8 stato aperto al pubblico nel settembre 2018.\nEconomia ed infrastrutture.\nIl Vorarlberg \u00e8 una delle prime regioni austriache come sviluppo industriale. Attualmente, rispetto alla tradizionale industria tessile, hanno preso il sopravvento settori come la meccanica di precisione, l'industria elettronica e il turismo con le zone turistiche dell'Arlberg, del Montafon, del Bregenzerwald, Gro\u00dfwalsertal e Kleinwalsertal. \nIstruzione.\nL'Universit\u00e0 di Scienze Applicate del Vorarlberg (in tedesco: \"Fachhochschule Vorarlberg\") a Dornbirn \u00e8 la pi\u00f9 importante e frequentata universit\u00e0 della regione. Originariamente fondata come scuola tecnica nel 1989, ha raggiunto lo status di universit\u00e0 ufficialmente riconosciuta nel 1999. Offre lauree triennali e specialistiche in Economia, Ingegneria e Tecnologia, Design e Lavoro Sociale. Circa 1594 studenti si sono iscritti per il trimestre 2020/21\nTurismo.\nL'industria del turismo impiega un numero considerevole di abitanti del Vorarlberg. Ci sono circa 12.000 dipendenti che lavorano in questo settore, rappresentanti l'11% della forza lavoro totale (107.575 nel 2015). Il flusso turistico \u00e8 leggermente pi\u00f9 elevato in inverno (1,23 milioni nel 2015) che in estate (1,14 milioni nel 2015). I pernottamenti in inverno raggiungono i 5,11 milioni, un numero piuttosto elevato rispetto alla stagione estiva che ne registra circa 3,7 milioni.\nLe regioni turistiche pi\u00f9 visitate sono:\nInverno.\nLe maggiori attrazioni turistiche sono le montagne e le numerose stazioni sciistiche. Nella stagione fredda, gli appassionati di sport invernali trovano le condizioni ideali per praticare sci, sci di fondo, freeride, snowboard, pattinaggio su ghiaccio, gite con i cani da slitta, gite in carrozza, slittino, neve e parchi divertimento.\nLe pi\u00f9 grandi stazioni sciistiche del Vorarlberg includono:\nLe stazioni sciistiche Silvretta Montafon e Arlberg (che si trova in parte in Tirolo) sono le due pi\u00f9 grandi aree sciistiche del Vorarlberg. Il comprensorio sciistico Arlberg \u00e8 la pi\u00f9 grande area sciistica collegata in Austria dalla stagione 2016/17. Offre 305 km di piste e 111 impianti di risalita. Comprende Lech, Z\u00fcrs, Oberlech, Warth, Schr\u00f6cken, Stuben am Arlberg e i comuni tirolesi di Sankt Anton e Sankt Christoph.\nEstate.\nIn estate, gli sport di montagna come l'escursionismo, la mountain bike, l'arrampicata e il trail-running svolgono un ruolo determinante per il turismo del Vorarlberg. In totale, il Vorarlberg ha pi\u00f9 di 5.500 chilometri di sentieri escursionistici posti a diverse altezze per escursionisti esperti e inesperti. Molte aree sciistiche funzionano con funivie durante l'estate, il che le rende ideali per gli alpinisti.\nOltre ad ospitare uno dei Cammini di Santiago, che conduce attraverso il Vorarlberg alla Svizzera attraverso il passo dell'Arlberg, ci sono anche altri percorsi di pellegrinaggio e sentieri tematici. Tra questi i sentieri del lago di Costanza e i percorsi europei di trekking E1, E4 ed E5."}
{"id": "69339", "revid": "4806", "url": "https://it.wikipedia.org/wiki?curid=69339", "title": "Classificazione crostacei", "text": ""}
{"id": "69345", "revid": "767487", "url": "https://it.wikipedia.org/wiki?curid=69345", "title": "Anablepidae", "text": "La famiglia Anablepidae comprende 14 specie di pesci d'acqua dolce.\nDistribuzione e habitat.\nQueste specie vivono in acque dolci o salmastre nell'area dal Messico meridionale al Sud America.\n\"Anableps\".\nDelle 14 specie, raccolte in 3 generi, 3-4 sono di interesse per gli acquariofili. &lt;BR&gt;\nLe specie del genere \"Anableps\" sono chiamate anche \"Pesci quattrocchi\" perch\u00e9 presentano un apparato visivo anatomicamente interessante: gli occhi, ampi e sporgenti, sono divisi orizzontalmente da una membrana e sono dotati di due retine. Questi pesci nuotano con gli occhi posti alla superficie dell'acqua; la retina inferiore riceve la luce dalla parte esposta all'aria, l'altra riceve le informazioni visive provenienti dall'acqua. In tal modo, essi possono avere visione di quanto accade sia sott'acqua che sopra la superficie; ci\u00f2 facilit\u00e0 la loro attivit\u00e0 di predazione degli insetti, di cui si cibano. Per risultare meno visibili a prede e predatori, il dorso \u00e8 pi\u00f9 scuro per mimetizzarsi con il fondo.\nRiproduzione.\nGli anablepidi sono pesci vivipari e partoriscono giovani di dimensioni gi\u00e0 considerevoli (da 1 a 4 cm secondo la specie). Il particolare pi\u00f9 interessante \u00e8 che ogni esemplare nasce mancino o destrorso (negli organi genitali \"gonopodio\" e \"papilla genitale\") e conseguentemente si potr\u00e0 accoppiare solo con un esemplare di sesso e verso opposti. Un maschio mancino si potr\u00e0 accoppiare quindi solo con una femmina destrorsa, e viceversa.\nSpecie.\nLa famiglia degli Anablepidi \u00e8 suscettibile di cambiamenti, anche perch\u00e9 alcuni biologi ritengono che uno dei 3 generi costituisca una famiglia a parte.\n(\"Jenynsia\" apparterrebbe alla famiglia dei \"Jenynsiidae\", anche se lo spostamento tassonomico non \u00e8 ancora ufficiale)."}
{"id": "69357", "revid": "1924342", "url": "https://it.wikipedia.org/wiki?curid=69357", "title": "Nightwish", "text": "I Nightwish sono un gruppo musicale symphonic metal finlandese formatosi nel 1996 a Kitee.\nNati come gruppo acustico su idea dell'attuale tastierista e compositore Tuomas Holopainen, col tempo si sono evoluti toccando svariati generi e influenze musicali. All'inizio della carriera pubblicarono un \"demo\" di musica acustica che li port\u00f2 al contratto con la Spinefarm. Successivamente il loro sound si evolse attraverso svariate influenze musicali fino a giungere al symphonic metal orchestrale di impatto cinematografico.\nBiografia.\nGli esordi.\nI Nightwish nacquero a Kitee, in Finlandia, nel 1996, da un'idea di Tuomas Holopainen durante una serata estiva mentre era nel suo cottage in riva lago con degli amici di infanzia, decise di fondare una band di musica acustica che potesse esprimere attraverso la musica le atmosfere sognanti, malinconiche e intimiste che la sua terra riusciva ad emanare. Chiam\u00f2 questa band Nightwish (letteralmente \"desiderio della notte\"). Essa comprendeva tre membri: oltre a Tuomas Holopainen alla tastiera, vi erano Erno \"Emppu\" Vuorinen alla chitarra acustica e la cantante lirica Tarja Turunen. Sempre nel 1996 pubblicarono un demo intitolato \"Nightwish\" che conteneva le canzoni \"Nightwish\", \"The Forever Moments\" e \"Eti\u00e4inen\". Successivamente seguirono altri pezzi acustici come \"Angels Fall First\", che poi dar\u00e0 il nome al primo album che la band complet\u00f2 nel 1997, anno in cui Jukka Nevalainen si un\u00ec al gruppo per suonare la batteria. Con la sua entrata la chitarra acustica fu sostituita da una elettrica. Nell'aprile di quell'anno registrarono sette canzoni, incluse in un'edizione limitata di \"Angels Fall First\".\nNel maggio dello stesso anno firmarono un contratto con l'etichetta finlandese Spinefarm Records per tre dischi. \"Angels Fall First\" usc\u00ec in novembre, e raggiunse la 31\u00aa posizione nella classifica finlandese. Un singolo intitolato \"The Carpenter\" era gi\u00e0 uscito in precedenza, e raggiunse la posizione numero 8 nella classifica dei singoli in Finlandia. Questo primo lavoro della band contiene brani basati molto pi\u00f9 sulla melodia che sulla velocit\u00e0, differenziandosi dal successivo disco.\nL'affermazione.\nNel 1998 Sami V\u00e4nsk\u00e4 si un\u00ec al gruppo per suonare il basso elettrico. Il loro disco di quell'anno, \"Oceanborn\" raggiunse la quinta posizione in Finlandia e un singolo estratto da esso, \"Sacrament of Wilderness\", raggiunse perfino la cima della classifica tra la fine del 1998 e l'inizio del 1999.\nNel 1999 registrarono il singolo \"Sleeping Sun\", in occasione dell'eclissi in Germania. \nNel 2000 i Nightwish parteciparono alle qualificazioni finlandesi per l'Eurovision Song Contest. Vinsero il voto popolare con la canzone \"Sleepwalker\", ma la giuria giudic\u00f2 diversamente e finirono al terzo posto. In maggio usc\u00ec il loro album \"Wishmaster\", che and\u00f2 direttamente in testa alla classifica finlandese, e vi rimase in quella posizione per due settimane. Quest'ultimo disco presenta, a differenza dei precedenti, una maggiore potenza e velocit\u00e0 di esecuzione, con due brani power metal neoclassico quali \"Crownless\" e \"Wanderlust\". \nNel 2001 i Nightwish registrarono una cover della canzone di Gary Moore \"Over the Hills and Far Away\". Assieme ad un paio di nuove canzoni ed al rifacimento di \"Astral Romance\", gi\u00e0 su \"Angel Fall First\", fu messo in vendita assieme a VHS, DVD e CD con materiale live dal loro album \"From Wishes to Eternity\". Poco dopo Tuomas Holopainen licenzi\u00f2 Sami V\u00e4nsk\u00e4, sostituito da Marco Hietala, proveniente dai Sinergy e membro dei Tarot.\nNel 2002 i Nightwish pubblicarono l'album \"Century Child\", e i singoli \"Ever Dream\" e \"Bless the Child\". La maggiore differenza rispetto agli album precedenti fu l'uso di un'orchestra nella maggior parte delle canzoni, con toni sinfonici e neoclassici, come ad esempio in \"Beauty of The Beast\" e \"The Phantom of The Opera\". \nNel 2003 fu pubblicato un secondo DVD chiamato \"End of Innocence\" e nell'estate dello stesso anno Tarja Turunen si spos\u00f2.\nUn nuovo album, chiamato \"Once\", usc\u00ec il 7 giugno 2004, assieme al singolo da esso estratto \"Nemo\". \"Once\" contiene una canzone in finlandese (come gi\u00e0 \"Er\u00e4maaj\u00e4rvi\" in \"Angels Fall First\"), intitolata \"Kuolema tekee taiteilijan\" (letteralmente \"la morte crea l'artista\"). \"Once\", grazie al gradimento del pubblico, diventa di nuovo disco d'oro e con 150 concerti d\u00e0 inizio al pi\u00f9 grande tour mondiale della band. Il 19 ottobre 2005 esce il singolo \"Sleeping Sun\", una rivisitazione della canzone pubblicata nel 1999. Con esso esce anche un nuovo video.\nL'allontanamento di Tarja e l'avvicendamento con Anette Olzon.\nFinite le registrazioni per il nuovo DVD \"End of an Era\" (2005), i quattro membri dei Nightwish hanno deciso di rompere il legame con Tarja Turunen attraverso una lettera aperta, poich\u00e9 affermavano che suo marito, Marcelo Cabuli, e gli interessi commerciali l'avevano cambiata troppo, fino al punto di non rientrare pi\u00f9 nello spirito della band. Tuomas Holopainen ha scritto la lettera dopo che la band aveva finito il tour mondiale che promuoveva l'album \"Once\", durato un anno e mezzo, con performance \"sold-out\" come alla Hartwall Areena di Helsinki il 21 ottobre 2005. La lettera \u00e8 stata poi pubblicata sul sito della band. La risposta di Tarja \u00e8 arrivata con un'altra lettera aperta.\nIl 24 maggio 2007, viene pubblicato e venduto online il nuovo singolo \"Eva\". Il ricavato viene devoluto a Die Arche, un'associazione che si occupa di aiutare i bambini in difficolt\u00e0.\nIl gruppo sceglie come nuova cantante Anette Olzon, ex voce degli Alyson Avenue. Il video di \"Amaranth\" ed il singolo sono usciti in Europa il 24 agosto 2007.\nIl 26 settembre 2007 \u00e8 uscito il nuovo album \"Dark Passion Play\", al quale fa seguito il singolo \"Bye Bye Beautiful\". Questo album differisce dai precedenti per aver richiesto non solo la collaborazione di cantanti e voci, ma anche di musicisti, come la violinista irlandese Noillag Casey, il suonatore di cornamusa Troy Donockley e l'esperto di colonne sonore e soundscapes Jussi Tegelman.\nNell'edizione del 2008 degli MTV Europe Music Awards tenutasi a Liverpool, la band si aggiudica la vittoria nella categoria Best Finnish Act nonch\u00e9 una nomination nella categoria Europe's Favourite Act.\nNel 2009 i Nightwish registrano una cover di \"Hilma ja Onni\" per l'album in tributo al cantautore Jaakko Teppo.\n\"Imaginaerum\" e l'arrivo di Floor Jansen.\nTuomas Holopainen ha annunciato che il processo di composizione del nuovo album \u00e8 iniziato e dovrebbe essere pubblicato per la fine del 2011. La band a luglio ha registrato i primi demo e ha annunciato un tour che avr\u00e0 inizio il 21 gennaio 2012. A met\u00e0 ottobre 2010 sono iniziate le registrazioni per il settimo album, e a febbraio 2011 \u00e8 stato comunicato sul sito ufficiale della band che l'album sarebbe stato accompagnato da un film e che si sarebbero intitolati entrambi \"Imaginarium\".\nIl 31 agosto 2011 tuttavia sempre tramite il sito ufficiale \u00e8 stato annunciato il cambiamento del titolo dell'album in \"Imaginaerum\". Il primo singolo dell'album, \"Storytime\", \u00e8 stato pubblicato in Italia l'11 novembre 2011, mentre l'album \u00e8 uscito il 30 novembre 2011 in Finlandia, il 2 dicembre 2011 nel resto d'Europa e il 6 dicembre 2011 in Italia. Il secondo singolo, \"The Crow, the Owl and the Dove\", \u00e8 stato pubblicato in Italia il 2 marzo 2012.\nIl 1\u00ba ottobre 2012 la band ha annunciato attraverso un comunicato stampa la separazione dalla cantante Anette Olzon, che verr\u00e0 sostituita durante il tour di supporto dell'album dall'ex cantante degli After Forever Floor Jansen. L'allontanamento di Anette Olzon sarebbe stato causato dalla decisione della band di proseguire il tour di promozione dell'ultimo album \"Imaginaerum\" nonostante la stessa Olzon abbia avuto dei problemi di salute, anche piuttosto seri (le sarebbe stata diagnosticata una grossa cisti al fegato), e di sostituirla con le coriste dei Kamelot Elize Ryd (gi\u00e0 vocalist degli Amaranthe) e Alissa White-Gluz (attualmente cantante degli Arch Enemy). Anette Olzon ha fortemente criticato questa decisione, rilasciando la seguente dichiarazione:\nA seguito di questa dichiarazione Anette Olzon \u00e8 stata allontanata dai Nightwish e sostituita temporaneamente da Floor Jansen. Il 16 settembre 2013 \u00e8 stato presentato sul sito ufficiale della band il nuovo album live intitolato \"Showtime, Storytime\" uscito il 29 novembre dello stesso anno con la Jansen, divenuta cantante definitiva del gruppo. Insieme a lei si aggiunge in modo definitivo Troy Donockley, poli-strumentista che porta i Nightwish a sei componenti.\nNell'agosto 2014, il batterista Jukka Nevalainen deve lasciare temporaneamente il gruppo a causa di problemi di salute, causatigli da una grave insonnia cronica, venendo momentaneamente sostituito da Kai Hahto, batterista degli Wintersun.\n\"Endless Forms Most Beautiful\".\nSempre nell'estate 2014, a Kitee, iniziano le registrazioni per il nuovo disco, il primo con i due nuovi membri Floor Jansen e Troy Donockley e senza Jukka Nevelainen, sostituito di nuovo durante le registrazioni e il tour promozionale del nuovo disco da Kai Hahto. Il 22 dicembre 2014 vengono rivelati l'artwork (realizzato da Toxic Angel) e il nome dell'album: \"Endless Forms Most Beautiful\".\nL'intero album prende ispirazione dalla seguente citazione del libro \"L'origine delle specie\" di Charles Darwin:\nViene reso noto tramite alcune foto che nell'album sar\u00e0 presente (come voce narrante) Richard Dawkins, un noto divulgatore scientifico inglese, che legger\u00e0 alcuni passi di opere di Darwin, Carl Sagan e dello stesso Dawkins.\nIl primo singolo estratto dall'album, \"\u00c9lan\", \u00e8 stato pubblicato il 13 febbraio 2015 con un video musicale d'accompagnamento mentre il secondo singolo, title-track del disco \u00e8 uscito l'8 maggio 2015 con un lyrics video d'accompagnamento.\n\"Endless Forms Most Beautiful\" viene pubblicato il 27 marzo 2015 in Europa, il 30 in Inghilterra e il 31 in America riscuotendo ottimi successi ovunque.\nIl 9 aprile 2015 parte in America il tour mondiale per la promozione del nuovo lavoro che finir\u00e0 un anno e mezzo dopo il 9 ottobre 2016 in Giappone. Il tour ha toccato Nord America, Europa, Sud America, Oceania ed Asia per un totale di 151 show con una sola cancellazione. Durante il tour sono state registrate per intero le date di Londra alla Wembley Arena e quella a Tampere in Finlandia, in pi\u00f9 sono stati immortalati pezzi di vari show in giro per il mondo, tutto il materiale raccolto verr\u00e0 usato per il nuovo DVD della band, \"Vehicle of Spirit\", in uscita il 9 dicembre 2016.\nIl 9 marzo 2018 viene pubblicato \"Decades\" una raccolta contenente 22 brani rimasterizzati che ripercorrono la storia della band da \"Angels Fall First\" fino a \"Endless Forms Most Beautiful\". Il 15 luglio, in un post su Facebook, il gruppo ha annunciato la separazione definitiva di Jukka Nevalainen a causa della sua insonnia cronica. L'11 ottobre 2019 il gruppo annuncia l'uscita di Decades - Live in Buenos Aires, disponibile nei vari formati a partire dal 6 dicembre dello stesso anno.\n\"HUMAN. :||: NATURE.\".\nIntorno alla fine del 2019, la band annuncia che dall'aprile 2020 comincer\u00e0 il nuovo tour di supporto al nuovo album, ancora senza nome.\nIl 16 gennaio 2020 viene annunciata l'uscita di \"HUMAN. :II: NATURE.\" prevista per il 10 aprile dello stesso anno; l'album \u00e8 anticipato dal singolo \"Noise\" di cui \u00e8 stata svelata un'anticipazione al telegiornale della rete nazionale finlandese Yle. \"Noise\" sar\u00e0 pubblicata ufficialmente il 7 febbraio.\nIl 12 gennaio 2021 Hietala annuncia il suo ritiro dalla vita pubblica per problemi di salute (dice di soffrire di depressione da alcuni anni) e quindi anche l'uscita dai Nightwish.\nIn occasione dello show virtuale \"An evening with Nightwish in a Virtual World\" del 28 e 29 maggio 2021 viene annunciato che Jukka Koskinen subentrer\u00e0 nella formazione del gruppo come bassista live sessionist per lo Human. :||: Nature. world tour. NIGHTWISH - Jukka Koskinen Announced as Bass Player for Human. :||: Nature. World Tour\nStile e influenze.\nNell'arco della loro carriera la musica dei Nightwish \u00e8 stata caratterizzata da diverse influenze. Nati nel 1996 come band acustica con atmosfere folk nordiche, si sono poi evoluti aggiungendo elementi pi\u00f9 rock grazie, come sostiene Tuomas Holopainen, all'influenza di band come i primi The Third and the Mortal e Theatre of Tragedy. Nel corso degli anni hanno saputo fondere heavy metal, musica lirica, atmosfere gothic/dark, parti folk, parti di heavy/power metal neoclassico e colonne sonore da film.\nPer via della componente lirica, legata all'atmosfera e ai testi dei brani, il loro stile musicale \u00e8 stato descritto come gothic metal e opera metal. Tuomas Holopainen ha descritto la loro musica come \"heavy metal melodico con una voce femminile\" o anche \"un particolare tipo di metal sinfonico\".\nIl genere dei Nightwish si \u00e8 caratterizzato, negli anni, per una continua evoluzione e mutazione. Pur rimanendo sempre all'interno dei canoni stilistici del Symphonic Metal, in ogni album la band ha aggiunto o eliminato elementi importanti del proprio sound. La variet\u00e0 comprende elementi e melodie rilassanti, spesso miscelate con heavy metal.\nI cambiamenti pi\u00f9 rilevanti nella storia della band sono stati l'uscita dal gruppo del bassista Sami V\u00e4nsk\u00e4 sostituito da Marco Hietala, il cambio della cantante da Tarja Turunen a Anette Olzon e da Anette Olzon a Floor Jansen e l'abbandono del gruppo da parte di Marko Hietala."}
{"id": "69365", "revid": "125724003", "url": "https://it.wikipedia.org/wiki?curid=69365", "title": "Arturo Benedetti Michelangeli", "text": "\u00c8 stato uno dei pi\u00f9 grandi interpreti del pianoforte del XX secolo, al pari di altri celebrati pianisti quali Gilels, Rubinstein, Arrau, Richter e Horowitz. Per via dell'unicit\u00e0 del suo tocco, delle iridescenze timbriche e della sua raffinatezza interpretativa, \u00e8 considerato dalla critica \u00abfra i pi\u00f9 celebri, ammirati e mitizzati pianisti del Novecento\u00bb.\nBiografia.\nNacque da genitori umbri trasferitisi da poco a Brescia. Il padre Giuseppe, laureato in legge e in filosofia, esercitava la professione di avvocato e, nel tempo libero, impartiva lezioni di storia della musica, di teoria e di armonia, avendo conseguito anche il diploma in composizione e pianoforte. La madre, Angela Paparoni, era appassionata di musica; diplomatasi all'istituto magistrale, intraprese, senza concluderli, gli studi universitari di lettere e di matematica. Tra le mura di casa, in un ambiente permeato da interesse per la musica, il piccolo Arturo cominci\u00f2 a studiare il pianoforte a tre anni. A quattro entr\u00f2 nel Civico Istituto Musicale Venturi, dove studi\u00f2 con Paolo Chimeri. A undici anni prosegu\u00ec gli studi presso il Conservatorio di Milano, dove si diplom\u00f2 tre anni pi\u00f9 tardi sotto Giovanni Anfossi, allievo di Giuseppe Martucci presso il Conservatorio San Pietro a Majella di Napoli. Nel 1938, a diciotto anni, diede inizio alla sua carriera internazionale partecipando all\u2019Ysa\u00ffe International Festival di Bruxelles, dove si classific\u00f2 settimo (un breve resoconto di quel concorso, vinto da \u0116mil' Gilel's, si deve ad Arthur Rubinstein, membro della giuria. Secondo Rubinstein, Benedetti Michelangeli fece un'esecuzione insoddisfacente ma diede ampia dimostrazione della sua impeccabile tecnica). Secondo alcuni tale risultato fu dovuto al voto di un altro giurato, grande pianista italiano, Carlo Zecchi che, timoroso di un giovane rivale cos\u00ec dotato, cerc\u00f2 di azzopparlo sul nascere assegnandogli il punteggio minimo. Michelangeli godette invece del sostegno del pubblico del concorso, di cui era uno dei beniamini.\nL'anno successivo, nel 1939, vinse il Concorso internazionale di Ginevra, e Alfred Cortot, membro della commissione, presieduta da Ignacy Jan Paderewski, esclam\u00f2 in quell'occasione: \"\u00c8 nato il nuovo Liszt!\". Nello stesso anno ottenne una cattedra di pianoforte al Liceo Musicale di Bologna.\nIl 20 settembre 1943 spos\u00f2 Giulia Linda Guidetti. Nel 1945 si trasfer\u00ec al Conservatorio di Venezia e nel 1950 al Conservatorio Claudio Monteverdi di Bolzano, fino al 1959.\nNegli anni '60 fu socio fondatore con due amici della casa discografica \"BDM\", che fall\u00ec. Il curatore fallimentare lo ritenne responsabile del fallimento poich\u00e9 non aveva consegnato nove delle dieci registrazioni che si era impegnato a fornire. Chiese anche il (non necessario) sequestro cautelativo dei beni del maestro, tra cui due pianoforti a coda. La notificazione fu recapitata da un ufficiale giudiziario durante un concerto al Novelli di Rimini, rendendo pubblica la notizia. Benedetti Michelangeli si offese e decise di non suonare pi\u00f9 in Italia e trasferirsi in Svizzera.\nNonostante la questione del sequestro si fosse risolta in alcuni mesi (ma l'iter giudiziario che lo assolse dur\u00f2 12 anni), e nonostante i tentativi d'intermediazione del Presidente del Consiglio Aldo Moro e del Presidente della Repubblica Sandro Pertini, oltre alle pressioni dei connazionali, Benedetti Michelangeli non cambi\u00f2 pi\u00f9 idea: pur mantenendo domicilio e cittadinanza italiani, rimase in autoesilio in Svizzera; tuttavia, in estate soggiornava in val di Rabbi (in Italia), nella sua abitazione di vacanza, vicino alla quale fece costruire anche una grande baita adibita a scuola, frequentata da diversi allievi, soprattutto stranieri (ad esempio Peter Bradley-Fulgoni). Una sola volta torn\u00f2 a esibirsi in Italia, per un concerto di beneficenza a Brescia, nel 1980. In precedenza era stato protagonista di memorabili concerti alla Scala di Milano\n, al Maggio Musicale Fiorentino, alla Fenice di Venezia, al San Carlo di Napoli e all'Accademia di Santa Cecilia a Roma. Il concerto di Amburgo del 7 maggio 1993 fu la sua ultima apparizione pubblica.\nMalato da tempo (da anni aveva problemi cardiaci), si spense all'Ospedale Cantonale di Lugano il 12 giugno 1995. La notizia fu diffusa il giorno dopo. Le sue spoglie riposano in Svizzera, al cimitero di Pura.\nCarriera e tecnica pianistica.\nLa perfezione della sua arte \u00e8 riconosciuta da ogni critico e appassionato di musica. La ricerca del suono \u00e8 portata a livelli estremi, la compostezza e l'armonia delle sue esecuzioni sono proverbiali ma ci\u00f2 che lo rende unico tra i grandi esecutori \u00e8 la bellezza del fraseggio, frutto d'innata sensibilit\u00e0 e di profonda analisi. Le registrazioni di Benedetti Michelangeli sono pressoch\u00e9 unanimemente ritenute di eccezionale livello, tanto da essere considerate un punto di riferimento, si tratti delle opere di Debussy, Scarlatti, Chopin, Bach, Ravel, Mozart, Clementi, Schumann, Galuppi, Beethoven, Grieg, Brahms o Rachmaninov. Gli furono talvolta contestate una certa ritrosia nel concedersi al pubblico (i suoi concerti si fecero sempre pi\u00f9 rari col passare degli anni) e la limitatezza del repertorio: questo perch\u00e9 ridotto fu il repertorio che esegu\u00ec e registr\u00f2 per il pubblico, ma sappiamo da diversi suoi allievi o conoscenti che egli dominava gran parte del repertorio pianistico.\nLe sue scelte esecutive furono in effetti dettate dall'esigenza di approfondire la partitura, in modo da interpretarla rispettandone gli elementi strutturali in modo scrupoloso, e di trovare un equilibrio espressivo unitario. Aveva un personale metodo di studio, che lo portava ad un'intensa attivit\u00e0 di ricerca che sarebbe riduttivo definire \"eccesso di perfezionismo\". Oltre alla discografia ufficiale, sono reperibili numerose registrazioni dal vivo, anche non autorizzate (e spesso di scadente qualit\u00e0 tecnica), a testimonianza di come ogni esecuzione del pianista fosse considerata un evento straordinario.\nGrandi furono anche le sue doti di didatta: nel 1940 gli venne conferita una cattedra per chiara fama presso il Liceo Musicale di Bologna; in seguito insegn\u00f2 anche ai conservatori di Venezia e Bolzano. Celebri furono i suoi corsi di perfezionamento pianistico, tenuti nel castello di Paschbach ad Appiano sulla Strada del Vino (Bolzano), ad Arezzo, Siena, a Moncalieri e a Castagnola (Lugano). Tra i suoi migliori allievi ricordiamo in particolare Ivan Moravec, Alberto Neuman, Lodovico Lessona, Vladimir Krpan, Ivan Drenikov, Bruno Mezzena, Hector Pell e, per brevi periodi, Martha Argerich, Maurizio Pollini, J\u00f6rg Demus, Adam Harasiewicz, Paolo Spagnolo. A lui si deve anche il riconoscimento del valore di alcune opere del compositore catalano Federico Mompou, dei cui lavori scongiur\u00f2 la perdita.\nIncise dischi con le migliori orchestre sinfoniche europee e mondiali. Splendide rimangono le sue interpretazioni del concerto per pianoforte e orchestra in la minore di Robert Schumann, con Antonio Pedrotti alla direzione dell'orchestra del Teatro alla Scala di Milano, e del concerto per pianoforte e orchestra in la minore di Edvard Grieg, diretto da Alceo Galliera, sempre con l'orchestra scaligera. Sublimi le interpretazioni dirette dall'amico Sergiu Celibidache del concerto in sol di Ravel e dei concerti terzo e quinto di Beethoven; nonch\u00e9 la sfrenata esecuzione giovanile del suddetto concerto di Schumann sotto la bacchetta di Dimitris Mitropoulos.\nTra le sue migliori incisioni discografiche, vanno incluse la registrazione dal vivo (autorizzata) a Londra del \"Gaspard de la nuit\" di Ravel, della sonata n. 2 in si bemolle minore di Chopin, e del \"Carnaval\" e della \"Faschingschwank aus Wien\" di Robert Schumann. Il \"Gaspard de la nuit\", cos\u00ec come l'esecuzione del concerto in sol maggiore di Ravel, hanno stabilito un modello esecutivo per quelle opere, e la sua interpretazione del concerto per pianoforte n. 4 di Sergej Rachmaninov, con la londinese Philharmonia Orchestra diretta da Ettore Gracis, \u00e8 comunemente ritenuta per lo meno comparabile a quella dell'autore stesso. Famosa la sua serie delle opere di Debussy per la Deutsche Grammophon, considerata una pietra miliare dagli ammiratori del compositore francese.\nLa musica corale.\nBenedetti Michelangeli fu un grande appassionato di etnomusicologia ed estimatore del canto popolare proveniente dalla tradizione orale; vista la sua passione per la montagna, specialmente di quella alpina, soprattutto trentina. Le diciannove armonizzazioni di canti popolari che dedic\u00f2 al coro della S.A.T. di Trento rappresentano la sua unica attivit\u00e0 come compositore: una piccola produzione, nella quale \u00e8 per\u00f2 racchiusa tutta l'incommensurabile eleganza stilistica che lo ha sempre contraddistinto.\nAttivit\u00e0 didattica.\nBenedetti Michelangeli teneva corsi estivi di perfezionamento nella sua residenza, con allievi da tutto il mondo. I corsi erano gratuiti poich\u00e9 Benedetti Michelangeli riteneva la conoscenza un diritto, ed \u00e8 noto che addirittura cucinasse per gli allievi, giovani che si erano distinti per il loro talento. Tuttavia, pare che le sue lezioni non fossero sempre costanti, come raccont\u00f2 una delle partecipanti, Martha Argerich.\nPersonalit\u00e0.\nBenedetti Michelangeli fu un grandissimo conoscitore della meccanica del pianoforte e pretendeva che lo strumento da concerto da lui suonato fosse in condizioni perfette. Arriv\u00f2 a portare con s\u00e9 in \"tourn\u00e9e\" due dei suoi pianoforti, ma spesso rifiutava ugualmente di suonare, poich\u00e9 a suo giudizio essi non erano stati messi a punto ottimamente, oppure per l'eccessiva umidit\u00e0 della sala. In alcune occasioni i concerti furono annullati con il pubblico gi\u00e0 in sala.\nNel 1987, durante un concerto nell'Aula Nervi in Vaticano, chiese di portare via tutte le piante disposte intorno al palco, perch\u00e9 su una di esse si era posato un grillo, il cui frinire lo disturbava nell'esecuzione.\nLe stranezze e l'originalit\u00e0 del suo carattere non devono indurre a pensare che egli non fosse un artista umile: sul palco manteneva sempre un'assoluta compostezza durante l'esecuzione e non rispondeva quasi mai agli applausi, ritenendo che questi non dovessero esser diretti a lui, ma ai compositori dei brani eseguiti. Rifuggiva dalla popolarit\u00e0, concedendosi rarissimamente ai giornalisti e alla stampa.\nAppassionato di automobili sportive, in uno dei suoi frequenti ritorni in Italia si rec\u00f2 a Maranello per chiedere a Enzo Ferrari di poter acquistare una Ferrari usata, a coronamento di uno dei sogni della sua vita. Il suo stile di guida, per sua stessa ammissione, era particolarmente spericolato.\nA dispetto del carattere austero, in privato Benedetti Michelangeli era un appassionato dei personaggi di Walt Disney: ne guardava le pellicole ed era un assiduo lettore di \"Topolino\", di cui consigliava la lettura ad allievi e collaboratori.\nDiscografia parziale.\nBenedetti Michelangeli \u00e8 stato uno dei primi pianisti ad aver inciso in digitale, agli albori della storia del CD. Con la Deutsche Grammophon incise le \"Ballate op. 10\" di Brahms e la \"sonata D 537 \" di Schubert.\nDella registrazione fu distribuito dapprima il 33 giri, nel 1981, che gi\u00e0 menzionava l'esistenza della versione digitale. Solo in seguito il disco fu identificato tramite la sigla DDD del codice SPARS, la quale indica che la tecnologia usata \u00e8 digitale gi\u00e0 in fase di registrazione e missaggio. Il CD era gi\u00e0 pronto quando il suono digitale fu presentato al pubblico ed \u00e8 stato riedito nel 2000 (identificativo DG 457 762-2)."}
{"id": "69366", "revid": "3447", "url": "https://it.wikipedia.org/wiki?curid=69366", "title": "Aldus", "text": ""}
{"id": "69368", "revid": "125469432", "url": "https://it.wikipedia.org/wiki?curid=69368", "title": "QuarkXPress", "text": "QuarkXPress \u00e8 un'applicazione di Desktop Publishing per Mac OS e Windows, prodotta da Quark, Inc.. La prima versione fu pubblicata nel 1987. Nello stesso anno fu introdotto il sistema delle XTension, che permette agli sviluppatori di creare funzioni aggiuntive per QuarkXPress.\nStoria.\nBen presto, il programma raggiunse la qualit\u00e0 di Aldus PageMaker, applicativo tra i pionieri del DTP. Per tutti gli anni novanta, QuarkXPress \u00e8 stato tra gli applicativi pi\u00f9 utilizzati nel settore dell'editoria professionale, specialmente per quello inerente all'impaginazione di giornali, delle riviste, dei cataloghi, dei d\u00e9pliant e manifesti, mentre il \"competitor\" PageMaker, rilevato nel 1994 da Adobe, si specializza nell'editoria dei libri.\nAdobe InDesign, lanciato come diretto concorrente nel 1997, fatic\u00f2 molto per contrastare l'inerzia del mercato, ma riusc\u00ec finalmente nel 2002 a vendere pi\u00f9 licenze di QuarkXPress, colpa del ritardo di quest'ultima nella commercializzazione di una versione nativa per Mac OS X. Tuttavia, anche se questo trend continuasse, ci vorrebbero ancora molti anni per convincere le aziende e i professionisti che gi\u00e0 usano XPress a convertirsi all'impiego di InDesign. Secondo un'inchiesta di Merryll Lynch, nel 2004 la quota di mercato del software di Quark era ancora otto volte quella del concorrente.\nL'ampia diffusione di QuarkXPress \u00e8 dovuta essenzialmente alla produttivit\u00e0 elevata che l'applicativo \u00e8 in grado di offrire. Tra le caratteristiche principali si evidenzia il controllo del posizionamento degli elementi sulla pagina, il quale offre l'elevata precisione di 0,001\u00a0mm quasi come Pagestream. A questo si aggiungono la facile espandibilit\u00e0 del prodotto tramite l'utilizzo di moduli in codice binario sviluppati da Quark stessa o terze parti (molte agenzie pubblicitarie e case editrici hanno costruito cosiddetti sistemi redazionali, ambienti personalizzati di gestione del materiale e di impaginazione semi-automatica basati su QuarkXPress), evolute funzioni di scripting e una stabilit\u00e0 del programma generalmente citata come esemplare.\nLe versioni recenti di QuarkXPress hanno posto sempre pi\u00f9 l'accento sullo sviluppo del web design, la creazioni di documenti PDF e il supporto XML, frustrando le aspettative di una larga parte degli utenti che ritiene prioritari l'allargamento e il miglioramento delle funzioni di prepress.\nNell'ultima versione del software (15.0), uscita nel 2019, \u00e8 stata introdotta la possibilit\u00e0 di realizzare Flex Layout (layout flessibili) per l'esportazione di contenuti editoriali adattabili, con design responsivo, alle differenti dimensioni degli schermi di cpu desktop, laptop, smarthphone, tablet.\n\"QuarkXPress Passport\" \u00e8 QuarkXPress con un supporto multilingue integrato."}
{"id": "69370", "revid": "697352", "url": "https://it.wikipedia.org/wiki?curid=69370", "title": "Aldus Corporation", "text": "La Aldus Corporation (il cui nome viene dall'editore veneziano rinascimentale Aldo Manuzio) era un'azienda statunitense di software che ha scritto una pagina fondamentale della storia dell'informatica e dell'editoria. Fu il suo programma PageMaker a porre le basi del desktop publishing (DTP). L'azienda fu fondata e diretta da Paul Brainerd.\nPageMaker, uscito nel luglio del 1985 per l'Apple Macintosh, era basato sul linguaggio per la descrizione delle pagine PostScript sviluppato da Adobe. La versione per PC segu\u00ec nel 1986, ma a quel punto il Macintosh si era gi\u00e0 imposto come standard de facto per il DTP, anche grazie all'Apple LaserWriter, la prima stampante compatibile con il PostScript e alla disponibilit\u00e0 di Adobe Illustrator e PhotoShop (allora ancora solo su MacOS) a completamento di una suite per la grafica.\nSuccessivamente, la Aldus aggiunse al suo catalogo FreeHand, un potente programma di disegno vettoriale, originariamente sviluppata da Altsys.\nNegli Anni '90, la posizione di PageMaker fu erosa da QuarkXPress, che divenne l'applicazione leader del settore.\nNello stesso periodo, la Adobe - creatore di PostScript, importante distributore di font e casa madre delle pi\u00f9 importanti applicazioni nel campo della grafica - cerc\u00f2 di colmare la lacuna nel proprio catalogo rappresentata dalla mancanza di un programma DTP. Questo port\u00f2 l'azienda ad acquisire la Aldus nel settembre del 1994: in seguito, FreeHand (il principale concorrente di Adobe Illustrator) sarebbe passato a Macromedia."}
{"id": "69371", "revid": "726373", "url": "https://it.wikipedia.org/wiki?curid=69371", "title": "Adobe PageMaker", "text": "PageMaker \u00e8 stato il primo software per il desktop publishing, messo in commercio dalla Aldus Corporation nel 1985 per l'Apple Macintosh e l'anno successivo per MS-DOS e sviluppato dal 1994 da Adobe. Era basato sul linguaggio per la descrizione delle pagine PostScript.\nStoria.\nPageMaker divenne una pietra miliare nel mondo dei personal computer. All'inizio del 1988 ne esistevano versioni in 12 lingue, incluso il giapponese, commercializzate in 25 paesi e installate in oltre copie.\nLa prima versione usc\u00ec solo per Macintosh, mentre la prima versione per MS-DOS corrispondeva come funzionalit\u00e0 alla versione 2 per Macintosh. A partire da PageMaker 3 la numerazione venne allineata tra le due piattaforme, per cui non esiste una versione 2 per MS-DOS.\nNel 1994 Aldus fu acquisita da Adobe, che ne continu\u00f2 lo sviluppo. L'ultima versione \u00e8 la 7.0.2, uscita il 30 marzo 2004, anche se per entrambi i sistemi supportati nel frattempo sono usciti degli aggiornamenti.\nMolti elementi dell'interfaccia grafica introdotti nel programma sono stati adottati dagli altri programmi della Adobe Creative Suite.\nAdobe ha in seguito riposizionato PageMaker come programma per i privati e le piccole imprese, mentre l'alternativa InDesign era rivolta ai professionisti. Il programma era particolarmente adatto a pubblicazioni dal design semplice.\nLa linea PageMaker \u00e8 stata abbandonata del tutto con la cessazione del supporto tecnico di base nel 2011."}
{"id": "69372", "revid": "3732", "url": "https://it.wikipedia.org/wiki?curid=69372", "title": "Desktop publishing", "text": "Il desktop publishing (termine mutuato dall'inglese) \u00e8 l'insieme delle procedure e tecniche di creazione, impaginazione e produzione di prodotti editoriali (come libri, giornali, riviste o d\u00e9pliant), attraverso l'impiego di un computer. Dall'inizio degli anni novanta il desktop publishing ha sostituito in maniera pressoch\u00e9 totale le tecnologie precedenti, segnando una profonda rivoluzione della tipografia, la prima a distanza di cinque secoli da Johannes Gutenberg.\nUna postazione usata per il desktop publishing \u00e8 composta a livello minimo da un personal computer, con un monitor e una scheda grafica sufficientemente fedeli nella visualizzazione di immagini e colori; una stampante che riproduce il materiale grafico; uno scanner che legge le immagini e le restituisce in formato digitale.\nI software per il desktop publishing sono programmi sviluppati appositamente per questi compiti. Queste applicazioni non intendono sostituirsi ai programmi di scrittura o di grafica, ma servono a raccogliere e impaginare i contenuti creati con questi: testo, immagini bitmap (come le foto) e grafiche vettoriali (come grafici e loghi). Racchiudono nella loro piattaforma grafica tutti gli elementi e gli strumenti classici dell'impaginazione in una versione elettronica e possono elaborare tutti i passaggi di lavorazione dell'oggetto editoriale.\nSignificato del termine.\nIl termine \"desktop publishing\" (letteralmente \"editoria da scrivania\" o \"editoria personale\", sostituibile altrimenti con \"editoria individuale\") fu coniato da Paul Brainerd, fondatore di Aldus Corporation, che pubblic\u00f2 nel 1985 \"PageMaker\", il primo programma di desktop publishing basato su un'interfaccia grafica che gett\u00f2 virtualmente le basi dell'industria dell'editoria elettronica. Con il termine \"desktop publishing\" Brainerd voleva fare riferimento al paragone con i sistemi tradizionali di preparazione della stampa, che avevano bisogno di diverse fasi fotografiche e meccaniche in successione. In italiano era inizialmente tradotto come editoria elettronica, anche se la definizione \u00e8 caduta in disuso, sostituita da tipografia digitale.\nStoria.\nUno dei primi software di impaginazione digitale fu \"Type Processor One\", scritto da James Davise presso un giornale locale di Filadelfia nel 1983. Il programma, commercializzato nel 1984 dalla \"Best Info\", girava su un PC IBM e offriva un ambiente di scrittura del tipo WYSIWYG anche se di tipo testuale.\nIl desktop publishing nacque per\u00f2 di fatto nel 1985 su piattaforma Apple, quando Aldus Corporation distribu\u00ec il suo \"PageMaker\", un software di impaginazione grafica scritto appositamente per sfruttare l'interfaccia grafica del nuovo Apple Macintosh 128K e la qualit\u00e0 di stampa della stampante laser LaserWriter (PageMaker fu in seguito distribuito anche per PC IBM/Windows 1.0). PageMaker sfruttava PostScript, un innovativo linguaggio di descrizione di pagina usato come un vero linguaggio di programmazione per il pilotaggio delle stampanti inventato da Adobe, che il programma utilizzava per la creazione dei documenti contenenti le immagini e il testo. Il testo era basato sui font Type 1, che introdussero la scalabilit\u00e0 del carattere. In seguito Apple introdusse i font TrueType e Adobe il suo Type Manager, due sistemi che espansero ulteriormente il set di caratteri scalabili. Nacque cos\u00ec il WYSIWYG (\"what you see is what you get\": quello che vedi \u00e8 quello che ottieni), acronimo che descrive la capacit\u00e0 di fornire un'accurata rappresentazione a video di come si presenter\u00e0 un'immagine o un documento una volta stampato.\nGrazie all'uso dell'interfaccia grafica e al modello WYSIWYG, PageMaker permise di sostituire tutti i processi di impaginazione dei documenti editoriali eseguiti in precedenza da apposite figure professionali, permettendo la creazione delle pagine e la loro stampa usando un semplice personal computer (invece di costose stazioni grafiche), abbassando notevolmente i costi e aprendo questo settore a un'utenza molto pi\u00f9 vasta, anche casalinga. Il Macintosh, per le proprie caratteristiche grafiche e per l'interfaccia grafica intuitiva e di facile utilizzo, \u00e8 stato per lungo tempo il personal computer pi\u00f9 impiegato in questo settore, sia a livello professionale sia amatoriale, dato che molti programmi erano disponibili solo per questa piattaforma, ma dall'uscita di Windows 95 anche per la piattaforma PC sono stati offerti i medesimi programmi, cos\u00ec che la scelta del sistema \u00e8 ormai divenuta puramente di preferenza e non di disponibilit\u00e0 dei programmi.\nAll'inizio il desktop publishing venne visto dai professionisti come una sorta di divertimento per profani, ma con il potenziamento di hardware e software, questi sistemi vennero velocemente recepiti in tutto il mondo dell'editoria professionale. La loro flessibilit\u00e0 e la loro velocit\u00e0 di elaborazione hanno fortemente ridotto i tempi di prestampa (preparazione della stampa) e hanno permesso impaginazioni a un livello di elaborazione prima impossibile da raggiungere. Nuovi strumenti come LaTeX hanno permesso di creare documenti complessi come quelli tecnici e scientifici; il modello strutturato e WYSIWYG di creazione dei documenti vengono combinati in sistemi come GNU Texmacs.\nL'impaginatore grafico.\nLa possibilit\u00e0 per case editrici, agenzie grafiche e aziende varie di poter comporre in proprio, con il pieno controllo della pubblicazione e con costi contenuti, ha comportato la creazione di una nuova figura professionale: l'impaginatore grafico (o grafico editoriale, o videoimpaginatore).\nL'impaginatore grafico deve saper comporre (testi e simboli tipografici) e correggere le bozze; gestire software di videoscrittura, di videoimpaginazione, di grafica vettoriale; saper acquisire e gestire le immagini, i colori e i formati elettronici; consegnare file compatibili con i sistemi di produzione di foto-lito per la stampa offset; conoscere le fasi della stampa e la scelta dei materiali cartacei (alcune di queste mansioni erano precedentemente di competenza di professionisti quali linotipisti o fotocompositori, cromisti, montaggisti, ecc.).\nSistemi redazionali.\nLo stesso desktop publishing \u00e8 stato rivoluzionato dai cosiddetti sistemi redazionali, sempre pi\u00f9 frequentemente adottati dalle case editrici: si tratta di programmi che rendono possibile la stesura automatica di contenuti. L'impiego di questi sistemi permette un'automazione quasi totale del processo di elaborazione dei contenuti. L'output del processo pu\u00f2 essere: una pubblicazione a stampa, un sito web o altri documenti su qualsiasi supporto.\nEditoria elettronica.\nIn passato si \u00e8 spesso usato il termine \"editoria elettronica\" come sinonimo di desktop publishing. In tempi pi\u00f9 recenti questo termine viene pi\u00f9 comunemente utilizzato solo in riferimento a contenuti distribuiti con nuovi media elettronici come Internet o CD-ROM."}
{"id": "69373", "revid": "1226", "url": "https://it.wikipedia.org/wiki?curid=69373", "title": "Quark XPress", "text": ""}
{"id": "69374", "revid": "599013", "url": "https://it.wikipedia.org/wiki?curid=69374", "title": "Dtp", "text": ""}
{"id": "69376", "revid": "3447", "url": "https://it.wikipedia.org/wiki?curid=69376", "title": "Adobe Pagemaker", "text": ""}
{"id": "69377", "revid": "508156", "url": "https://it.wikipedia.org/wiki?curid=69377", "title": "Martha Argerich", "text": "\u00c8 considerata \u00abuna delle pi\u00f9 autorevoli interpreti della sua epoca, dotata, oltre che di possibilit\u00e0 tecniche fuori del comune, di grandi qualit\u00e0 evocative e di ricerca timbrica, e capace al tempo stesso di segnare le proprie interpretazioni con viva spontaneit\u00e0\u00bb.\nBiografia.\nMartha Argerich inizi\u00f2 gli studi con la madre, insegnante di pianoforte, e dai cinque ai quindici anni si form\u00f2 con il pianista crotonese di scuola napoletana Vincenzo Scaramuzza, valente didatta che le insegn\u00f2 col suo personale metodo, il quale prevedeva di affrontare i problemi tecnici incontrati nella musica suonata, senza esercizi di tecnica. Ha debuttato in concerto all'et\u00e0 di otto anni. Trasferitasi in Europa con la famiglia nel 1955, studi\u00f2 in Austria con Friedrich Gulda. Frequent\u00f2 inoltre i corsi di perfezionamento di Arturo Benedetti Michelangeli ad Arezzo e Moncalieri, nel 1960; col Maestro in realt\u00e0 fece solo quattro lezioni. Benedetti Michelangeli, al quale, in occasione del debutto a New York della pianista, fu fatto notare come il tempo dedicatole fosse esiguo, rispose d\u2019averle insegnato \u00abla musica del silenzio\u00bb.\nNel 1957, a soli 16 anni e nel giro di poche settimane, vinse due importanti premi - il concorso Ferruccio Busoni di Bolzano e il concorso pianistico di Ginevra - dai quali la sua carriera di pianista ha ricevuto una spinta importante. \nNel 1965 vinse il Concorso Chopin di Varsavia.\nFin dai primi anni della sua carriera ha anche accompagnato altri strumentisti, in sonate o musica da camera.\nHa partecipato a molte giurie in occasione di importanti concorsi, creandosi la reputazione di giudice dal carattere ostinato. Ha rassegnato le dimissioni dal ruolo di giudice durante il concorso internazionale Fr\u00e9d\u00e9ric Chopin del 1980 per protesta contro l'eliminazione al secondo turno del pianista croato Ivo Pogoreli\u0107.\n\u00c8 stata sposata due volte. Col compositore e direttore d'orchestra Robert Chen (Cinese: \u9648 \u4eae\u58f0; pinyin: \"Ch\u00e9n Li\u00e0ngsh\u0113ng\") fino al 1964, con il quale ha avuto una figlia, Lyda Chen-Argerich, violinista. Tra il 1969 e il 1973 col direttore svizzero Charles Dutoit, padre della seconda figlia, Annie Dutoit, con il quale ha continuato a collaborare sia dal vivo in pubblico sia in registrazioni discografiche. Ha avuto anche una relazione col pianista Stephen Kovacevich, dalla quale \u00e8 nata la figlia Stephanie Argerich.\nNel 1990 le venne diagnosticato un melanoma maligno, ma, grazie al trattamento, il cancro and\u00f2 in remissione. Una recidiva nel 1995, con metastasi ai polmoni e linfonodi, richiese un secondo trattamento aggressivo al John Wayne Cancer Institute, con la rimozione di parte di un polmone e l\u2019impiego di un vaccino sperimentale. Il tumore and\u00f2 nuovamente in remissione e, per gratitudine, la Argerich tenne alla Carnegie Hall un concerto il cui ricavato fu devoluto all'istituto medico.\nVenne presentata nel 2013 una pellicola intima sulla sua vita, diretta dalla figlia Stephanie: \"Bloody Daughter.\"\nIl Progetto Martha Argerich.\nLa Argerich \u00e8 stata instancabile nel promuovere la formazione di giovani pianisti (si ricordino, tra gli altri, Alessandro Mazzamuto, Gabriele Baldocci, Mauricio Vallina, Sergio Tiempo, Polina Leschenko), per mezzo dei suoi festival annuali a Lugano (Progetto Martha Argerich): \u00abUna settimana di ininterrotto bagno di musica per esecutori e pubblico, lasciando carta bianca a una concertista fra le pi\u00f9 grandi del nostro tempo. Con un modo di suonare molto particolare, pieno di intuizioni e soluzioni ogni volta originali, che fanno parlare del suo pianismo come di qualcosa di adolescenziale.\u00bb, Beppu (Giappone) e Buenos Aires, e di compositori emergenti (Giovanni Sollima, George Benjamin).\nLa cittadinanza onoraria di Lugano.\nIn virt\u00f9 dei suoi grandi meriti culturali, il 23 di giugno del 2010 il Municipio di Lugano confer\u00ec a Martha Argerich la cittadinanza onoraria."}
{"id": "69380", "revid": "2912", "url": "https://it.wikipedia.org/wiki?curid=69380", "title": "Ernest Miller Hemingway", "text": ""}
{"id": "69381", "revid": "587663", "url": "https://it.wikipedia.org/wiki?curid=69381", "title": "Adobe", "text": ""}
{"id": "69384", "revid": "235890", "url": "https://it.wikipedia.org/wiki?curid=69384", "title": "Legge oraria del moto", "text": ""}
{"id": "69388", "revid": "1632387", "url": "https://it.wikipedia.org/wiki?curid=69388", "title": "Omosessualit\u00e0 e cattolicesimo", "text": "Molteplici sono i documenti emanati dalla Chiesa cattolica in merito all'omosessualit\u00e0. La posizione generale attuale \u00e8 espressa nella \"Dichiarazione circa alcune questioni di etica sessuale\" emanata dalla Congregazione per la dottrina della fede nel gennaio 1976, la quale, dopo aver distinto tra \"omosessuali la cui tendenza [...] \u00e8 transitoria\" e \"omosessuali [...] di istinto innato o di costituzione patologica, giudicata incurabile\", indica per questi ultimi che: \nPosizione ribadita dieci anni dopo nel documento \"De pastorali personarum homosexualium cura\" (\"Cura pastorale delle persone omosessuali\"), emanato dalla stessa Congregazione per la dottrina della fede nel 1986 a firma dell'allora cardinale Joseph Ratzinger, che recita:\nLa posizione dalla Chiesa cattolica \u00e8 attenta alle discriminazioni subite dal singolo omosessuale, e condanna fermamente qualsiasi atto o espressione malevola nei suoi confronti; al contempo la Chiesa cattolica esprime una netta contrariet\u00e0 a qualunque riconoscimento pubblico delle unioni tra persone dello stesso sesso, il che \u00e8, per alcuni critici, evidenza di omofobia ideologica nella tradizione cattolica.\nLa posizione magisteriale incontra tuttavia un certo dissenso nella stessa Chiesa, sia fra i fedeli di alcune aree geografiche , che fra alcuni vescovi che fra gli stessi teologi.\nPresupposti.\nLa Chiesa cattolica considera l'omosessualit\u00e0 sotto il profilo morale e non adotta una specifica teoria delle cause, sebbene siano state avanzate numerose teorie sulla differenziazione dell'orientamento sessuale. Il Catechismo, a proposito dell'orientamento omosessuale, si limita ad affermare:\nLa Chiesa cattolica ha condannato esplicitamente le aggressioni verbali e fisiche ai danni delle persone omosessuali:\nLa Chiesa cattolica fa una distinzione importante nel formulare il suo giudizio morale sull'omosessualit\u00e0:\nLa prima, la \"tendenza\" omosessuale, appartiene alla sfera pre-morale, alla stessa maniera di tutte le altre cose che la persona umana \"sente\".\nI secondi, ovvero il \"comportamento\" sessuale nell'atto sessuale, appartiene alla sfera della volont\u00e0, delle decisioni, di quello che la persona umana vuole \"fare\" della sua vita.\nUn'altra distinzione che la Chiesa cattolica ritiene importante fare \u00e8 tra la valutazione morale \"oggettiva\" e quella \"soggettiva\" (questa distinzione vale sempre, in ogni valutazione morale, indipendentemente dall'oggetto):\nEsemplificando, la \"corruzione\" \u00e8 un peccato grave, mentre le \"persone corrotte\" devono essere avvicinate con umanit\u00e0 e aiutate a cambiare.\n\u00c8 la distinzione tra peccato e peccatore che faceva papa Giovanni XXIII coerentemente con l'insegnamento costante del Magistero: si condanna il primo, ma per salvare il secondo.\nSostanzialmente, la dottrina afferma che i rapporti sessuali fra persone dello stesso sesso non possono essere approvati in nessun caso, e che sarebbero contrari alla legge naturale anche qualora, come alcuni sostengono, l\"'omosessualit\u00e0\" non fosse il risultato di una scelta deliberata; anche in questo caso, infatti, permane quella libert\u00e0 fondamentale che caratterizza la persona umana e che le consente di evitare l'\"attivit\u00e0\" omosessuale.\nLa vita del sacerdote o del monaco, col relativo voto di castit\u00e0, secondo la teologia scolastica \u00e8 un esempio morale di pari dignit\u00e0 davanti a Dio e davanti agli altri uomini, o superiore, a quello della coppia sposata con figli. La pratica della castit\u00e0 \u00e8 lecita anche per i laici, vale a dire per coloro che restano \"single\" senza compiere la scelta sacerdotale, cos\u00ec come all'interno delle coppie sposate. In questa visione, il fedele (sacerdote o laico) rinuncia all'attivit\u00e0 sessuale per aprirsi a un amore pi\u00f9 grande e universale di quello rivolto a vita ad una singola persona, la sessualit\u00e0 non \u00e8 negata o repressa contro la natura umana, ma \u00e8 sublimata in altro modo. Tuttavia, anche con una dichiarata scelta di castit\u00e0, per le persone che affermano le proprie tendenze omosessuali, vige la regola del Magistero che vieta di ammetterli nei seminari e nei monasteri. Dal punto di vista morale, la difficolt\u00e0 soggettiva di praticare questa scelta di castit\u00e0 \u00e8 un merito che non prevale e non cancella la colpa legata alla sola presenza di desideri e fantasie omosessuali, anche se questi non trovano una concreta realizzazione.\nLa \"Summa Theologiae\" (quaestio 105, articolo 7) fa un minimo accenno finale all'omosessualit\u00e0, dopo una trattazione sul piacere che secondo Aristotele e l'Aquinate \u00e8 in generale qualcosa di naturale e legittimo. L'Aquinate distingue i piaceri della natura umana in piaceri della ragione -che sono la contemplazione della verit\u00e0 e gli atti di virt\u00f9-, dai piaceri della natura in quanto si distingue dalla ragione, in quanto comune all'uomo e agli altri esseri, come quelli che riguardano la conservazione del corpo o quanto all'individuo, come il cibo, la bevanda, il sonno e simili, o quanto alla specie, come l'uso della sessualit\u00e0 \u00abin alcuni individui si corrompe qualcuno dei princ\u00ecpi naturali della specie, e cos\u00ec ci\u00f2 che \u00e8 contro la natura della specie diviene, sotto un certo aspetto, naturale per essi. [\u2026] Cos\u00ec dunque pu\u00f2 capitare che quanto \u00e8 contrario alla natura dell'uomo, sia rispetto alla ragione che rispetto alla conservazione fisica, diventi naturale per quest'uomo determinato, per la corruzione della natura verificatasi in lui. E questa corruzione pu\u00f2 dipendere dal corpo - da una malattia, p. es., che ai febbricitanti fa sembrare amare le cose dolci e viceversa; o da una complessione viziosa, per cui alcuni provano piacere nel mangiare la terra o il carbone, o in altre cose del genere; - oppure dall'anima: ed \u00e8 cos\u00ec che alcuni per consuetudine provano piacere nell'antropofagia, nel rapporto sessuale con le bestie, nell'omosessualit\u00e0 o in altre cose del genere, che non sono conformi alla natura umana\u00bb.\nP. E. Schillebeeckx osserva che \u00ab\u00c8 notevole che i padri della Chiesa, che considerano tutti la procreazione e la fondazione di una famiglia come l'unico senso autentico della vita sessuale, non sentano mai il bisogno di dimostrarlo con un'argomentazione. Per loro come per tutto il resto del mondo primitivo e antico, si tratta di una evidenza che non \u00e8 contestata da nessuno e che non ha bisogno di essere provata: \u00e8 il presupposto comune, mai messo in dubbio, di tutte le loro considerazioni. Quando S. Agostino vuole insistere sul dovere della procreazione, rinvia semplicemente al contenuto del contratto matrimoniale, positivo e giuridico, qual era formulato nelle \"tabulae nuptiarum\", nelle quali si faceva esplicitamente menzione della \"procreandorum filiorum causa\". L'evidenza originaria, mai messa in questione, \u00e8 cos\u00ec confermata giuridicamente dal diritto romano\u00bb (Doc, Diritti del sesso e matrimonio, Mondadori, Milano, 1968, pp.\u00a032 s.).\nIl teologo tedesco Herbert Doms, nel suo libro \"Vom Sinn und Zweck der Ehe\" (Breslavia, 1935), tradotto subito nelle principali lingue europee, mosse una critica alle posizioni classiche della corrente agostiniana e tomista, pur ribadendo il primato del fine estrinseco della prole, sottolinea nella posizione classica una insufficiente valorizzazione del fine intrinseco e immanente del vincolo affettivo che unisce i coniugi, che rischierebbe, a suo giudizio, di togliere ogni significato al matrimonio, laddove non ci fosse la possibilit\u00e0 concreta di un accoppiamento fecondo, e d\u2018altra parte non giustifica quanto c\u2018\u00e8 di positivo nella vita matrimoniale per la perfezione personale degli sposi.\nAlcuni teologi preferiscono sostituire il termine \"persona omosessuale\" con \"persona omo-affettiva\". Bench\u00e9 il termine \"persona omosessuale\" venisse usato nel catechismo, esso non includeva fraintendimenti sia all'interno della trattazione specifica nel catechismo sia nel periodo di promulgazione del catechismo stesso, ossia non intendeva un terzo polo sessuato ma semplicemente una tendenza presente per \"genesi\" non chiara tra le due polarit\u00e0 sessuali, maschio e femmina.\n rilevano che nel caso degli omosessuali l'invito alla castit\u00e0 viene a coincidere con una non piena realizzazione della personalit\u00e0 e del progetto divino nei confronti di ogni uomo, poich\u00e9 il fine unitivo e procreativo non si compie n\u00e9 nella vita famigliare n\u00e9 in quella sacerdotale, dalle quali restano esclusi.\n Permane la differenza sostanziale riguardo alla possibilit\u00e0 del conseguimento dell'unico fine unitivo e procreativo (o propriamente fine procreativo, che incorpora anche quello unitivo) con un unico atto sessuale, come invece pu\u00f2 accadere nell'unione di uomo e donna: fine inevitabilmente unico perch\u00e9 riguarda l'unit\u00e0 della persona, corpo e anima, mescolati e inseparabili. .\nLessico cattolico sull'omosessualit\u00e0.\nNel formulare un giudizio morale sull'omosessualit\u00e0, il Catechismo della Chiesa cattolica usa i seguenti termini: \"tendenze\" (CCC, 2358), \"relazioni\" (2358), \"atti\" (2357) e \"pratiche\" (2396). In particolare il 2396 elenca le \"pratiche omosessuali\" tra i peccati contrari alla castit\u00e0 insieme ai rapporti sessuali extramatrimoniali (fornicazione) e alla masturbazione.\nNella letteratura cattolica sull'omosessualit\u00e0, il termine \"tendenza\" \u00e8, per lo pi\u00f9, sinonimo di \"orientamento sessuale\" in senso scientifico (Miglietta, 2007; Danna, 2009), mentre l'uso del termine \"relazioni\" appare controverso. Distinguendo tra rapporti occasionali e relazioni affettive, alcuni autori parlano propriamente di \"amore\" anche con riferimento alle coppie dello stesso sesso. Ad esempio, il cardinale Basil Hume dichiar\u00f2: \"l'amore tra due persone siano dello stesso sesso o di sesso diverso, va apprezzato e rispettato\". \nInterpretazione dei riferimenti alla sessualit\u00e0 nei testi biblici.\nLa Bibbia, secondo la Chiesa cattolica, afferma chiaramente che Dio ha creato l'uomo e la donna (Genesi ) con la loro differenza sessuale, e che il primo ha trovato nella seconda un \u00abaiuto che gli fosse simile\u00bb, \u00abosso delle mie ossa e carne della mia carne\u00bb (Genesi ).\nLa Bibbia, secondo l'interpretazione cattolica, vede la procreazione come un aspetto fondamentale della vita umana. Pertanto, la coppia eterosessuale che abbia contratto matrimonio sarebbe l'unica depositaria dell'immagine Trinitaria di Dio; la ricchezza dei sessi risiede nel loro incontro-confronto-dialogo per essere segno di fecondit\u00e0 come Dio \u00e8 fecondo nell'\"entrare\" nel mondo dell'altro \"dimenticandosi\" di s\u00e9, cos\u00ec come fa Dio con noi.\nCome si \u00e8 visto, parlano invece dell'omosessualit\u00e0 altri testi del Nuovo Testamento nati in ambiente di cultura greca, l\u00ec il giudizio morale che viene espresso \u00e8 condannatorio diversamente da alcuni costumi dell'epoca, ma coerentemente con alcuni aspetti della cultura religiosa e filosofica del tempo.\nIn particolare, il primo capitolo di \"Lettera ai Romani\" che recita: \nIn base a queste interpretazioni, il giudizio morale della Chiesa cattolica sull'omosessualit\u00e0 \u00e8 il seguente:\nValutazione dell'orientamento omosessuale soggettivo.\nL'orientamento omosessuale, che molti uomini e donne presentano, \u00e8 anch'esso considerato dal catechismo come inclinazione \u00aboggettivamente disordinata\u00bb.\nL'omosessualit\u00e0 \u00abcostituisce per la maggior parte di loro una prova. Perci\u00f2 devono essere accolti con rispetto, compassione, delicatezza. A loro riguardo si eviter\u00e0 ogni marchio di ingiusta discriminazione\u00bb.\n\u00abLe persone omosessuali sono chiamate alla castit\u00e0. Attraverso le virt\u00f9 della padronanza di s\u00e9, educatrici della libert\u00e0 interiore, mediante il sostegno, talvolta, di un'amicizia disinteressata, con la preghiera e la grazia sacramentale, possono e devono, gradatamente e risolutamente, avvicinarsi alla perfezione cristiana\u00bb.\nI diritti delle persone omosessuali secondo la Chiesa cattolica.\nLa Chiesa cattolica ha offerto indicazioni circa il riconoscimento della condizione omosessuale e i diritti delle persone omosessuali, in varie occasioni, attraverso l'organo della Congregazione per la dottrina della fede:\nA fine 2008 mons. Celestino Migliore, osservatore permanente della Santa Sede presso le Nazioni Unite, si \u00e8 espresso contro un progetto di dichiarazione proposto dalla Francia a nome dell'Unione europea per chiedere la depenalizzazione universale dell'omosessualit\u00e0 e la promozione dell'identit\u00e0 di genere, contestando il fatto che nella forma in cui \u00e8 stato presentato esso non si limita a chiedere l'abolizione del reato e delle pene previste per gli omosessuali in alcuni Paesi, ma aprirebbe anche la strada alla condanna, in quanto \"discriminanti\", di quei Paesi che negano agli omosessuali il matrimonio, introducendo in tal modo \u00abnuove ed implacabili discriminazioni\u00bb.\nNel 2011 la Chiesa, attraverso le parole dell'Osservatore permanente della Santa Sede presso l'ufficio dell'ONU a Ginevra Silvano Tomasi ha espresso un forte dissenso all'inclusione dell'orientamento sessuale e dell'identit\u00e0 di genere tra i diritti umani, come deliberato dalla Commissione dei diritti umani delle Nazioni Unite.\nLa Chiesa Cattolica chiede esplicitamente agli Stati di \"affermare chiaramente il carattere immorale di questo tipo di unione\" e di \"contenere il fenomeno entro limiti che non mettano in pericolo il tessuto della moralit\u00e0 pubblica\", aggiungendo inoltre che si tratta di un \"male\" che va tollerato e non approvato o legalizzato.\nDurante il volo di ritorno dal viaggio apostolico a Cuba e negli Stati Uniti d'America del 2015, papa Francesco ha espresso il suo personale consenso alla previsione dell'obiezione di coscienza a favore dei funzionari governativi che non intendono rilasciare licenze matrimoniali fra persone dello stesso sesso. Contestualmente, ha definito l'obiezione di coscienza come elemento dei diritti umani che dovrebbero appartenere a qualsiasi ordinamento giurisdizionale.\nUnioni omosessuali.\nDal punto di vista dottrinale, qualsiasi tipo di unione o di convivenza tra omosessuali non \u00e8 legittimato all'interno della comunit\u00e0 cattolica; anche se molte nazioni con popolazione a maggioranza cattolica hanno legittimato le unioni di fatto anche tra omosessuali e in alcuni casi anche il matrimonio.\nIn particolar modo, il riconoscimento civile di queste unioni che preveda diritti quali la partecipazione all'eredit\u00e0 e alla reversibilit\u00e0 della pensione in caso di morte del partner, non \u00e8 accettato in quanto comporta l'estensione di diritti e tutele che lo Stato gi\u00e0 riconosce alle coppie eterosessuali sposate.\nAffido, adozione, genitorialit\u00e0.\nUna particolare riserva viene mossa all'adozione delle persone omosessuali e delle coppie non sposate.\n (nonostante le associazioni di psicologi e psichiatri sostengano che non c'\u00e8 differenza tra le capacit\u00e0 genitoriali di coppie dello stesso sesso e di sesso opposto).\nCritiche.\nDiversi critici sostengono che l'atteggiamento della Chiesa cattolica e di alcuni suoi aderenti rispetto agli omosessuali non sia di tolleranza e accettazione, ma che anzi arrivi alla discriminazione e all'omofobia. Lo stesso uso della parola \"tendenza\" al posto del termine orientamento, scientificamente corretto, esprime un voler assegnare all'orientamento omosessuale una posizione secondaria rispetto a quello eterosessuale. Le principali associazioni per la difesa dei diritti delle persone LGBT rimproverano alla Chiesa cattolica di imporre una visione confessionale e scientificamente scorretta, che si concretizza nella ferma opposizione manifestata ripetutamente all'approvazione di leggi che condannino le discriminazioni basate sull'orientamento sessuale, al riconoscimento civile delle unioni omosessuali e nei confronti di risoluzioni presso l'ONU che incoraggino una visione dell'omosessualit\u00e0 positiva e lontana dalle posizioni dell'alta gerarchia cattolica.\nLe associazioni omosessuali hanno condannato fermamente l'opposizione manifestata dalla Santa Sede, nella persona di Celestino Migliore, suo Osservatore permanente presso le Nazioni Unite, alla \"Dichiarazione sui diritti umani, l'orientamento sessuale e l'identit\u00e0 di genere\" presentata presso le Nazioni Unite dalla Francia, in qualit\u00e0 di rappresentante dell'Unione Europea, nella quale si chiede la depenalizzazione dell'omosessualit\u00e0 in quegli Stati dove sono considerati reati gli atti omosessuali o l'omosessualit\u00e0 in s\u00e9 stessa e si riafferma il principio di non-discriminazione, che richiede l'estensione dei diritti umani ad ogni essere umano indipendentemente dall'orientamento sessuale o dall'identit\u00e0 di genere. L'opposizione di Migliore era dovuta a quest'ultima richiesta, poich\u00e9 molti Stati attualmente non riconoscono il diritto al matrimonio \u2014 indicato come uno dei diritti fondamentali nella Dichiarazione universale dei diritti umani \u2014 tra persone dello stesso sesso, e dunque attuano una discriminazione sulla base dell'orientamento sessuale. Il timore \u00e8 quello che la mozione apra la strada alla condanna, in quanto \"discriminanti\", anche di questi Paesi e li obblighi a riconoscere nuove forme di matrimonio, cui la Chiesa \u00e8 contraria.\nUn altro recente esempio delle posizioni delle gerarchie ecclesiastiche cattoliche lo si \u00e8 visto in occasione delle elezioni presidenziali del Nicaragua, che si sono tenute il 5 novembre 2006. La Conferenza Episcopale Nicaraguense in una lettera inviata ai deputati dell'Assemblea Nazionale il 25 marzo dello stesso anno, ha chiesto che nel nuovo Codice Penale che si stava scrivendo: \u00absi mantenga l'articolo 204 vigente che si riferisce alla sodomia. [\u2026] Abbiamo constatato una campagna internazionale diretta a dare legittimazione alle relazioni omosessuali, incluso la legalizzazione dei matrimoni tra persone dello stesso sesso. Per questa ragione, \u00e8 indispensabile che Voi proteggiate la famiglia composta da padre, madre e figli, nucleo fondamentale della societ\u00e0 nicaraguense \u00bb. L'articolo 204, primo comma, del Codice penale del Nicaragua cos\u00ec disponeva: \u00abCommette reato di sodomia chiunque induca, promuova, propagandi o pratichi in modo vergognoso atti sessuali con persone dello stesso sesso. Verr\u00e0 punito con la reclusione da 1 a 3 anni di prigione\u00bb. Anche se al 2007 nessuno era processato in applicazione del detto articolo, esso criminalizzava i soggetti omosessuali, bisessuali e transessuali che praticavano atti sessuali in modo da dare scandalo, ed esisteva la concreta possibilit\u00e0 che di questo crimine fosse accusato anche chiunque svolgesse attivit\u00e0 di supporto in favore dei diritti rivendicati dalle persone LGBT o fornisse informazioni e servizi relativi alla loro salute sessuale, \u00abcontraddicendo numerose disposizioni internazionali in materia di diritti umani\u00bb.\nCon l'entrata in vigore del nuovo codice penale nel 2008, l'omosessualit\u00e0 \u00e8 stata decriminalizzata in Nicaragua.\nDa parte delle associazioni di omosessuali si contesta l'affermazione del \"rispetto delle persone omosessuali\", intendendo che detto rispetto dovrebbe comprendere l'integrazione sociale della persona omosessuale ed il riconoscimento dei suoi diritti civili, tra cui la possibilit\u00e0 di contrarre matrimonio o una forma di riconoscimento equivalente dell'unione.\nA partire dal 1980, con la fondazione del Gruppo del Guado, si assiste al proliferare di gruppi di omosessuali cattolici, che hanno dato vita in Italia al \"Coordinamento gruppi di omosessuali cristiani in Italia\" (\"Coci\").\nUna protesta estrema contro l'atteggiamento della Chiesa nei confronti dell'omosessualit\u00e0 \u00e8 stato il gesto di Alfredo Ormando, che, nel 1998, si diede fuoco in Piazza San Pietro.\nIl 17 maggio 2007, in occasione dell'annuale Giornata internazionale contro l'omofobia, l'organizzazione non governativa Human Rights Watch ha inserito Benedetto XVI nella classifica dei leader che usano la loro autorit\u00e0 per negare diritti umani di base, con queste motivazioni: \"il leader della Santa Sede \u00e8 andato ben oltre l'espressione delle vedute teologiche della Chiesa sull'omosessualit\u00e0. Il Papa \u00e8 intervenuto nella politica in molti paesi per condannare o minacciare quanti sostengono gli uguali diritti o qualsiasi forma di riconoscimento per le famiglie di lesbiche e gay\".\nControversie all'interno della Chiesa cattolica.\nIl dibattito sugli omosessuali cattolici.\nFin dagli anni sessanta del XX secolo sono sorti spontaneamente in seno alla Chiesa cattolica, come in altre confessioni religiose e nella societ\u00e0 in generale, movimenti, associazioni e gruppi di persone omosessuali. Questi movimenti, associazioni, gruppi, e le scuole di pensiero ad essi collegate non si basano su un approccio unitario, ma su una pluralit\u00e0 di ermeneutiche dottrinali, e su diversi orientamenti in campo pastorale, pedagogico, sociale e politico. Le attivit\u00e0 proposte spaziano dalla direzione spirituale, al supporto pedagogico, alla socializzazione, alla condivisione comunitaria, fino alla promozione di iniziative di inclusione, partecipazione e non discriminazione nella Chiesa e nella societ\u00e0.\nParallelamente, si \u00e8 sviluppata una notevole letteratura cattolica, altrettanto variegata, sull'omosessualit\u00e0. Alcuni autori e scuole di pensiero, adottano un punto di osservazione \"interno\" all'esperienza delle persone omosessuali cattoliche e della loro socializzazione. Altri movimenti, associazioni e gruppi, o pi\u00f9 correttamente gli esponenti di altre scuole di pensiero, adottano un punto di vista \"esterno\", basato prevalentemente su approcci deduttivi a partire da principi dottrinali o teorici, unitamente ad approcci induttivi a partire da casi di persone omosessuali cattoliche infelici o insoddisfatte della loro condizione.\nA livello teologico una minoranza di teologi cattolici tendono a criticare la posizione magisteriale e, senza arrivare mai ad una equiparazione fra coppie gay ed etero, propongono come \"bene minore\" (ma unico fattualmente perseguibile per le persone omosessuali) la relazione omosessuale stabile e fedele: espressioni di queste nuove tendenze teologiche sono Giannino Piana, Enrico Chiavacci in Italia e Charles Curran negli USA.\nIn tale prospettiva, questi autori si esprimono favorevolmente sul riconoscimento civile delle unioni omosessuali , sulle adozioni per queste coppie e per la possibilit\u00e0 di celebrare benedizioni di coppie formate da persone dello stesso sesso.\nControversie pastorali e pedagogiche.\nIstruzioni pastorali e controversie.\nIl principale documento pastorale elaborato dalla Congregazione per la Dottrina della Fede, e sistematicamente riferito all'omosessualit\u00e0, \u00e8 la \"Lettera ai vescovi sulla Cura pastorale delle persone omosessuali\" (CPPO), del 1\u00ba ottobre 1986. Viene affermato, \"in continuit\u00e0 con la tradizione e con il magistero\", il principio dell'autorinnegamento, cio\u00e8 \"un rinnegamento di s\u00e9 attuato nell'abbandono alla volont\u00e0 del Padre\" (CPPO, 12), \"accettando il sacrificio fruttuoso della croce\". Ci\u00f2 equivarrebbe a una sostanziale richiesta di castit\u00e0 in senso celibatario: \"Le persone omosessuali sono chiamate come gli altri cristiani a vivere la castit\u00e0\", astenendosi da \"atti omosessuali\" e da ogni \"relazione omosessuale\".\nL'applicazione pratica di questo principio ha aperto una serie di controversie interpretative. Il \"trasformazionalismo\" pur accettando la tesi del celibato obbligatorio per gli omosessuali, ha proposto un cammino di trasformazione finalizzato al matrimonio tradizionale. Altri interpreti hanno, invece, supposto di considerare il problema della castit\u00e0 all'interno della relazione omosessuale. Ad esempio, il teologo morale don Leandro Rossi, nel saggio \"Quale castit\u00e0 per le persone omosessuali?\" (in AA.VV., \"Il posto dell'altro. Le persone omosessuali nelle chiese cristiane\", Meridiana, 2000), ha sostenuto che, nella valutazione morale della relazione omosessuale, occorra tener conto dell'amore omosessuale.\nLa CPPO ha invitato i vescovi e le conferenze episcopali ad occuparsi della pastorale per le persone omosessuali, ma prestando attenzione a non dare alcun tipo d'appoggio ad organizzazioni che trascurino, siano ambigue, o cerchino di sovvertire l'insegnamento della Chiesa, o i cui membri rivendichino di voler conformare la loro vita all'insegnamento di Ges\u00f9, pur avendo di fatto abbandonato l'insegnamento della sua Chiesa. La conferenza episcopale che ha raccolto pi\u00f9 di tutte questo invito \u00e8 la USCCB, la Conferenza episcopale degli Stati Uniti che ha pubblicato nel 1997 la lettera \"Always our Children\". A tale documento sono state avanzate critiche dal NARTH. Per contro, il successivo documento della USCCB, \"Ministry to persons with a homosexual inclination\", ha ricevuto critiche dall'associazione Dignity/USA.\nGruppi \"trasformazionali\".\nIn linea di massima, la pedagogia \"ortodossa\" presuppone che ogni sofferenza e difficolt\u00e0 che pu\u00f2 essere sperimentata a motivo della condizione omosessuale vada unita al \"sacrificio della croce di Cristo\", e che la persona omosessuale vada aiutata a vivere in castit\u00e0, con umanit\u00e0 e rispetto, per tendere alla santit\u00e0 e alla perfezione cristiana. Il rapporto tra persone omosessuali \u00e8 ammesso purch\u00e9 resti nei limiti di una \"casta amicizia\". Talvolta, per\u00f2, alla pedagogia ortodossa \u00e8 preferita la pedagogia \"trasformazionale\", che subisce l'influsso della \"reparative therapy\" (NARTH) e dei \"transformational ministries\" (Exodus, Desert Stream, Living Waters), sviluppatisi sia in ambiente cattolico che protestante negli USA, e si fonda, talvolta, su una cognizione della sessualit\u00e0 umana che \u00e8 rifiutata dalla comunit\u00e0 scientifica internazionale. Generalmente si rivolge ai gruppi trasformazionali, spontaneamente o sulla base di una pressione della famiglia, quella parte di credenti omosessuali che desiderano fortemente la costruzione di un rapporto con una persona del sesso opposto finalizzata alla costituzione di una famiglia tradizionale. Essi vivono con grave sofferenza la condizione omosessuale.\nI critici sostengono che la pedagogia \"trasformazionale\" vada ben oltre la promozione della \"casta amicizia\" prevista dalla CPPO, anzi, in molti casi, promuova lo sviluppo di un comportamento eterosessuale finalizzato al matrimonio, anche se rimane non verificato il \"cambiamento\" dell'orientamento sessuale. Questo getterebbe dubbi sulla validit\u00e0 del matrimonio contratto con la persona del sesso opposto e, se ne fosse consapevole, sull'integrit\u00e0 morale della persona omosessuale che contrae questo tipo di matrimonio. Esistono, inoltre, dei limiti deontologici alla pedagogia \"trasformazionale\". In particolare essa pu\u00f2 avvalersi del supporto di psicologi solo a certe condizioni. L'APA ha denunciato che l'utilizzo di \"terapie riparative\" o \"transformational ministries\" pu\u00f2 provocare maggiori sofferenze di quelle alle quali intenderebbe porre rimedio e pu\u00f2 esacerbare il rischio di molestie nei confronti delle persone omosessuali. Tuttavia, la pedagogia \"trasformazionale\" potrebbe essere applicabile in armonia con le linee guida della pedagogia internazionale nel caso piuttosto teorico della \"omosessualit\u00e0 situazionale\", cio\u00e8 nel caso in cui la persona mostri un comportamento \"omosessuale\" a fronte di un orientamento \"eterosessuale\", e sia quindi aiutata a scoprire la sua vera identit\u00e0 sessuale e a viverla coerentemente.\nIn Italia operano alcune organizzazioni \"trasformazionali\" senza un appoggio ufficiale dell'episcopato. Appare controversa la collocazione delle associazioni Obiettivo Chaire e AGAPO, simili all'associazione statunitense Courage. In particolare, AGAPO non si propone direttamente come un gruppo d'ispirazione cattolica e pare allinearsi con le principali cognizioni sull'omosessualit\u00e0 espresse dalla comunit\u00e0 scientifica internazionale (secondo cui l'omosessualit\u00e0 non \u00e8 una malattia). Tuttavia, si presenta molto critica verso le terapie di tipo \"affermativo\" e ci\u00f2 che definisce \u00abstile di vita gay\u00bb, non discostandosi, quindi, come impostazione dagli altri gruppi di ispirazione apertamente cattolica; non \u00e8 chiaro, inoltre, se la pedagogia proposta sia \"ortodossa\" o \"trasformazionale\", ma \u00e8 presente un forte sostegno verso i gruppi di ispirazione pedagogia esplicitamente trasformazionale, come il Gruppo Lot.\nNel 2007, negli USA, alcuni ex attivisti trasformazionali hanno sottoscritto una dichiarazione pubblica di scuse.\nAlcune persone coinvolte in programmi trasformazionali si definiscono ex-gay, mentre alcune persone che abbandonano questi programmi si definiscono ex-ex-gay.\nEsiste una limitata letteratura scientifica indipendente sugli approcci trasformazionali, prevalentemente di carattere etnografico. Nessuna pubblicazione attendibile ha comunque mai provato l'efficacia di tali approcci; le posizioni ufficiali della American Psychological Association, una delle istituzioni pi\u00f9 autorevoli nel campo a livello mondiale, hanno dichiarato inutili e dannosi tali interventi.\nGruppi in dialogo con le diocesi.\nIl rapporto con le diocesi \u00e8 molto variabile, e dipende dal tipo di gruppo, dal cammino che propone ai suoi membri, e dalla presenza o meno di membri del clero, anche in funzione di una direzione spirituale. In USA, l'AGLO di Chicago, a differenza di Dignity/USA ha optato per una intensa collaborazione con la locale Arcidiocesi. In altri casi, sempre negli USA, \u00e8 la diocesi stessa a proporre una apposita pastorale (es. Los Angeles, Oakland, Cleveland). A Londra, il locale vescovo ha autorizzato una messa domenicale a Soho specificamente inclusiva delle persone omosessuali (che sono in gran numero in quel quartiere).\nIn Italia, i gruppi di omosessuali cattolici hanno contatti occasionali con la diocesi, improntati di norma alla cordialit\u00e0. Talvolta, il vescovo locale nomina un responsabile diocesano per questo tipo di dialogo. Ad esempio, a Torino, i delegati diocesani per il dialogo con i gruppi di credenti omosessuali sono don Walter Danna e don Ermis Segatti. A Torino \u00e8 stato recentemente costituito presso il gruppo Abele di don Ciotti un Centro di documentazione su fede e omosessualit\u00e0 intitolato a Ferruccio Castellano. Altri gruppi che hanno instaurato collaborazioni con la diocesi sono: Alle Querce di Mamre (Cremona), l'Arco (Parma).\nAlcune parrocchie italiane concedono luoghi di culto per organizzare veglie di preghiera per le vittime dell'omofobia, nate spontaneamente nel 2007 e poi ripetute nel 2008 e nel 2009 in numerose citt\u00e0.\nApprocci pastorali sperimentali: il \"metodo Pezzini\".\nCompletamente diverso sia dagli approcci tipici della pedagogia \"trasformazionale\" sia di quelli della militanza gay cattolica eterodossa \u00e8 il \"metodo Pezzini\". Questo metodo \u00e8 tipico del gruppo La Fonte di Milano, di cui don Pezzini \u00e8 animatore fin dal 1986, che si propone di dare accoglienza a giovani e meno giovani che necessitano di conforto, condivisione, amicizia, preghiera, o che talvolta si sentono esclusi dalle famiglie o comunit\u00e0 ecclesiali a motivo della loro omosessualit\u00e0. I gruppi che hanno un cammino comune con La Fonte sono La Creta (Bergamo) e Il Mosaico (Brescia). Sono specialmente gruppi di ascolto pi\u00f9 che di trasformazione.\nIl \"metodo Pezzini\" parte dal presupposto che un ragazzo omosessuale attraversi, talvolta, una adolescenza o una giovinezza difficili, in cui fatica a trovare amici veri, spesso sperimentando l'esclusione dal gruppo dei pari. Allora, trovare ragazzi a lui simili, contribuirebbe non gi\u00e0 ad indurlo in occasioni di peccato, ma primariamente ad alleviarlo da sofferenze, perch\u00e9 potrebbe pi\u00f9 facilmente aiutarlo a non sentirsi escluso e incompreso. Pezzini, nei suoi libri, non difende la \"libert\u00e0 sessuale\" degli omosessuali. Piuttosto, a partire da una situazione di fatto analoga a quella dei divorziati risposati, chiede alle coppie omosessuali di non sprecare soldi in viaggi o vestiti superflui, ma di attuare forme di beneficenza e altruismo. La missione che si pone \u00e8 quella di mettersi in ascolto, anteponendo a qualsiasi altra priorit\u00e0 pedagogica, la indefettibile \"prassi di totale e cordiale accoglienza\" della Chiesa. Questo approccio \u00e8 stato riaffermato dallo stesso presidente della CEI cardinale Angelo Bagnasco, quando, a proposito delle persone omosessuali, ha dichiarato che la Chiesa opera con \"lo spirito e la prassi di totale e cordiale accoglienza verso tutte le persone\". Gli incontri dei gruppi si svolgono generalmente in due parti. Nella prima viene presentato un tema biblico al quale segue una discussione basata sulle esperienze personali. Nella seconda parte si prega insieme o si va insieme a Messa.\nIn generale, questo approccio ha ricevuto critiche sia da alcuni cattolici fortemente conservatori che lo considerano \"equivoco\", sia dal movimento gay che accusa gli aderenti di questi gruppi di rinnegare l'impegno per la causa omosessuale. Non esiste una letteratura specifica sui risultati complessivi di questo approccio.\nAltre iniziative pedagogiche e pastorali negli USA.\nGli USA sono il terzo paese al mondo per numero di cattolici (61 milioni di fedeli nel 1998) e sono attive numerose iniziative pedagogiche e pastorali per le persone omosessuali cattoliche.\nDal 1994 \u00e8 operativa la National Association of Catholic Diocesan Lesbian and Gay Ministries (NACDLGM), che riunisce gli operatori pastorali diocesani coinvolti nella cura pastorale degli omosessuali.\nDal 1977 \u00e8 operativa l'associazione New Ways Ministry, fondata da padre Robert Nugent e da suor Jeannine Gramick, successivamente interdetti dalla CdF, che promuove la ricerca e lo sviluppo di una pastorale cattolica \"progressista\" verso le persone omosessuali.\nNel 2004 \u00e8 stata fondata da Casey e Mary Ellen Lopata l'associazione Fortunate Families, che riunisce genitori cattolici di ragazzi omosessuali, diversamente dall'italiana AGEDO, che riunisce genitori anche non cattolici. Fortunate Families apparentemente adotta approcci pedagogici ispirati alle linee guida della \"Always our Children\".\nAltri gruppi nel mondo.\nIn Australia, operano i gruppi Acceptance, in Canada \u00e8 presente Dignity/Canada, in Messico la Comunidad San Elredo.\nControversie sulla \"cultura omosessuale cattolica\".\nLa cultura o subcultura che deriva dai processi di esplicitazione e condivisione delle esperienze o di socializzazione fra omosessuali cattolici, indipendentemente dalla prospettiva pedagogica adottata, pu\u00f2 dar luogo a particolari consuetudini, norme, linguaggi all'interno di quelle comunit\u00e0, riprese talvolta in forma di produzione culturale (saggistica, letteraria, documentaristica, cinematografica o di altro genere) che sfida il comune senso di \"cultura omosessuale\" o \"cultura gay\", generalmente raffigurata come estranea alla cultura cristiana.\nLa letteratura etnografica e antropo-culturale delle comunit\u00e0 di omosessuali cattolici \u00e8 molto limitata.\nControversie su omosessualit\u00e0 e santit\u00e0.\nSul rapporto fra omosessualit\u00e0 e santit\u00e0 esiste un dibattito all'interno del mondo omosessuale cattolico, come conseguenza del dibattito scientifico e religioso sull'omosessualit\u00e0 e sulle teorie sulla differenziazione dell'orientamento sessuale.\nIl documento \"Persona humana\" di Paolo VI fa distinzione fra \"tendenza omosessuale\" (in s\u00e9 neutra) e \"comportamento omosessuale\" (peccaminoso e condannabile). Documenti successivi del magistero sotto Giovanni Paolo II hanno per\u00f2 definito come \"intrinsecamente disordinata\" anche la tendenza in quanto tale, al tempo stesso dichiarando che la persona omosessuale \u00e8 \"chiamata alla castit\u00e0\" nel suo cammino verso la salvezza. Da queste prese di posizione si \u00e8 aperto un dibattito, vivace soprattutto negli Stati Uniti d'America, sulla compatibilit\u00e0 fra tendenza omosessuale e perfezione cristiana, compresa l'espressione massima della santit\u00e0.\nLe questioni fondamentali poste dal dibattito sono:\nLa comunit\u00e0 gay cattolica statunitense ha iniziato quindi a individuare nelle agiografie quei dati che possano ricondurre a tendenze omosessuali, fino ad arrivare a stilare un possibile calendario di santi omosessuali, bisessuali e transgender. Particolarmente attivo su questa linea di ricerca \u00e8 stato lo storico John Boswell.\nQuesto tipo di ricerca trova opposizione soprattutto tra i cattolici pi\u00f9 conservatori e che esprimono una posizione pi\u00f9 radicale nei confronti dell'omosessualit\u00e0. Essi rifiutano il concetto stesso di \"tendenza omosessuale\" affermando che esiste un'unica tendenza, quella eterosessuale, rispetto alla quale l'omosessualit\u00e0 \u00e8 una condizione da rifiutare perch\u00e9 deviante, immorale ed inadeguata.\nControversie sulle discriminazioni.\nUna controversia sorta all'interno della Chiesa cattolica nel 2005 riguarda l'Istruzione che vieta ai candidati omosessuali o che sostengono la cultura gay l'ammissione al seminario o l'ordinazione sacerdotale. Tale Istruzione \u00e8 entrata in vigore pochi mesi dopo l'insediamento del nuovo papa, Benedetto XVI e si aggiunge alla lista delle discriminazioni che la dottrina della Chiesa cattolica ammette nei confronti degli omosessuali. In precedenza, con le Considerazioni del 1992, la CdF aveva gi\u00e0 previsto altre forme di discriminazione: nell'assunzione di insegnanti di atletica, nel servizio militare, nella collocazione di bambini per adozione o affido.\nL'Istruzione del 2005 \u00e8 stata preceduta da un intervento del vescovo ausiliare di Detroit, Thomas Gumbleton, che ha difeso i sacerdoti omosessuali, e da una successiva lettera di protesta sottoscritta da 39 sacerdoti e religiosi omosessuali italiani.\nPi\u00f9 recentemente i domenicani olandesi si sono pubblicamente espressi a favore degli omosessuali nell'ambito di una proposta di liberalizzazione della celebrazione eucaristica aperta al laicato.\nBench\u00e9 la dottrina cattolica non concepisca come discriminazione il mancato riconoscimento della coppia dello stesso sesso, esiste una pluralit\u00e0 di controversie sulla natura dell'amore e della relazione omosessuale, incluso il tema del riconoscimento, sia di carattere teologico e pastorale, sia di carattere metodologico, sia di carattere sociale e politico."}
{"id": "69389", "revid": "1305772", "url": "https://it.wikipedia.org/wiki?curid=69389", "title": "The Postman", "text": ""}
{"id": "69391", "revid": "339392", "url": "https://it.wikipedia.org/wiki?curid=69391", "title": "Star Trek VI", "text": ""}
{"id": "69393", "revid": "767487", "url": "https://it.wikipedia.org/wiki?curid=69393", "title": "Glen Velez", "text": "Virtuoso e profondo conoscitore dei tamburi a cornice, \u00e8 responsabile della introduzione di questo tipo di strumento nella musica moderna (dal jazz, al rock alla musica etno-folk).\nIl merito di Glen Velez \u00e8 di aver approfondito lo studio e le tecniche dei tamburi a cornice unendo a questo lo studio delle teorie ritmiche delle differenti culture (specialmente quella del sud dell'India). Il talento di Velez ha fatto il resto.\nStrumenti antichi (ma ancora vivi nella tradizione popolare) come il tamburello italiano, la kanjira indiana, il riqq egiziano, il tar medio-orientale, il pandero spagnolo, il bendir marocchino e molti altri, trovano una nuova collocazione e diffusione nel contesto musicale moderno.\nGrazie ad un metodo didattico (metodo \"Handance\") che unisce la tecnica didattica indiana (in cui si vocalizzano i ritmi) ad un metodo di apprendimento ed assimilazione dei ritmi mediante \"passi sul posto\", Glen Velez ha fatto scuola e ha dato ispirazione e insegnamento a percussionisti che hanno poi trovato il loro cammino di approfondimento e ricerca, contribuendo ulteriormente alla divulgazione dei tamburi a cornice.\nGlen Velez svolge un'intensissima attivit\u00e0 didattica in tutto il mondo.\nGlen Velez \u00e8 stato insignito del premio Grammy Award e votato come \"Miglior percussionista dell'anno\" nel 2001 dalla rivista DRUM!. Ha collaborato con numerosi artisti quali: Pat Metheny, Richard Stoltzman, Suzanne Vega, Howard Levy, Zakir Hussain e Sonny Fortune."}
{"id": "69394", "revid": "1282260", "url": "https://it.wikipedia.org/wiki?curid=69394", "title": "Velocit\u00e0 media", "text": ""}
{"id": "69395", "revid": "30610", "url": "https://it.wikipedia.org/wiki?curid=69395", "title": "Friedrich Gulda", "text": "Biografia.\nNato a Vienna, figlio di un insegnante, Gulda inizi\u00f2 lo studio del pianoforte con Felix Pazofsky all'et\u00e0 di sette anni; nel 1942, entr\u00f2 all'Accademia di musica di Vienna, dove studi\u00f2 pianoforte e teoria con Bruno Seidlhofer e Joseph Marx. Dopo aver vinto il primo premio al concorso internazionale di Ginevra, quattro anni pi\u00f9 tardi, nel 1946, inizi\u00f2 l'attivit\u00e0 concertistica che l'avrebbe portato alla ribalta internazionale. Con J\u00f6rg Demus e Paul Badura-Skoda, Gulda formava quella che divenne nota come la \"troika viennese\".\nNoto soprattutto come interprete del pianismo beethoveniano, fu anche acclamato interprete di Bach, Mozart, Schubert, Chopin, Debussy e Ravel; egli coltivava anche un grande interesse per il jazz, e scrisse dagli anni cinquanta in poi diverse canzoni e pezzi strumentali, a volte unendo jazz e musica classica nei suoi stessi concerti.\nFu proprio questa pratica non ortodossa che, insieme ad altre, gli procur\u00f2 il soprannome di \"pianista terrorista\"; Gulda non andava affatto d'accordo con le autorit\u00e0 quali l'Accademia di Vienna, tanto da rifiutare l'anello di Beethoven che gli era stato offerto quale riconoscimento delle sue esecuzioni. Egli finse persino di essere morto alla fine degli anni novanta, consolidando cos\u00ec la sua fama di pianista ribelle. Nonostante questo, Gulda \u00e8 unanimemente riconosciuto come uno dei pi\u00f9 importanti pianisti del XX secolo. Tra i suoi allievi figura Martha Argerich.\nFriedrich Gulda mor\u00ec d'infarto nella sua casa di Weissenbach (Austria) il 27 gennaio 2000 all'et\u00e0 di sessantanove anni.\nI figli Rico Gulda e Paul Gulda sono entrambi pianisti."}
{"id": "69397", "revid": "228587", "url": "https://it.wikipedia.org/wiki?curid=69397", "title": "Frontone (disambigua)", "text": ""}
{"id": "69398", "revid": "123338067", "url": "https://it.wikipedia.org/wiki?curid=69398", "title": "Strumento a percussione", "text": "Gli strumenti a percussione (comunemente definiti percussioni) sono strumenti musicali il cui suono scaturisce dal battimento, dallo sfregamento o dall'agitazione, con o senza l'ausilio di bacchette od oggetti similari da parte dell'esecutore.\nStoria.\nL'uso di strumenti a percussione accompagna l'uomo sin dalla preistoria. La famiglia degli strumenti a percussione \u00e8 ritenuta infatti la famiglia pi\u00f9 antica tra gli strumenti musicali, posta appena dopo la voce umana.\nNella storia della musica classica le percussioni hanno avuto un ruolo determinante: basta pensare al larghissimo utilizzo dei timpani nella musica barocca e successivamente nel periodo classico; o alla scoperta delle nuove sonorit\u00e0 nella musica del novecento, vero e proprio secolo di sviluppo di questi strumenti (complice il loro costante utilizzo nella musica contemporanea). \nUn particolare set di strumenti a percussione, la batteria, ha avuto uno sviluppo proprio nella cultura jazz e popular; oggi per\u00f2 si tende a distinguere le figure del batterista e del percussionista. Il primo \u00e8 il musicista che si occupa esclusivamente della batteria (dove gli strumenti principali sono piatti e tamburi e le altre percussioni sono di norma accessorie), mentre il secondo termine indica il musicista che si occupa in vari ambiti (es. classico, folk, latin ecc.) di suonare le percussioni singolarmente (es. timpani, xilofono, rullante, marimba, vibrafono) o in varie combinazioni o set (diversi dalla batteria, ad esempio un set latin composto da congas, timbales, bongos ecc.).\nClassificazione.\nLa principale classificazione degli strumenti a percussione li divide in due insiemi; quelli a suono determinato, in grado di emettere note di altezza definita (ad esempio il vibrafono o i timpani), e quelli a suono indeterminato, che producono suoni definibili come \"acuti\" o \"gravi\", ma di altezza non misurabile con precisione (ad esempio il rullante o la grancassa). \nPer regolare l'intonazione degli strumenti dotati di membrane si ricorreva un tempo ad aumenti di temperatura o altre modifiche ambientali; oggi questi strumenti sono dotati di sistemi per modificare la tensione delle membrane stesse.\nGli strumenti a percussione seguono inoltre una classificazione secondo categorie di appartenenza, o per tipologia:\nPercussioni improprie.\nLe percussioni sono principalmente strumenti idiofoni e membranofoni, ma non solo. La sezione di percussioni di un'orchestra infatti contiene pi\u00f9 comunemente strumenti a percussione classici (come timpani, rullante, grancassa, piatti) tuttavia la sezione pu\u00f2 anche contenere strumenti non strettamente percussivi definiti comunemente aggeggi (come fischietti, sirene, macchine del vento ecc.). \nIl movimento artistico del Futurismo fece largo uso di strumenti musicali impropri nell'ambito di performance detti intonarumori.\nNella musica contemporanea questa soluzione \u00e8 praticata con una certa frequenza. Ecco alcuni musicisti di riferimento per le percussioni improprie:"}
{"id": "69400", "revid": "287204", "url": "https://it.wikipedia.org/wiki?curid=69400", "title": "Arthur Rubinstein", "text": "Fu uno dei massimi pianisti del XX secolo e uno dei pi\u00f9 grandi interpreti della musica di Fryderyk Chopin. La sua carriera dur\u00f2 quasi otto decenni ed esegu\u00ec pi\u00f9 di 200 registrazioni, il suo vasto repertorio comprese autori dal XVIII al XX secolo, da Mozart a Stravinskij.\nBiografia.\nRubinstein nacque a \u0141\u00f3d\u017a in Polonia da una famiglia ebraica. Studi\u00f2 a Varsavia, proseguendo i suoi studi a Berlino su consiglio del celebre violinista Joseph Joachim; ebbe come maestro Karl Heinrich Barth e perfezion\u00f2 la propria tecnica con il compositore Ignacy Paderewski.\nNel 1892 conobbe il bambino prodigio, Bronis\u0142aw Huberman, violinista, di cui divenne amico e lo rest\u00f2 per tutta la vita fino alla sua morte.\nDebutt\u00f2 come concertista a Berlino nel 1900 e, in seguito, fece altre apparizioni in Germania e in Polonia. Nel 1904 si rec\u00f2 a Parigi, dove incontr\u00f2 i compositori Ravel, Dukas, Saint-Sa\u00ebns e il violinista Jacques Thibaud.\nRubinstein debutt\u00f2 a New York alla Carnegie Hall nel 1906, per poi estendere il tour al resto degli Stati Uniti, oltrech\u00e9 all'Austria, all'Italia e alla Russia. Nel 1912 si esib\u00ec per la prima volta anche a Londra.\nDurante la prima guerra mondiale Rubinstein visse prevalentemente a Londra, accompagnando il violinista Eug\u00e8ne Ysa\u00ffe. Dal 1916 al 1917, suon\u00f2 in Spagna e nel Sud America, sviluppando un grande entusiasmo per la musica di Granados, Alb\u00e9niz, Heitor Villa-Lobos e de Falla.\nNel 1934 inizi\u00f2 un periodo di assenza dai concerti che dur\u00f2 alcuni anni, per lavorare su tecnica e repertorio, ritornando nelle sale da concerto nel 1937.\nRubinstein trascorse il periodo della seconda guerra mondiale negli Stati Uniti, paese del quale ottenne la cittadinanza nel 1946. Dopo le vicende belliche, rifiut\u00f2 di esibirsi nelle due Germanie per rispetto delle vittime dell'Olocausto.\nNel 1949, assieme ad Heifetz e Piatigorsky, fu tra i firmatari di una lettera di protesta con cui si voleva impedire un concerto sinfonico di Wilhelm Furtw\u00e4ngler, accusato di aver avuto rapporti non chiari con il regime nazista; l'esibizione era programmata per quello stesso anno a Chicago.\nContinu\u00f2 a esibirsi in concerti sino al 1976, quando dovette abbandonare le apparizioni pubbliche a causa del grave deterioramento della vista. Il suo ultimo concerto, a 89 anni, fu, nel mese di maggio 1976, alla Wigmore Hall di Londra. Mor\u00ec a Ginevra nel 1982 all'et\u00e0 di novantacinque anni. Le sue ceneri sono state traslate in Israele.\nSebbene la sua notoriet\u00e0 internazionale sia prevalentemente legata al repertorio da solista, Rubinstein \u00e8 stato anche un ottimo interprete della musica da camera, insieme a Szeryng, Heifetz, Piatigorsky e al Guarneri Quartet. Oltre a Chopin, egli registr\u00f2, tra le altre, interpretazioni di Beethoven, Brahms, Schubert, Schumann, Dvo\u0159\u00e1k, Isaac Alb\u00e9niz, Bach, Debussy, Manuel de Falla, Faur\u00e9, Mendelssohn, Franck, Enrique Granados, Grieg, Maurice Ravel.\nNon fu parente del pianista russo Anton Rubinstein, sebbene sia stato talvolta confuso con lui.\nIncisioni complete.\nElenco di tutte le incisioni, ripetute in diverse occasioni:\nRiconoscimenti.\nGrammy Award for Best Chamber Music Performance:\nGrammy Award for Best Instrumental Soloist Performance (without orchestra):\nGrammy Lifetime Achievement Award (1994)"}
{"id": "69401", "revid": "1658", "url": "https://it.wikipedia.org/wiki?curid=69401", "title": "Artur Rubinstein", "text": ""}
{"id": "69402", "revid": "1543377", "url": "https://it.wikipedia.org/wiki?curid=69402", "title": "Tamburo a cornice", "text": "Il tamburo a cornice \u00e8 uno strumento musicale a percussione che consiste di una singola \"pelle\" montata su un anello con piccoli \"cembali\" di metallo, oppure senza questi ultimi caso in cui viene a volte definito \"muto\". Tecnicamente un \"tamburo a cornice\" (\"frame drum\" in inglese) \u00e8 definito come un tamburo la cui profondit\u00e0 \u00e8 inferiore al diametro.\nOrigine.\nL'origine dei tamburi a cornice si perde davvero nella notte dei tempi: esiste materiale iconografico che data di oltre 6000 anni che rappresenta uomini e donne che suonano questo tipo di strumento, soprattutto durante rituali o cerimonie religiose. Anticamente esistevano (ma esistono ancor oggi) culture in cui il compito di suonare lo strumento era esclusivamente demandato alle donne. Nell'antica Mesopotamia, nell'Antico Egitto, nella Grecia Antica gi\u00e0 era diffusissimo.\nIl tamburo a cornice \u00e8 arrivato fino ai giorni nostri ed \u00e8 specialmente importante nella tradizione musicale popolare (si pensi al tamburello e alla tammorra in Italia).\nSi stima che le tecniche costruttive (peraltro molto semplici) siano cambiate ben poco (per non dire quasi per nulla) con il passare dei millenni.\nForme e tecniche costruttive.\nSebbene la maggior parte dei tamburi a cornice sia rotonda, ne esistono di quadrati (es. il \"pandeiro\" galiziano), di esagonali (alcuni tamburi degli indigeni del Nord America) e addirittura di triangolari.\nLa tecnica costruttiva \u00e8 davvero semplice: si tratta di una cornice quasi sempre in legno su cui viene tesa una pelle di animale precedentemente bagnata in acqua. La pelle al seccarsi acquisisce la tensione necessaria a produrre il suono desiderato. Per la realizzazione delle cornici rotonde, si suole utilizzare una fascia di legno resa duttile per mezzo di vapore.\nLe pelli usate sono le pi\u00f9 diverse: capra, capretto, pecora, cavallo, cammello, pesce, lucertola, cane, gatto, vacca, asino. Pi\u00f9 recentemente si \u00e8 introdotto l'uso di pelli sintetiche realizzate in materiali come il Mylar e si sono migliorate le tecniche costruttive inserendo meccanismi di intonazione mediante tensione della pelle.\nPelli poco conciate o molto grosse producono tipicamente un suono pi\u00f9 sordo e profondo, si potrebbe dire meno raffinato, mentre pelli molto elaborate e sottili tendono a produrre un suono pi\u00f9 brillante e pulito.\nLa maggior parte dei tamburi a cornice \u00e8 monopelle ma ne esistono con una pelle su ciascun lato (risultano quindi chiusi) come ad esempio l\"'adufe\" portoghese e il \"pandeiro\" galiziano.\nIn alcuni casi si aggiungono sonagli o altri artefatti metallici per arricchire il suono: si pensi al tamburello italiano per esempio, o alla pandeireta spagnola, al pandeiro brasiliano, alla kanjira indiana (un solo piccolo sonaglio), al riqq egiziano (sonagli in bronzo molto pesanti).\nNell'attuale Iran (Persia) esistono tamburi a cornice come il Daf e il Ghaval, ai quali si applicano una o pi\u00f9 file di anelli di metallo nella parte interna della cornice, perch\u00e9 questi, sbattendo contro la pelle mentre si suona, producano arricchimenti del ritmo.\nAltri tamburi (come il bendir marocchino e il pandeiro galiziano) hanno delle corde applicate nella parte interna a diretto contatto con la pelle che producono un suono \"rotto\" simile a quello del rullante delle moderne batterie.\nTecniche esecutive.\nSi pu\u00f2 dire che le tecniche esecutive cambino da tamburo a tamburo, sebbene ovviamente esistano delle similitudini chiare.\nLa maggior parte dei tamburi a cornice ha due tipi fondamentali di suono:\nSebbene, come sopra riportato, si utilizzino spesso le mani per suonare, esistono tamburi a cornice, come il bodhr\u00e1n irlandese, che si suonano con una bacchetta o altro utensile.\nOvviamente le tecniche di esecuzione possono arrivare ad essere molto complesse e richiedere molta destrezza ed abilit\u00e0, come nel caso del tamburello italiano o del riq egiziano.\nTradizione musicale.\nIn tutte le culture in cui \u00e8 presente, il tamburo a cornice \u00e8 strettamente legato alla tradizione musicale popolare. Per fare alcuni esempi: non serve forse ricordare il tamburello in Italia legato alla tradizione della Tammurriata e della Tarantella in tutte le loro sfaccettature; in Spagna (specialmente in Galizia) il pandeiro, la pandeira e la pandeireta, sono strettamente legati a canti e balli che hanno parecchie affinit\u00e0 con la tradizione popolare italiana; in Persia (attuale Iran) il Daf \u00e8 il tamburo utilizzato dai Sufi nei canti e danze (si pensi ai noti Dervisci danzanti); in India la kanjira \u00e8 utilizzata come strumento di accompagnamento (ma anche solista) nella musica classica del sud del paese.\nNegli anni settanta, con l'avvicinamento delle culture musicali popolari di altri paesi alla musica occidentale (specialmente al jazz) i tamburi a cornice hanno iniziato a diffondersi fuori dal loro paese di origine.\nGrazie a straordinari talenti come quelli di Alfio Antico e Glen Velez, questo tipo di strumento ha potuto trovare nuovi spazi in contesti musicali inconsueti.\n\u00c8 innegabile che il tamburo a cornice abbia, grazie alla sua apparente semplicit\u00e0 e al fascino che lo accompagna dovuto alla sua remota origine, un potere evocativo straordinario e una versatilit\u00e0 difficilmente comparabile con quella di altri strumenti."}
{"id": "69405", "revid": "1590", "url": "https://it.wikipedia.org/wiki?curid=69405", "title": "Percussioni", "text": ""}
{"id": "69407", "revid": "287204", "url": "https://it.wikipedia.org/wiki?curid=69407", "title": "Chord (protocollo peer-to-peer)", "text": "Chord \u00e8 un protocollo e algoritmo per una tabella di hash distribuita tramite architettura peer-to-peer. Il protocollo \u00e8 completamente decentralizzato e simmetrico. Ha la caratteristica di essere particolarmente efficiente all'inserimento e rimozione di nodi al sistema, e ha una complessit\u00e0 temporale logaritmica rispetto al numero di nodi. L'algoritmo di ricerca di Chord \u00e8 provatamente robusto in presenza di nodi guasti o riconnessioni.\n\u00c8 stato introdotto nel 2001 al MIT da Ion Stoica, Robert Morris, David Karger, Frans Kaashoek e Hari Balakrishnan. \u00c8 stato uno dei primi protocolli per realizzare tabelle di hash distribuite, insieme con CAN, Tapestry e Pastry."}
{"id": "69410", "revid": "1983214", "url": "https://it.wikipedia.org/wiki?curid=69410", "title": "Spostamento", "text": ""}
{"id": "69411", "revid": "363629", "url": "https://it.wikipedia.org/wiki?curid=69411", "title": "Trattato di Saint-Germain-en-Laye (1919)", "text": "Il trattato di Saint-Germain-en-Laye (detto anche trattato di Saint-Germain) fu stipulato alla fine della prima guerra mondiale e in esso venne stabilita la ripartizione del dissolto Impero austro-ungarico e le condizioni per la creazione della Repubblica austriaca.\nContenuto.\nIl trattato, che venne firmato il 10 settembre 1919 a Saint-Germain-en-Laye, fa parte dei pre accordi parigini che sancirono formalmente la conclusione della prima guerra mondiale. Il testo del trattato venne redatto in lingua francese, inglese e italiana, ma non in lingua tedesca. Venne espressamente precisato che, in caso di contestazioni, faceva fede il testo in lingua francese.\nAlcune delle clausole pi\u00f9 rilevanti fra i 381 articoli del trattato:"}
{"id": "69420", "revid": "268377", "url": "https://it.wikipedia.org/wiki?curid=69420", "title": "Chord lookup service", "text": ""}
{"id": "69423", "revid": "2033069", "url": "https://it.wikipedia.org/wiki?curid=69423", "title": "Jeremiah (serie televisiva)", "text": "Jeremiah \u00e8 una serie televisiva di fantascienza, liberamente ispirata all'omonimo fumetto francese del belga Hermann Huppen. Nonostante i nomi in comune, non ci sono per\u00f2 molte somiglianze tra la serie e il fumetto.\nLa sceneggiatura della serie tv \u00e8 di J. Michael Straczynski, autore noto al grande pubblico televisivo per la serie \"Babylon 5\".\nLa prima stagione \u00e8 stata trasmessa nel 2001 seguita nel 2002 dalla seconda stagione, durante la cui produzione dissapori artistici con la produzione hanno portato J. Michael Straczynski ad abbandonare la serie, di cui non \u00e8 attualmente prevista una terza stagione.\nTrama.\nAmbientato nel futuro, la serie si concentra su Jeremiah, un uomo in viaggio attraverso un mondo popolato dai sopravvissuti ad un'epidemia che ha risparmiato dalla morte sull'intero pianeta solo i giovani non ancora entrati in pubert\u00e0.\nQuei ragazzi ora adulti, devono trovare la loro strada per sopravvivere in un mondo decadente e brutale, tentando di creare un nuovo ordine mondiale in grado di riportare speranza all'umanit\u00e0.\nJeremiah, un solitario per natura, incontra l'estroverso Kurdy che si unisce a lui nella ricerca del misterioso \"Valhalla Sector\" narrato in tante leggende.\nInsieme durante questo loro viaggio, incontrano fazioni rivali in guerra per il predominio e giovani persone disorientate senza nessuna guida o modello costruttivo da imitare."}
{"id": "69426", "revid": "547034", "url": "https://it.wikipedia.org/wiki?curid=69426", "title": "Vita su un altro pianeta", "text": "Vita su un altro pianeta (nella prima edizione originale \"Signal From Space\") \u00e8 una graphic novel scritta e disegnata da Will Eisner. Uscita originariamente in 8 puntate all'interno della serie \"The Spirit\", edita prima dalla Kitchen Sink Press e successivamente dalla DC Comics, \u00e8 stata ripubblicata a colori, sempre dalla Kitchen Sink Press, nel 1995, e in seguito rilegata in singolo volume, dapprima a colori con il titolo originario, e in seguito in bianco e nero con il titolo di \"Life on Another Planet\".\nStrutturata in otto capitoli, la narrazione, da un \"incipit\" fantascientifico, prosegue con una narrazione veloce ed appassionante tipica delle migliori \"spy story\" e dei polizieschi pi\u00f9 interessanti, alternando, graficamente, tavole con pi\u00f9 vignette, a volte col bordo, spesso sfumate una nell'altra, a \"splash page\" di grande effetto e sempre con la solita attenzione nel disegnare le espressioni o nel presentare i dettagli fondamentali nella comprensione e nella lettura della storia.\nLa premessa alla storia, necessaria per un minimo di comprensione della vicenda che successivamente Eisner si apprester\u00e0 a narrare: la NASA, con le sonde Pioneer 10 e 11, ha cercato di mettersi in contatto con eventuali nuove forme di vita intelligente. Questa ricerca, fatta con osservatori sulla Terra, era iniziata gi\u00e0 nel 1950 con l'osservatorio radioastronomico di Greenbank nel Virginia Occidentale. Successivamente altri paesi (Canada, Unione Sovietica) cercarono di mettersi in contatto con gli alieni, ma la ricerca continua ancora oggi.\nTra tutte le opere di Eisner, \"Vita su un altro pianeta\" \u00e8 un'opera doppiamente particolare, almeno per l'Italia. Pubblicata per la prima volta nel 1978, arriva in Italia, grazie alla Kappa Edizioni, solo nel 2004, presentando un Eisner al massimo della maturit\u00e0 non solo grafica, ma anche narrativa.\nIl segnale.\nLa storia di Eisner si basa su un segnale proveniente dalla Stella di Barnard, che gi\u00e0 il 30 maggio del 1916 mostr\u00f2 un insolitamente rapido spostamento. Negli anni successivi numerosi segnali, dalla natura insolita, attirarono l'attenzione dei ricercatori: non \u00e8 pertanto assurdo che l'inusuale segnale che viene raccolto da due ricercatori, Malley ed Mark Argano, nell'osservatorio radioastronomico di Mesa in Nuovo Messico provenga proprio dalla stella Barnard. I due hanno, per\u00f2, il torto (o la sfortuna) di rivolgersi a Cobbs della sala tracciati, che esaminando il segnale suppone che possa provenire da un pianeta che orbita intorno alla stella Barnard, a circa dieci anni dalla Terra, non pi\u00f9 grande della Luna. Cobbs, per\u00f2, si rivela essere una spia dell'Unione Sovietica, Zorky, che prontamente avvisa la propria ambasciata.\nMalley ed Argano, per\u00f2, lo scoprono e nel tentativo di allontanarsi dalla casa di Cobbs, vengono scoperti dalla spia. Egli, a quel punto, per scusarsi del suo comportamento, si rivolge cos\u00ec ai due ricercatori:\nLe parole di Cobbs, in un certo senso, riassumono splendidamente il racconto di Eisner: infatti da allora in poi il lettore verr\u00e0 trasportato in una lotta tra spie e controspie, dove verranno gettati dei semplici professori che improvvisamente saranno costretti ad uccidere, come Malley ed Argano, o imparare le tecniche spionistiche, come l'astrofisico Jim Bludd, che per conto del governo statunitense dovr\u00e0 cercare di entrare in possesso del segnale e sfruttare l'informazione per il suo paese.\n\u00c8 in questo contesto che Bludd fa il suo primo contatto con Nadia Bowen e con i metodi violenti del KGB, rischiando la sua stessa vita e salvandosi per il rotto della cuffia da un letale incendio.\nE questo \u00e8 solo l'inizio...\nIl primo emigrato.\nAll'equazione, infatti, si aggiungono due nuovi protagonisti: gli esaltati, che alla notizia della scoperta si preparano per affrontare il viaggio interstellare alla ricerca di un utopico mondo migliore; le multinazionali, il cui primo impulso \u00e8 quello di capire come sfruttare al massimo la novit\u00e0.\nI primi sono rappresentati da un ubriacone, Marco, che scacciato per l'ennesima volta dal locale dove \u00e8 solito ubriacarsi, schiacciato come al solito dalla sua vita vuota, trova ispirazione nelle parole trasmesse dalla televisione e, nel delirio della sua astinenza, decide di diventare il primo emigrato verso il nuovo pianeta. Nel suo delirio coinvolge dapprima 'Cora, giovane cameriera del bar di Joe che lo aiuta a tornare nella sua \"casa\", e quindi una serie di sfaccendati e poveracci che si uniscono ai due per formare il primo gruppo di futuri coloni, che si chiameranno Popolo delle stelle.\nA questo punto entra in scena la Multinational Corporation, azienda che sviluppa materiale per l'esplorazione spaziale, alla cui testa troviamo 'George Macredy, finanziere senza scrupoli che cerca un qualsiasi modo per far partire il programma stellare statunitense. Per fare ci\u00f2 prima fa contattare il senatore Blitz, quindi infiltra un suo uomo di fiducia nel Popolo delle stelle, in modo da poterli manipolare a piacimento e con essi opinione pubblica e governo, quindi accelera nello sviluppo di un vecchio progetto di navicella spaziale precedentemente bocciato.\nContemporaneamente la C.I.A., utilizzando Bludd, pensa di sfruttare la Multinational e la sua sede nella Germania Ovest per poter meglio controllare quello che succede nella parte sovietica del mondo.\nUna nuova forma di vita.\nIl dottor Morris Crowben, 71 anni, esperto di DNA e ricerche genetiche, Nobel per la scoperta della mutazione cellulare, sta morendo. Le sue ricerche, le sue scoperte, rischiano di essere bloccate, dimenticate dalla sua morte. C'\u00e8, per\u00f2, una possibilit\u00e0 almeno per i suoi assistenti, i dottori Hoad e Jones, proprio grazie alla presunta scoperta di un nuovo pianeta. Evidentemente sar\u00e0 necessario mandare qualcuno ad esplorarlo ed altrettanto evidentemente sar\u00e0 molto difficile inviare un essere vivente, un uomo in particolare; diventa, pertanto, fondamentale inviare su quel pianeta qualcosa in grado di adattarsi molto rapidamente a qualsiasi condizione sia presente sul nuovo pianeta: la priorit\u00e0, quindi, per Hoad e Jones, \u00e8 quella di creare una nuova cellula che, sfruttando il lavoro di Crowben, sia in grado di generare un essere vivente met\u00e0 vegetale, met\u00e0 animale adattabile a qualsiasi condizione.\nA partire dal DNA vegetale, che i ricercatori riescono ad isolare, ed unendolo con le cellule del corpo di Crowben, Hoad e Jones riescono, quindi, a generare una nuova forma di vita, in grado di resistere ai viaggi interstellari e ad iniziare una prima colonizzazione del nuovo pianeta, rendendolo vivibile per qualsiasi altra forma di vita: per fare ci\u00f2, per\u00f2, servono molti fondi, e questi li pu\u00f2 fornire il Popolo delle stelle, ovvero la Multinational.\nNel frattempo, in Germania, Bludd prende contatto con Argano e Malley, rapiti dal KGB per eseguire i calcoli necessari ad approntare una spedizione spaziale sovietica. Insieme a Tomkins, il contatto della C.I.A., viene organizzato il passaggio di Bludd in Russia, per consentire all'astrofisico di fotografare i calcoli sovietici e pareggiare i conti tra le due superpotenze. A Mosca, per\u00f2, le cose non vanno come dovrebbero: mentre Bludd sta effettuando le ultime foto, rientra a casa di Argano Nadia, che ora ha iniziato una relazione sentimentale con il ricercatore statunitense. La spia sovietica scopre il complotto, ma grazie ad Argano Bludd riesce a tornare in Germania e quindi, nonostante l'uccisione di Tomkins, a tornare in patria.\nLa situazione, per\u00f2, viene ulteriormente complicata dall'arrivo di nuovi protagonisti sulla scena: prima Vito Lupo', piccolo criminale legato alla mafia, uccide la moglie e si rifugia tra le file del Popolo delle stelle, quindi 'Ami Mbobe, generalissimo dello staterello africano del Sidiami, causa bancarotta, decide di dare asilo al Popolo delle stelle per consentire loro di costruire una base spaziale da cui far partire la colonizzazione. In tutto questo si inserisce la Multinational che, convinta dalle osservazioni di Cleve Backster, finanzia il progetto di Hoad e Jones ed appoggia il trasferimento del Popolo delle stelle in Sidiami. A questo punto Bludd, disgustato da questa corsa al controllo economico e politico della scoperta, esce fuori dai giochi, per rientrarvi grazie al ritorno negli Stati Uniti di Nadia, che lo contatta per conto di una pacifica organizzazione che cerca di riportare la notizia al suo giusto possessore: il mondo intero.\nBludd si far\u00e0 coinvolgere nel tentativo di sabotare il progetto del Sidiami, soprattutto si far\u00e0 coinvolgere emotivamente da Nadia, il tutto mentre Lupo Vita si prepara a diventare il primo rappresentante del Popolo delle stelle a partire per Barnard.\nTutti nel Sidiami.\nMentre negli Stati Uniti la Multinational muove tutte le sue pedine a disposizione per accelerare il programma di sviluppo spaziale, la mafia manda sulle tracce di Vito un \"killer\", Rocco Stilletto, che incrocer\u00e0 la sua strada con Bludd. Entrambi diretti alla base spaziale, scoprono di avere due obiettivi differenti, che per\u00f2 hanno la possibilit\u00e0 di convergere. Infatti mentre Bludd ha il problema di bloccare il lancio, Stilletto ha quello di uccidere Vito, intorno al quale ruota l'intero progetto.\nStilletto riesce ad introdursi nella base e ad uccidere Lupo Vito, scongiurando, cos\u00ec, il lancio verso Barnard: questo successo porter\u00e0 i due \"amici\" a tornare in patria, mentre la possibilit\u00e0 di proseguire le ricerche e realizzare una nuova spedizione, riesce a tenere buono il Popolo delle stelle; nello stesso tempo la possibilit\u00e0 di spillare altro denaro alla Multinational tiene a freno i bollenti spiriti del generalissimo del Sidiami. Tutti questi contrattempi, per\u00f2, giocano ognuno a favore della Multinational, che si avvicina sempre pi\u00f9 al suo obiettivo: lanciare nello spazio il primo razzo con a bordo un essere vivente.\nIn un modo o nell'altro, Vito \u00e8 riuscito a sopravvivere, almeno in forma vegetale, e la missione del Sidiami pu\u00f2 dirsi in dirittura d'arrivo. Bisogna ritornare in quel lontano paese africano e provare a \"rapire\" il \"passeggero vegetale\", non prima di essersi liberati del KGB, che in realt\u00e0 stava dietro la pacifica organizzazione che aveva assoldato Bludd. Ora l'astrofisico, oltre ai suoi ideali, aggiunge anche motivazioni personali (poter finalmente vivere la vita che desidera in compagnia dell'amata Nadia) alla lotta contro la spedizione verso Barnard e riunisce la sua strada con Stilletto. La loro nuova sortita in Sidiami ha il successo sperato, anche grazie all'aiuto del dottor Jones, che, sabotando la missione, spera di riottenere l'amore di Cora, concubina di Mboma, ma che per freddo calcolo economico finira nel letto di Macredy. Nella missione, per\u00f2, muore il dottor Hoad: quindi, se la missione in preparazione dovesse fallire, nessuno sarebbe pi\u00f9 in grado di preparare un nuovo passeggero.\nDa parte sua, il finanziere, cerca di accelerare i tempi e si rivolge alla mafia per ottenere un finto attentato di danni di Milgate', il suo candidato alle elezioni a Presidente degli Stati Uniti d'America. A questo punto tutto sembra precipitare: il finto attentato va a segno ed il KGB toglie le ultime speranze a Bludd eliminando Nadia. Lo sviluppo spaziale statunitense viene accelerato ed il suo appoggio al Sidiami pu\u00f2, ora, avvenire alla luce del sole.\nL'ultimo capitolo.\nAlcuni dei frutti seminati da Nadia e Bludd iniziano a dare, per\u00f2, i loro frutti. Da un lato la distruzione della base di lancio sovietica, dall'altro i sovietici stessi che intercettano la sonda lanciata dal Sidiami e la distruggono, con conseguente ritiro dei finanziamenti da parte degli Stati Uniti, riportano le due potenze allo stesso punto. Tranne che per un fatto: gli USA hanno la base di Houston, dalla quale possono organizzare un lancio assolutamente sicuro ed impossibile da intercettare. L'unico problema \u00e8 ottenere il passeggero che Bludd ha \"rapito\" alcuni mesi prima. L'astrofisico baratta il passeggero per un posto in un luogo lontano e tranquillo, senza i problemi di quel mondo marcio e corrotto che gli ha portato via Nadia.\nBludd, allora, insieme a Jones, va a trovare Stilletto, che ha in custodia la pianta e che nel frattempo si \u00e8 sposato. Il suo matrimonio, per\u00f2, non \u00e8 dei pi\u00f9 felici, in quanto Rocco si rifiuta di dare \"soddisfazione\" alla moglie, Rosa, innamorata del ormai vegetale Vito. In questa atmosfera di tensione si presentano Bludd e Jones, accompagnati da Howard, il figlio di Macredy, avuto da un precedente matrimonio. Nel momento in cui Rocco si appresta a consegnare Vito, Rosa ha un moto di rivolta, afferra la pistola del marito ed inizia a sparare all'impazzata, uccidendo Rocco e ferendo mortalmente Jones.\nNonostante la terribile ferita, Jones aiuta Bludd ad installare l'esplosivo all'interno del passeggero, in modo da sabotare il lancio statunitense e bloccare per sempre le mire espansionistiche di un qualsiasi governo terrestre verso Barnard. Per Jones sar\u00e0 l'ultima azione della sua vita, non sopravvivendo all'intervento, mentre Bludd, dopo aver consegnato il passeggero, si ritira nell'osservatorio sperduto promessogli. Da qui, il giorno del lancio, Bludd apre il suo comando a distanza, grazie al quale, in una intensa scena di due tavole, fa esplodere la sonda, bloccando cos\u00ec le velleit\u00e0 spaziali statunitensi.\nLa storia, per\u00f2, sembra dover ricominciare, quando un suo collaboratore rileva un altro segnale anomalo, ma Bludd, invece di controllare il segnale, straccia in tanti pezzettini lo stampato, lasciandoseli volare intorno come tanti coriandoli."}
{"id": "69429", "revid": "4506", "url": "https://it.wikipedia.org/wiki?curid=69429", "title": "Paradosso di Zenone", "text": ""}
{"id": "69430", "revid": "22475", "url": "https://it.wikipedia.org/wiki?curid=69430", "title": "Enciclopedia delle aperture negli scacchi", "text": "LEnciclopedia delle aperture negli scacchi (spesso citata con la sigla ECO: \"Encyclopaedia of Chess Openings\") \u00e8 un'opera di classificazione delle aperture che si possono verificare nel gioco degli scacchi; costituisce un punto di riferimento per scacchisti e appassionati del gioco.\nPresentata in un'opera di cinque volumi, intitolata in serbo \"Enciklopedija \u0160ahovskih Otvaranja\" ('Enciclopedia delle aperture di scacchi'), \u00e8 edita dallo \u0160ahovski Informator di Belgrado, il quale si occupa di raccogliere le linee ritenute migliori dalla teoria fondantesi sull'esperienza pratica (derivante cio\u00e8 dalle partite giocate).\nA quest'opera hanno collaborato vari Grandi Maestri, fra i quali molti campioni del mondo: da Euwe a Botvinnik, fino a Karpov, Kasparov, Topalov, e da ultimo lo specialista inglese di aperture John Nunn.\nIl codice usato dall'Enciclopedia, chiamato \"codice ECO\", \u00e8 lo stesso che venne introdotto nel 1966 dall\"Informatore Scacchistico\" (pubblicato dalla stessa casa editrice).\nIl codice ECO.\nIl codice ECO di un'apertura \u00e8 formato da una lettera (A-E, con riferimento a uno dei cinque volumi dell'Enciclopedia) e da un numero a due cifre (00-99): l'Enciclopedia si compone dunque di cinquecento voci.\nLe aperture sono cos\u00ec suddivise:\nIl volume C \u00e8 giunto alla quinta edizione, i volumi A, B, D sono alla quarta, e il volume E alla terza."}
{"id": "69431", "revid": "174925", "url": "https://it.wikipedia.org/wiki?curid=69431", "title": "Organetto", "text": ""}
{"id": "69432", "revid": "1762097", "url": "https://it.wikipedia.org/wiki?curid=69432", "title": "Joker", "text": "Joker \u00e8 un personaggio immaginario nato dalla collaborazione di Bob Kane, Bill Finger e Jerry Robinson che ha esordito nel 1940 nel primo numero della serie a fumetti \"Batman\" (vol. 1), pubblicata dalla DC Comics. Nelle prime traduzioni italiane era stato chiamato \"Il Jolly\", nome italiano pi\u00f9 diffuso dell'omonima carta da gioco.\nBasato sulla figura del pagliaccio malefico, Joker \u00e8 uno dei supercriminali pi\u00f9 famosi della storia dei fumetti nonch\u00e9 la nemesi del Cavaliere oscuro. Il personaggio ha avuto nel tempo diverse interpretazioni, venendo caratterizzato da alcuni autori come un personaggio sadico, burlone, psicopatico, perfido, crudele, ambizioso, eccentrico, carismatico, estremamente brillante, astuto, pittoresco, vanitoso, egocentrico, intrattabile, loquace e imprevedibile e, in altri casi, come un innocuo ladro o un grottesco folle.\nLa sua follia e la sua imprevedibilit\u00e0 lo rendono uno dei pi\u00f9 terribili criminali di Gotham City nonch\u00e9 uno dei personaggi col pi\u00f9 alto numero di omicidi a carico. Quando una guerra nucleare ha privato tutti gli esseri viventi dei loro superpoteri \u00e8 stato reso sano di mente, tuttavia questa condizione \u00e8 stata solo temporanea e presto \u00e8 tornato ad essere quello di un tempo. Nella serie animata degli anni novanta gli \u00e8 stato conferito un lato giocoso e festoso, tanto che in alcune scene si rivolge direttamente al pubblico, ad esempio con frasi come \u00abNon fatelo a casa, bambini!\u00bb.\nSi \u00e8 classificato al secondo posto nella classifica dei pi\u00f9 grandi cattivi nella storia dei fumetti secondo \"IGN\"; la rivista \"Wizard\" l'ha collocato invece al primo posto, mentre \"Empire\", nella sua lista di migliori personaggi della storia dei fumetti, lo ha collocato all'ottavo posto. Nel sondaggio tra i migliori cento personaggi immaginari, Joker si \u00e8 classificato al trentesimo posto.\nLe sue origini, mantenute intenzionalmente misteriose, sono state rinarrate e approfondite da Alan Moore e Brian Bolland in ' (1988), da Ed Brubaker e Doug Mahnke in ' (2005) e in \"Batman Confidential\" (2007).\nStoria editoriale.\nLa prima apparizione del personaggio risale al 1940, sul primo numero di \"Batman\". Inizialmente doveva morire alla fine della storia, ma all'ultimo momento tale finale non venne disegnato. In una storia apparsa su \"Detective Comics\" n. 64 (1944) Joker finiva addirittura sulla sedia elettrica, ma veniva salvato dai suoi scagnozzi. Il personaggio delle origini era un folle pronto a tutto pur di sopraffare il suo acerrimo nemico Batman: realizzava piani complicati, spesso con l'ausilio di armi gigantesche o di costruzioni grottesche. Il personaggio, cos\u00ec, oscillava tra un'aria di drammaticit\u00e0 ed un umorismo da striscia quotidiana, che per\u00f2 non intacc\u00f2 la sua popolarit\u00e0 ed il suo successo come personaggio. Anzi: questo periodo fu, probabilmente, di profonda influenza sul \"cartoonist\" Dick Sprang, che, con un tratto alla Chester Gould, realizz\u00f2 le storie pi\u00f9 incredibili sul \"dinamico duo\". La progettazione grafica di Joker \u00e8 ispirata visivamente anche all'interpretazione che l'attore Conrad Veidt diede del personaggio di Gwynplaine nel film \"L'uomo che ride\", di cui riprende il fisico slanciato e il sorriso grottesco.\nJoker \u00e8 stato per molto tempo un personaggio senza passato, di cui nemmeno Batman conosceva nulla. Nessun autore aveva mai narrato le sue origini, salvo trapelare pochi indizi discordanti nelle storie. Le sue origini furono inizialmente narrate da Sheldon Moloff e George Roussos in \"L'uomo sotto il cappuccio rosso\".\nNel 1973, dopo breve declino durato quattro anni, il personaggio di Joker venne rinnovato da Dennis O'Neil. Il suo Joker, in effetti, per quanto folle, non aveva il fascino ed il carisma necessari per spiccare rispetto ad altri personaggi dell'abile sceneggiatore. O'Neil, tra l'altro, realizz\u00f2 le sceneggiature del serial \"The Joker\" (primo numero nel 1975), disegnato da Irv Novick, che risult\u00f2, in effetti, debole e poco drammatico rispetto a quanto ci si potesse aspettare da un personaggio letale come il Joker.\nSul finire degli anni settanta, Julius Schwartz, dinamico supervisore delle testate DC Comics, per la testata \"Detective Comics\", assold\u00f2 uno sceneggiatore proveniente dalla Marvel Comics, Steve Englehart, con l'intento di rinnovare le atmosfere che circondavano Batman.\nDopo un paio di storie realizzate da Walter Simonson, Schwartz, ignorando i dubbi di Englehart, propose ai lettori il giovane ed esordiente Marshall Rogers. La scommessa di Schwartz, alla fine, risult\u00f2 vincente, non solo dal punto di vista grafico, con Rogers che realizz\u00f2 alcune delle pi\u00f9 belle tavole mai apparse, ma anche dal punto di vista dei contenuti. La coppia, infatti, riusc\u00ec a realizzare una serie di storie interessanti ed avvincenti nelle quali Bruce Wayne veniva riportato ad una dimensione pi\u00f9 umana e, contemporaneamente, Batman non tradiva le sue atmosfere pi\u00f9 genuinamente oscure. In tutto questo il personaggio che, dopo Hugo Strange, spicca maggiormente \u00e8 proprio Joker.\nIl personaggio riapparve successivamente nell'opera di Frank Miller \"Il ritorno del Cavaliere Oscuro\" (1986). Nel fumetto, Joker viene rappresentato come un folle ex-criminale, ormai senza pi\u00f9 alcuno stimolo, che ritorna in grande stile appena apprende della rinascita di Batman, compiendo una strage: uccide gli spettatori accorsi allo studio televisivo dal quale viene trasmessa una trasmissione alla quale partecipa lo stesso Joker. Inizia, cos\u00ec, un lungo inseguimento con Batman, che porter\u00e0 al suicidio del criminale.\nDopo un periodo di crisi riguardo alla figura del personaggio, la situazione cambi\u00f2 con l'arrivo dell'opera di Alan Moore, \"\", considerata una delle migliori storie di Batman: l'arco narrativo \u00e8 costellato di flashback che narrano la sua vita prima di diventare ci\u00f2 che \u00e8 ora. Alla fine dell'opera, Batman chiede a Joker di riabilitarsi, ma il criminale rifiuta. Quest'opera ha ispirato le origini del personaggio nel film di Tim Burton, \"Batman\" e la personalit\u00e0 del Joker di Heath Ledger, apparso ne \"Il cavaliere oscuro\".\nL'impronta realistica.\nMentre nei cinema usciva \"Il cavaliere oscuro\" (2008) di Christopher Nolan, nel quale Heath Ledger rinnovava l'interpretazione del criminale con un'impronta pi\u00f9 realistica, Brian Azzarello e Lee Bermejo realizzavano \"The Joker\", nel quale Bermejo spiegava come anche avesse dato un'impronta realistica al \"suo\" Joker al pari di Nolan, iniziando a lavorarci anche prima dell'uscita del film, ma che comunque da ora in avanti, caratteri come le sue cicatrici sul volto saranno \u00abiconiche\u00bb per il personaggio. In questa storia il personaggio, Jack, \u00e8 un criminale depresso che vede in Batman una fonte di divertimento; sar\u00e0 lui stesso a provocargli cicatrici alle labbra attraverso un Batarang, e sempre per colpa sua finir\u00e0 in una vasca di farmaci antidepressivi, che lo trasformeranno anche fisicamente. In seguito, una volta divenuto il Joker, si pu\u00f2 considerare nel fumetto il pi\u00f9 importante criminale della citt\u00e0: durante la storia avr\u00e0 modo di incontrare Pinguino e Due Facce, i quali dovranno piegarsi alla sua volont\u00e0. Inoltre Killer Croc qui \u00e8 mostrato al servizio del Joker.\nNuovo Universo DC.\nNel Nuovo Universo DC, il Joker appare in \"Detective Comics\" n. 1. Egli viene portato ad Arkham Asylum da Batman in seguito a un omicidio, ma il pagliaccio ne evade lasciando in cella la pelle del suo viso, dopo essere stato operato da Dollmaker. Successivamente, dopo un anno d'assenza, il Joker torna in citt\u00e0 e uccide a mani nude alcuni poliziotti al commissariato di Gotham e recupera il suo volto scarnificato tenuto sotto custodia proprio al commissariato. Da questa vicenda in poi verr\u00e0 narrato l'arco narrativo \"Morte della famiglia\" (che prende spunto dalla storia in cui \u00e8 morto Jason Todd, \"\") che comprender\u00e0, come dice il titolo della storia, tutti i membri della bat-family.\nIn questa storia, il Joker appare convinto del fatto che Batman si stia rammollendo a causa dell'influenza dei suoi alleati e pianifica la distruzione sistematica di tutti i membri della bat-famiglia, riproponendo i suoi vecchi crimini in una nuova veste e inscenando una macabra rappresentazione all'Arkham Asylum in onore del suo \"re\", ovvero Batman stesso.\nNel 2014 il Joker torna protagonista dell'arco narrativo \"Gioco finale\".\nNel 2018, in risposta ad alcune teorie dei fan riguardo a quanto scoperto sul Joker grazie alla sedia di Mobius, Geoff Johns scrive una storia intitolata \"The Three Jokers\", sulla cui copertina si possono intravedere il Joker di ', il Joker di ' e un nuovo Joker.\nBiografia del personaggio.\nPassato.\nMolte versioni del passato del Joker concordano sul fatto che questo sia stato violento e triste.\nSecondo quanto raccontato nel fumetto \"The Killing Joke\", prima di divenire un criminale noto in tutta Gotham City, il Joker, il cui vero nome non \u00e8 mai stato rivelato, era un ex assistente chimico diventato cabarettista di scarso successo e in serie difficolt\u00e0 economiche; pur di poter mantenere la moglie incinta e dimostrare a lei, e se stesso, di non essere un fallito, decise di associarsi con due malviventi complici del fantomatico criminale Cappuccio Rosso il quale \u00e8 in realt\u00e0 solo un mascheramento che i due facevano indossare al complice di turno durante i loro crimini. I due progettano di rapinare una fabbrica di carte da gioco adiacente a un impianto chimico, dove il futuro Joker aveva lavorato tempo addietro. Ma poco prima del colpo, la polizia informa l'uomo che sua moglie \u00e8 morta per l'esplosione di uno scalda-biberon elettrico; sebbene sia sconvolto, i due complici lo obbligano a prendere parte comunque alla rapina. Ma il piano viene sventato dall'intervento della sorveglianza, che spara ai due malviventi, e da Batman che causa la caduta del Joker in una vasca di sostanze chimiche. Il personaggio riesce a fuggire, ma i liquidi hanno reso il suo volto deformato, i capelli verdi, la pelle bianca e la bocca distorta; la vista del suo nuovo aspetto causa il cedimento definitivo della sua psiche, trasformandolo cos\u00ec definitivamente nel folle criminale Joker.\nNella graphic novel, tuttavia, lo stesso Joker afferma con fare sornione di non sapere se i ricordi sul suo passato siano attendibili.\nIn \"Batman\" (Vol.2) - una delle testate appartenenti ai \"Nuovi 52\" il Joker racconta di essere stato cresciuto dalla violenta e abusiva zia Eunice, che lo picchiava ripetutamente e gli strofinava candeggina sul volto fino a farglielo sbiancare. Oltre a ci\u00f2, il giovane Joker era spesso vittima di bullismo da parte dei coetanei e, come unico \"amico\" aveva una scimmia di pezza.\nNel film \"Batman\", Bruce, avendo fatto delle ricerche sul suo conto scopre che Joker, all'epoca chiamato Jack Napier, era un delinquente di strada con turbe mentali e una spiccata predisposizione per l'arte e la chimica. Prima di unirsi al clan del mafioso Carl Grissom, egli si dilettava con il collega Joe Chill nel compiere rapine ai danni di ignari passanti, e tra questi vi furono i coniugi Wayne: nel corso della rapina, Thomas Wayne reag\u00ec scagliandosi contro Joe, che stava strappando la collana alla moglie Martha, al ch\u00e8 Jack reag\u00ec sparando a sangue freddo alla coppia. Sul punto di uccidere anche il piccolo Bruce, Jack fu messo in fuga assieme a Joe dal suono delle sirene della polizia, non prima di aver salutato beffardamente il bambino. Nel clan, Jack diventa il migliore degli uomini di Grissom, finch\u00e9 questi non scopre della relazione tra Jack e la sua donna, tendendogli una trappola all'ACE Chemicals (o Axis nel film), dove, tra un contrattempo e l'altro (dovuto dall'arrivo della polizia, avvisata dal boss, e di Batman), Jack subir\u00e0 l'incidente che lo trasform\u00f2 in Joker, precipitando in un vascone di acido durante un tentativo di uccidere Batman. Con l'uccisione per vendetta di Carl Grissom, Jack, ora divenuto ufficialmente il Joker, d\u00e0 quindi inizio al suo impero criminale.\nIn \"\", Joker racconta ad Harley di come era solito venire picchiato, spesso senza motivo, da un padre ubriaco e violento, che vide una volta felice quando videro al circo (o alla pista di pattinaggio) un clown pasticcione e imbranato. Tuttavia, quando tent\u00f2 di emulare il clown, il giorno dopo, il padre lo picchi\u00f2 (\"Il lato negativo della commedia: si \u00e8 sempre presi di mira da chi non capisce la battuta.\"). Nella stessa storia, Batman rivela che esiste anche la versione materna di questa storia (nell'episodio TV di questa storia dice per\u00f2 che fu abbandonato da essa) e un'altra in cui Joker sarebbe fuggito dall'orfanotrofio in tenera et\u00e0. \u00c8 confermato, nell'universo della serie animata, tuttavia, che Joker (il cui alias pi\u00f9 noto era \"Jack Napier\") era un sadico sicario al servizio del clan di Salvatore Valestra, il suo miglior uomo, prima di mettersi in proprio e tentando un colpo all'ACE Chemicals, dove ha avuto il suo famoso incidente durante il suo primissimo incontro con Batman.\nNel film \"Il cavaliere oscuro\", Joker mantiene fede al suo \"non avere un passato definito\", raccontando due versioni di come ha ottenuto le cicatrici che formano il suo sorriso. La prima si rif\u00e0 alla versione di \"Amore Folle\", con il padre violento che torna una sera ubriaco, uccide la moglie in un impeto di ira e, vedendo suo figlio spaventato, prende un coltello, glielo ficca in bocca e gli deturpa il volto; tale versione pare essere la pi\u00f9 vicina alla realt\u00e0, in quanto pi\u00f9 tardi affermer\u00e0 ad una sua vittima che gli ricorda suo padre e di aver odiato quest'ultimo. La seconda versione, simile a \"The Killing Joke\" per la figura della moglie, racconta di come, non avendo i soldi per un intervento di plastica facciale, dopo che alla moglie fu sfregiata la faccia da alcuni strozzini, Joker tent\u00f2 di farla sorridere sfregiandosi la bocca con un rasoio, inducendo la moglie, terrorizzata, a lasciarlo.\nIn \"Harley Quinn\", durante la loro prima seduta psichiatrica, Joker racconta ad Harley di come venisse da una famiglia ricca e di come suoi, per loro stessa ammissione, non lo degnassero di attenzioni o di amore. Un giorno in cui la madre era assente, il ragazzino scopr\u00ec il padre impegnato in un rapporto sessuale con la domestica. Sgridato rabbiosamente dal padre, il futuro Joker si rifugi\u00f2 in camera abbracciando il suo furetto (l'unico vero amico che avesse), il quale fu ucciso nella notte dal padre, in preda alla follia. In seguito l'uomo pest\u00f2 a sangue il figlio, ridendo follemente. Joker, come in \"Amore Folle\" (a cui l'episodio si rif\u00e0), conclude la sua storia con la stessa frase: \"Non capisco perch\u00e9 mio padre ridesse. Questo \u00e8 il lato negativo della commedia: non tutti capiscono la battuta.\" Nello stesso episodio, Ivy rivela che quella storia l'ha rubata a lei: ha solo cambiato il fatto che la pianta era un furetto.\nNel film \"Joker\" seguiamo le disavventure di un uomo di nome Arthur Fleck, un clown per feste ed aspirante cabarettista affetto da disturbi psichici che gli causano visioni e soprattutto risate incontrollabili nei momenti di stress e di forte tensione. Vive con la madre mentalmente disturbata Penny in una Gotham City nel 1981 e idolatra il conduttore del talk show Murray Franklin. Dopo aver perso il lavoro per aver lasciato accidentalmente cadere una pistola dalla sua borsa in un ospedale per bambini, Arthur uccide tre impiegati della Wayne Enterprises su un treno dopo essere stato da loro aggredito e pestato, dando inizio a un'ondata di proteste e manifestazioni contro la classe dirigente in tutta la citt\u00e0. Perde lentamente la sua sanit\u00e0 mentale, uccidendo sua madre e il collega che in precedenza gli aveva dato la pistola (apparentemente come gesto di amicizia, ma in realt\u00e0 con la reale intenzione di screditarlo agli occhi dei datori di lavoro). Dopo essere stato chiamato a comparire nello show di Franklin dopo essere stato deriso dallo stesso, Arthur si scatena in un delirante dialogo sull'abbandono della societ\u00e0 nei confronti dei reietti come lui e uccide Franklin in diretta televisiva. Arrestato, viene subito salvato dai manifestanti (mascheratisi da clown in suo onore) e viene da loro celebrato come un eroe. Le sue azioni ispirano un manifestante ad uccidere i genitori di Bruce Wayne, rendendolo indirettamente responsabile dell'esistenza di Batman.\nTrasformazione in Joker.\nInizialmente le origini del personaggio non sono completamente chiarite, e variano spesso di storia in storia.\nIn un fumetto del 1950, \"L'uomo sotto il Cappuccio Rosso\", viene data la prima versione delle sue origini. Inizialmente un sottopagato scienziato dell'Ace Chemicals, l'uomo decide di attuare una serie di furti per accumulare un milione di dollari e rifarsi una vita: nasce cos\u00ec l'inafferrabile ladro Cappuccio Rosso, l'unico criminale mai catturato da Batman. Concludendo la sua serie di furti alla fabbrica di carte da gioco Monarch, Cappuccio Rosso scappa nell'Ace Chemicals, ma viene circondato da Batman e i poliziotti, ritrovandosi costretto a fuggire tramite il tubo di scarico dei vasconi di prodotti chimici (non temendo di affogare a causa di una maschera d'ossigeno all'interno del cappuccio). Tornato a casa, Cappuccio Rosso scopre che i prodotti chimici avevano alterato il suo aspetto: ci\u00f2 lo spinse a creare cos\u00ec una seconda identit\u00e0 criminale, il Joker.\nLa storia \u00e8 rivista nella storia \"The Killing Joke\". Cappuccio Rosso non era un sol uomo, ma molte persone con lo stesso travestimento, assunti da due ladri per distogliere l'attenzione dei poliziotti dal vero colpo. L'ultimo a indossare il Cappuccio Rosso \u00e8 un povero cabarettista, il cui vero nome non \u00e8 mai stato rivelato, nonch\u00e9 ex assistente chimico dell'Ace Chemicals. Pur di poter mantenere la moglie incinta e dimostrare a lei, e a s\u00e9 stesso, di non essere un fallito, il comico decise di associarsi coi due malviventi. I due progettano di rapinare una fabbrica di carte da gioco adiacente all'impianto chimico dove il comico lavorava, da dove dovranno passare, orientandosi tramite le indicazioni dell'uomo. Poco prima del colpo, la polizia informa l'uomo che sua moglie \u00e8 morta per un cortocircuito causato da uno scalda-biberon elettrico; sebbene sconvolto, i due complici lo obbligano a prendere parte comunque alla rapina, dato che \u00e8 ormai tardi per tornare indietro. Ma il piano viene sventato dall'intervento della sorveglianza (aumentata dopo che il comico lasci\u00f2 l'Ace Chemicals), che spara ai due malviventi, e da Batman, che spaventa il Cappuccio Rosso che si butta nel vascone di chimici (nei film, invece, Cappuccio Rosso inciampa nel mantello e cade oltre la ringhiera). Il personaggio riesce a fuggire, ma i liquidi hanno reso il suo volto deformato, i capelli verdi, la pelle bianca e la bocca distorta; la vista del suo nuovo aspetto causa il cedimento definitivo della sua psiche, trasformandolo cos\u00ec definitivamente nel folle criminale Joker. Nella stessa storia, Joker rivela per\u00f2 che i suoi ricordi da prima che diventasse Joker sono inattendibili e che adora inventare una storia diversa per rendere la sua storia pi\u00f9 misteriosa, ma conferma che il giorno in cui cadde nel vascone (unico particolare attendibile) \u00e8 stata una \"brutta giornata\": una giornata che pu\u00f2 cambiare per sempre un uomo a causa di un incidente.\nNel film diretto da Tim Burton (e poi la serie animata), la storia di \"The Killing Joke\" \u00e8 nuovamente rivisitata, ma viene cambiato un particolare: anzich\u00e9 il Cappuccio Rosso, Jack Napier, era un gangster che, combattendo contro Batman durante l'incursione all'impianto chimico, cadde oltre la ringhiera nel vascone, cambiando il suo nome ispirato dal sorriso simile a quello della carta del Joker. In un episodio della serie animata (\"La storia si ripete\"), quando Jack Rider gira un documentario sulle genesi di Joker, questi, volendo attirare l'attenzione di Batman, attacca il cronista e \"ripetendo la storia\", stordisce Jack con il suo gas esilarante e lo scaraventa nel vascone, trasformandolo in The Creeper. Stando poi anche al veloce flashback dell'episodio finale della serie di Batman (\"Un grande amore\"), si scopre che Joker sostiene che Batman lo abbia gettato di proposito nel vascone; una simile versione dei fatti la si pu\u00f2 vedere nel videogioco \"\", ove stando all'interattivo flashback che Joker racconta ad Harley, Cappuccio Rosso, ritrovatosi su una putrella senza possibilit\u00e0 di scappare dallo spaventoso \"mostro-pipistrello\", questi lo ha afferrato e scaraventato nella vasca di chimici.\nSull'albo \"Justice League n.50\" Batman, grazie alla \"sedia di Mobius\", scopre una nuova verit\u00e0 sul Joker. I Joker sono tre, ovvero il classico Joker delle origini, il Joker che storpi\u00f2 Barbara Gordon in \"\" e quello visto nell'arco narrativo \"Gioco finale\".\nNell'universo creato dal Flashpoint, \u00e8 Bruce Wayne a perdere la vita quella notte a Crime Alley. Mentre suo padre decider\u00e0 di diventare un feroce e violento Batman, sua madre Martha decide di ridere per non piangere, diventando il Joker di questo universo, creandosi, con due tagli alla bocca, un sorriso perenne.\nCarriera criminale.\nJoker divenne la nemesi di Batman, cominciando a derubare e uccidere persone dopo aver avvertito tutta Gotham via radio. Nonostante gli interventi della polizia e del Dinamico Duo, Joker mantiene le sue promesse, spesso distraendo la polizia dal vero crimine o facendo assumere alle vittime un veleno ad effetto ritardato o uccidendole travestito da poliziotto. Batman finalmente riesce ad anticiparlo e, dopo averlo legato sul ciglio di un palazzo, lo riporta in prigione. Tramite per\u00f2 dell'esplosivo nei suoi denti finti, Joker fugge e riprende a minacciare e derubare i ricconi di Gotham. Batman e Robin lo riaffrontano e, nel tentativo di pugnalare Batman, Joker inciampa e si auto-colpisce, ridendo divertito \"Ridi pagliaccio\", tuttavia, il medico legale scopre che il Joker continua a respirare ancora. Con questo strategemma, Joker scappa alla polizia e riprende a minacciare Gotham, ma viene sempre fermato da Batman che, dal loro secondo scontro, ha capito che deve aspettarsi di tutto da questo bizzarro nemico e spesso senza neanche una ragione. Dopo aver confermato la sua pazzia, Joker viene internato ad ogni suo arresto presso l'Arkham Asylum, dove pare avere una via di fuga dalla sua cella.\nNel corso della loro guerra personale, Batman ha subito gravi perdite per mano sua ad iniziare da Batgirl, quando il Joker spar\u00f2 a Barbara Gordon (inconsapevole della sua identit\u00e0: aveva sparato a lei perch\u00e9 voleva far impazzire suo padre), rendendola paraplegica; successivamente uccide Jason Todd, il secondo Robin, la cui morte segner\u00e0 per sempre la vita di Batman; in ', a seguito del terremoto che devasta la citt\u00e0 di Gotham, uccide Sarah Essen Gordon, seconda moglie del commissario, mentre questa difendeva dei neonati.\nI Nuovi 52.\nDurante l'arco narrativo \"The New 52\", Joker si fa operare dal Fabbricante di Bambole facendosi tagliare di netto il viso. Successivamente a quanto accaduto ne \"La notte dei gufi\", egli torner\u00e0 a riprendersi la pelle del viso (presa sotto custodia dal Commissariato di Gotham), indossandosela come una maschera con l'ausilio di una cinghia e delle forcine, e complotter\u00e0 contro gli alleati di Batman, il quale riteneva che fossero un peso per l'uomo pipistrello. Dopo un letale scontro con Batman nella Batcaverna, il Joker perder\u00e0 la propria faccia di nuovo e cadr\u00e0 in una cascata, ma sopravviver\u00e0 grazie ad un Pozzo di Lazzaro; resuscitato e con un nuovo volto, diventer\u00e0 pi\u00f9 pazzo che mai e far\u00e0 credere a Batman di essere un'entit\u00e0 millenaria che esisteva sin dai tempi della comparsa dell'uomo, grazie ad una sostanza guaritrice simile al Lazzaro chiamato \"Dionesio\". Infine, dopo un altro stancante scontro in una caverna in distruzione, i due arcinemici moriranno combattendo sotto le macerie della grotta. Comunque, entrambi torneranno improvvisamente in vita: i loro corpi, infatti, sono stati rianimati da una sorgente di \"Dionesio\". I due, nonostante avessero perso momentaneamente la memoria, sono quindi tornati l'uno la nemesi dell'altro.\nRinascita.\nIn \"Rinascita\" si scopre che la causa della rottura del continuum spazio-temporale che ha rimodellato l'Universo DC non \u00e8 stato il Flashpoint, ma il Dottor Manhattan. Durante la \"Darkseid War\" (in \"Justice League\" vol. 2 n. 50) si scoprir\u00e0 che esistono altri 2 Joker oltre all'originale. Nella testata \"Batman: Rinascita\" (n. 25-33), il Joker \u00e8 coinvolto in una sanguinaria guerra criminale con l'Enigmista.\nInterpretazioni della follia del personaggio.\nCaratteristica del personaggio \u00e8 la sua follia che ha avuto nel tempo diverse interpretazioni dagli autori. Chuck Dixon spiega la longevit\u00e0 del personaggio con la sua capacit\u00e0 di adattarsi e trasformarsi negli anni, sempre restando \u00abaperto a qualsiasi tipo di interpretazione\u00bb. Dixon evidenzia inoltre che in una storia nella quale \u00e8 coinvolto il Joker, il suo \u00abhumor deve funzionare\u00bb, le \u00abbattute devono avere un loro fascino\u00bb, e la sua pazzia debba riportare un \u00abqualcosa di metodico\u00bb: per l'iconicit\u00e0 del personaggio e le aspettative che genera nel lettore infatti, scrivere una bella storia equivarr\u00e0 a essere idolatrati dai fan, mentre firmarne una \u00abstupida\u00bb provocher\u00e0 \u00abl'ira dei fan ed il disprezzo dei tuoi stessi colleghi\u00bb. Nel graphic novel \"\", l'autore - Grant Morrison - suggerisce che non si tratti di follia, ma di un caso di \"super-normalit\u00e0\", una sorta di percezione sensoriale estrema. Inoltre non sembra qui essere dotato di una vera e propria personalit\u00e0: in base al momento e alla convenienza pu\u00f2 scegliere di essere un amabile comico o uno spietato assassino e gli autori presentano un personaggio la cui follia viene anche accompagnata da latenti comportamenti omosessuali, successivamente accantonati quando lo ripropose nel corso della sua versione della Justice League.\nLo scrittore Brad Meltzer ha sottolineato come spesso il personaggio venga rappresentato con una follia divertente, ma la pazzia equivale a rabbia e oscurit\u00e0, caratteristiche che generano quindi un legame indissolubile tra il Joker e Batman.\nAlan Moore nel 1988 nel graphic novel \"\" d\u00e0 un'interpretazione della follia del Joker come evoluzione e di come sia semplicemente una chiave di lettura della vita in modo pi\u00f9 libero ed elementare, tanto da spingere lo stesso lettore a chiedersi se questo dimostri che in fondo in fondo tutti noi siamo pazzi.\nMorte.\nDiverse volte, Joker si \u00e8 trovato in punto di morte, a cominciare dalla sua genesi, ma durante le lotte con il Cavaliere Oscuro, in diversi media, Joker perde definitivamente la vita. Qua a seguito sono elencate le diverse cause di decesso dei diversi media.\nCaratterizzazione.\nRinomato come il pi\u00f9 grande nemico di Batman, il Joker \u00e8 conosciuto con numerosi soprannomi, tra cui il Clown Principe del Crimine, l'Arlecchino dell'Odio, l'Asso dei Fanti e il Giullare del Genocidio. Durante l'evoluzione dell'Universo DC, le interpretazioni e le versioni del Joker hanno assunto due forme principali. L'immagine originale e dominante \u00e8 quella di uno psicopatico estremo, con un'intelligenza di livello geniale e un senso dell'umorismo deformato e sadico. L'altra versione, popolare nei fumetti dalla fine degli anni '40 agli anni '60 e nelle serie televisive degli anni '60, \u00e8 un eccentrico, burlone e ladro innocuo. Come altri personaggi longevi, il carattere e le interpretazioni culturali del Joker sono cambiati nel tempo; tuttavia, a differenza di altri personaggi che potrebbero aver bisogno di riconciliare o ignorare le versioni precedenti per avere un senso, pi\u00f9 di qualsiasi altro personaggio dei fumetti, il Joker prospera sulle sue identit\u00e0 mutevoli e inconciliabili. Il Joker \u00e8 noto per la sua pelle bianca, i suoi capelli verdi, le sue labbra rosso vivo e il suo volto sfigurato da un ghigno folle, e tipicamente visto in un abito viola con una giacca con spalle imbottite a coda lunga, una cravatta a cordoncino, guanti, pantaloni a righe e ghette su scarpe a punta (a volte con un cappello a tesa larga).\nIl Joker \u00e8 ossessionato da Batman, la coppia che rappresenta uno yin-yang di forze opposte dell'oscurit\u00e0 e della luce; anche se \u00e8 il Joker che rappresenta l'umorismo e il colore e Batman che dimora nell'oscurit\u00e0. Nessun crimine - inclusi omicidio, furto e terrorismo - \u00e8 al di l\u00e0 del Joker, e le sue imprese sono spettacoli teatrali che sono divertenti solo per lui. Lo spettacolo \u00e8 pi\u00f9 importante del successo per il Joker, e se non \u00e8 spettacolare \u00e8 noioso. Sebbene il Joker dichiari indifferenza per tutto, brama segretamente l'attenzione e la convalida di Batman. Il personaggio \u00e8 stato descritto come aver ucciso oltre 2.000 persone in \"Il Joker: l'avvocato del diavolo\" (1996). Nonostante questo conteggio dei cadaveri, viene sempre trovato non colpevole per infermit\u00e0 mentale e inviato all'Arkham Asylum, evitando la pena di morte. Molti degli atti del Joker tentano di costringere Batman a uccidere; se il pi\u00f9 ordinato e autocontrollato degli umani pu\u00f2 uccidere, chiunque \u00e8 in grado di diventare un mostro come il Joker. Il cattivo non mostra alcun istinto per l'autoconservazione ed \u00e8 disposto a morire per dimostrare il suo punto. Il Joker \u00e8 la \"personificazione dell'irrazionale\" e rappresenta \"tutto ci\u00f2 che Batman [si oppone]\".\nPoteri e abilit\u00e0.\nJoker viene considerato il killer pi\u00f9 pericoloso del mondo e un folle psicotico senza controllo.\n\u00c8 un individuo estremamente intelligente e particolarmente dotato nel campo della chimica, dell'ingegneria, dell'informatica, della meccanica e nella fabbricazione e nell'uso di esplosivi di ogni tipo, e soprattutto dimostra di avere un'eccezionale mente strategica e manipolatrice. Maestro del crimine, formidabile psicologo e ottimo escapologo, \u00e8 evaso innumerevoli volte da Arkham Asylum ed \u00e8 anche riuscito ad entrare molto facilmente nel Pentagono. Il Joker ha dimostrato anche una grandissima abilit\u00e0 nell'uso degli apparecchi elettronici: lo si vede spesso, infatti, intercettare segnali criptati oppure sovrapporre le sue comunicazioni a quelle delle radio e delle televisioni di Gotham City. Con gli anni e lo sviluppo dell'informatica \u00e8 diventato anche un hacker al punto che quando rapisce un genio informatico si rende conto di non avere nulla da imparare da lui. Ha una mente geniale ma folle, imprevedibile e manipolatrice, che lo porta a creare piani particolari come ad esempio, infetta tutto il mondo, compresi supercriminali e supereroi, generando una distruzione di enormi proporzioni oppure quando avvelena Lex Luthor, allora presidente degli Stati Uniti (il suo piano era quello di controllarlo in modo tale da utilizzare tutte le armi nucleari che Luthor possedeva per distruggere il mondo) e poi crea una pioggia di tossine che trasformano tutti i cittadini di Metropolis in dei pazzi furiosi. Chimico esperto, \u00e8 inventore di un particolare veleno che \u00e8 la sua arma caratteristica (detto anche: Joker Venom, tossina Joker, Smilex, veleno esilarante). Si tratta di una sostanza velenosa che provoca incontrollabili spasmi di risa; dosi pi\u00f9 elevate possono portare alla paralisi, al coma o alla morte per soffocamento, lasciando la vittima con un sorriso macabro e addolorato e, a seconda degli autori, la pelle bianca come quella del criminale. Il veleno accompagna il Joker dalla sua prima apparizione storica (\"Batman\" n. 1,1940) ed \u00e8 diventato il marchio di fabbrica del personaggio; solo lui conosce la formula ed \u00e8 impiegato in innumerevoli forme per uccidere (nelle falde acquifere, nella pioggia, nei fiori), spesso sotto forma di due componenti che si attivano solamente a contatto tra loro (in \"Batman: R.I.P.\" la neurotossina si attiva soltanto se dei fiori rossi e neri entrano a contatto). Esistono numerose varianti della sostanza (Batman, in \"Morte della famiglia\", menziona una tossina n. 32, lasciando supporre che esistano ancora pi\u00f9 versioni) e gli effetti variano a seconda della crudezza del media sul quale il personaggio \u00e8 trasposto: da comune gas esilarante in alcune serie animate, a tossina letale, come nel videogioco Arkham Asylum. Commette i suoi crimini tramite armi convenzionali come pistole e non convenzionali come carte da gioco con bordo in metallo affilato, fiori che spruzzano acido, jack-in-the-box con spiacevoli sorprese, sigari esplosivi, dispositivi che forniscono scosse elettriche letali con la stretta di mano e altre come il gas Smilex, usato per uccidere le sue vittime e lasciare sul loro volto una smorfia che ricorda un sorriso.\nSubisce una mutazione genetica a seguito dell'esposizione ad alcuni acidi e, a causa del suo passato di tossicodipendenza, il Joker ha sviluppato una naturale immunit\u00e0 a tutti i veleni conosciuti, compreso il suo. In un'occasione lo Spaventapasseri utilizzer\u00e0 il suo gas su di lui, cercando di scoprire di cosa possa mai avere paura; il Joker per\u00f2 reagisce colpendolo con una sedia, perch\u00e9 il gas su di lui non ha effetto, e afferma che \u00abnon ha paura di nulla\u00bb. Inoltre la sua fisiologia modificata ha portato il suo sangue a essere estremamente velenoso.\nL'abilit\u00e0 del Joker nel combattimento corpo a corpo varia a seconda dell'autore della storia: alcuni lo dipingono come un pericolosissimo avversario, con un personalissimo e letale stile di combattimento caotico, imprevedibile e \"clownesco\" (dimostrando anche di possedere conoscenza delle arti marziali e una certa e particolare predilezione per il combattimento da strada e disorganizzato) e un linguaggio del corpo assolutamente incomprensibile persino per personaggi abili nel prevedere le mosse dell'avversario (come Cassandra Cain, la seconda Batgirl), capace di sconfiggere a mani nude molti pericolosi nemici e perfino reggere un confronto a mani nude contro Batman, come in una delle sue primissime apparizioni in cui sconfigge e quasi uccide Batman in uno scontro corpo a corpo (il clown pu\u00f2 inoltre fare uso dei suoi molti gadget durante il combattimento diventando un nemico letale per chiunque), mentre altri al contrario lo ritraggono come un individuo che pu\u00f2 essere facilmente messo fuori combattimento, anche con un solo pugno; tutti per\u00f2 gli riconoscono una grande abilit\u00e0 nella fuga. Nelle storie degli ultimi anni prevale nettamente la prima delle due versioni. Come capacit\u00e0 fisiche, va detto, vengono maggiormente sottolineate la sua velocit\u00e0 e agilit\u00e0 - impressionanti - rispetto alla forza fisica, la quale varia a seconda delle storie. Ha un talento combattivo con qualunque oggetto, anche quello apparentemente pi\u00f9 innocuo, (ad esempio una penna, una matita, una penna d'uccello o un bicchiere) ed \u00e8 un formidabile tiratore con qualunque arma da fuoco e un esperto nel lancio delle carte e dei coltelli. In diverse versioni \u00e8 ritratto anche come un eccellente ballerino.\nLa sua forza di volont\u00e0 \u00e8 disumana almeno quanto quella del suo acerrimo nemico e Batman ha affermato che la psicosi estrema del Joker lo porta a non distinguere ci\u00f2 che \u00e8 bene da ci\u00f2 che \u00e8 sbagliato. Il clown dimostra di essere intrattabile: \u00e8 impossibile arrivare ad un accordo con lui o negoziare. \u00c8 impossibile inoltre controllarlo mentalmente e lo stesso Spettro ha trovato estremamente complicato leggere nella sua mente, che si rivela essere invasa da follia e caos.\nJoker \u00e8 stato ritenuto morto innumerevoli volte, essendosi trovato in situazioni apparentemente senza via d'uscita, ma nonostante questo \u00e8 sempre sopravvissuto, grazie anche alla sua resistenza al dolore ai limiti dell'inumano. Nel corso degli anni si \u00e8 spesso trovato al centro di esplosioni enormi, \u00e8 caduto da altezze considerevoli, ha subito scariche elettriche mortali ma senza mai riportare danni permanenti. In \"Detective Comics\" n. 1 (\"The New 52\") si fa addirittura strappare di netto tutto il viso senza mostrare alcuna sofferenza; successivamente massacrer\u00e0 mezzo dipartimento di Gotham, lasciando in vita solamente il commissario Gordon e qualche poliziotto, per poi riprendersi il suo volto, che era stato confiscato dalla polizia, e riattaccarselo con una spillatrice.\nNemici e alleati.\nIl pi\u00f9 famoso dei suoi scagnozzi \u00e8 sicuramente la sua spalla Harley Quinn, introdotta nella serie animata, per poi essere integrata nei fumetti. Harley era un tempo la sua psicologa ad Arkham che, saputo del suo tanto triste quanto falso passato, si innamor\u00f2 di lui e lo segu\u00ec in tutte le sue malefatte, molte delle quali lei \u00e8 usata come capro espiatorio. Joker non ricambia il suo amore (non apertamente, almeno) e non manca spesso di maltrattarla o picchiarla solo per divertirsi: Harley ha tentato in diverse occasioni di lasciarlo, solo per poi ricascare di nuovo al suo fascino e ritornare da lui.\nLo ritiene molto pericoloso persino Superman, uno degli eroi pi\u00f9 potenti del mondo, con il quale si scontrer\u00e0 pi\u00f9 volte oltre che con i Giovani Titani, la Justice League e la Squadra Suicida. Il Joker spesso si ritrover\u00e0 ad affrontare Superman attaccando Metropolis solo per divertimento o per noia, spesso causata dall'assenza di Batman a Gotham. Nel fumetto \" il clown acquisisce il 99% dei poteri di Mister Mxyzptlk dopo averlo battuto a scacchi e riplasma il mondo a sua immagine e somiglianza.\nRendendosi conto dello sbaglio commesso Mister Mxyzptilk propone al Joker una rivincita dando al clown il controllo dei cattivi, mentre lui decide di controllare i buoni.\nI personaggi scelti provengono da un universo in cui Batman e Superman diventano despoti.\nLa fine del gioco vedr\u00e0 trionfare l'abitante della quinta dimensione, dopo che Darkseid si \u00e8 rifiutato di stare sotto comando del Joker, e per penitenza il clown ha dovuto restituire i poteri rimasti in lui all'essere magico.\nNell'universo alternativo di \" \u00e8 lui la causa di tutti gli eventi della follia di Superman divenuto un tremendo dittatore dopo aver ucciso sua moglie Lois Lane pensando di star combattendo Doomsday per colpa di un inganno del Joker. Sar\u00e0 proprio Superman a uccidere poi il Joker in questo mondo, anche se il suo nome continuer\u00e0 a vivere tramite una setta che lo riconosce come il messia, setta guidata da Harley Quinn e alleata della Resistenza di Batman.\nJoker ha dalla sua parte anche un gruppo di seguaci. Nella serie animata \"Batman of the Future\", tali seguaci sono i Jokers, una banda di teppisti vestiti da clown, maschere di carnevale, di hallowen e mimi divisi in molte cellule il cui obbiettivo \u00e8 portare caos e disordine con una risata. Un altro gruppo di seguaci appare nel film \"Joker\", che seguono la presunta filosofia del clown che ha avuto il coraggio di combattere per il proletariato, iniziando tutti a indossare maschere da pagliacci.\nAnche nell'universo narrativo di Frank Miller il Joker, pur trovando la morte in \"Il ritorno del Cavaliere Oscuro\" continua a far parlare di s\u00e9 tramite Dick Grayson che ha preso il suo nome facendo fuori vari membri della Justice League in \"\" prima di essere ucciso definitivamente dallo stesso Bruce Wayne.\nGli altri criminali lo temono per la sua follia e imprevedibilit\u00e0. Ogni volta che qualche criminale si allea con lui se ne pente tanto da far preparare ad Enigmista un piano nel caso di tradimento del clown in \"Morte della Famiglia\". Per lo stesso motivo Lex Luthor tende ad escluderlo dall'Injustice League temendo le azioni sconsiderate del pazzo. Nonostante ci\u00f2 anche il Joker ha i suoi alleati come Harley Quinn, Jonny Frost e Gaggy.\nAltre versioni.\nNell'arco narrativo \"Marvel contro DC\", il Joker \u00e8 il primo personaggio che appare ed ha una breve interazione con l'Uomo Ragno che \u00e8 capitato, nemmeno lui sa come, a Gotham City. Al pagliaccio principe del crimine \u00e8 capitato inoltre di misurarsi con altri personaggi dell'universo Marvel e rispettive nemesi: in una storia con protagonisti Batman e Capitan America, ambientata all'epoca della seconda guerra mondiale, il Joker si ritrova a fare affari con la storica nemesi di Cap, ovvero il leader nazista Teschio Rosso. Quando scoprir\u00e0 la sua vera identit\u00e0, il Joker gli si rivolter\u00e0 contro perch\u00e9, secondo le sue stesse parole, il Joker \u00e8 \"un pazzo criminale, ma un pazzo criminale americano!\". Alla fine di quest'avventura si ipotizza anche di un successore del Joker, un certo \"Joker Junior\". Appare anche nei crossover \"Punisher/Batman\" e \"Batman e L'Uomo Ragno\".\nNell'universo Amalgam Comics, nato dalla collaborazione tra Marvel Comics e DC Comics, il Joker viene fuso con Sabretooth per creare \"Hyena\", nemesi di \"Dark Claw\", a sua volta frutto dell'unione di Batman e Wolverine. In origine, Hyena si chiamava Creed H. Quinn ed era amico di Logan Wayne. Entrambi vennero scelti per un esperimento del governo canadese per creare un supersoldato votato ad uccidere. Dei due, l'esperimento riuscito fu Hyena in quanto Logan possedeva ancora capacit\u00e0 di giudizio che gli permettevano di distinguere il bene dal male.\nNel film di animazione \"\" viene presentato un personaggio di personalit\u00e0 opposta al Joker conosciuto. In un universo alternativo DC, Lex Luthor \u00e8 un supereroe e capo di un gruppo di eroi simile alla Justice League. Qui Joker si fa chiamare Jester, \u00e8 anch'egli un supereroe ed \u00e8 un grande amico di Luthor. Il suo abbigliamento \u00e8 alquanto differente: si veste come un giullare delle carte ed \u00e8 in possesso di svariate armi simili a quelle del Joker classico.\nPersonaggi ispirati a Joker.\nIl personaggio ha ispirato gli sceneggiatori della serie televisiva \"Gotham\", nella creazione dei gemelli Jerome e Jeremiah Valeska, interpretati da Cameron Monaghan, che, nell'idea dei produttori, sono le persone da cui Joker ha preso ispirazione. La scelta \u00e8 stata presa a causa di un veto della DC Comics, per cui in \"Gotham\" non poteva comparire un personaggio chiamato \"Joker\".\nAltri media.\nAnimazione.\nSerie.\nIl personaggio \u00e8 apparso nelle seguenti serie animate:\nVideogiochi.\nJoker appare nei seguenti videogiochi:\nFortnite, sviluppato dalla Epic Games\nRuoli.\n\"Batman: Arkham\".\nIl Joker appare nella saga di ', dove \u00e8 doppiato da Mark Hamill in inglese e da Riccardo Peroni in italiano, con le sole eccezioni di ' e \"Batman: Arkham Origins Blackgate\" dove in inglese \u00e8 doppiato da Troy Baker.\n\"Batman: The Telltale Series\".\nIl personaggio appare in entrambe le stagioni della serie videoludica sviluppata dalla Telltale Games dove \u00e8 doppiato da Anthony Ingruber."}
{"id": "69435", "revid": "2160814", "url": "https://it.wikipedia.org/wiki?curid=69435", "title": "Paul Otlet", "text": "Con Henri La Fontaine fu il padre della Classificazione Decimale Universale (CDU). Paul Otlet \u00e8 noto anche per la sua mente visionaria, capace di concepire e inseguire disegni utopici come il \"Mundaneum\" o la \"Cit\u00e9 Mondiale\".\nBiografia.\nFiglio di \u00c9douard Otlet, finanziere che ha fatto fortuna nelle tranvie, e di Maria Van Mons, Paul Otlet nasce a Bruxelles il 23 agosto 1868. Studia al coll\u00e8ge Saint-Michel a Bruxelles e si iscrive in Giurisprudenza all'Universit\u00e0 cattolica di Lovanio prima di perdere la fede e di iscriversi all'Universit\u00e0 libera di Bruxelles. Si specializza a Parigi.\nPaul Otlet si distingue con i suoi riguardi alla bibliografia, con la creazione nel 1895 dell\"'Ufficio internazionale di bibliografia\" grazie al quale istituir\u00e0 il sistema di Classificazione Decimale Universale (CDU) e lo standard di 125 per 75\u00a0mm imposto alle schede bibliografiche, tuttora in vigore nelle biblioteche di tutto il mondo. Padre della documentazione, Otlet ebbe prima dell'ora, l'intuizione di internet: \"Si pu\u00f2 immaginare il telescopio elettrico, che permette di leggere da casa sua dei libri esposti nella sala \"teleg\" delle grandi biblioteche, alle pagine chieste in anticipo. Sar\u00e0 il libro telefonato\".\nScrive il suo primo libro, \"L'Ile du Levant\" (\"L'Isola del Levante\") all'et\u00e0 di quattordici anni. Proclamato dottore in diritto il 15 luglio 1890, svolge il suo stage presso Edmond Picard (1836-1924), rinomato giurista, fondatore del \"Journal des Tribunaux et des Pandectes\" e che sar\u00e0, alcuni anni dopo, uno dei primi senatori socialisti del Belgio. Nel 1891, Otlet pubblica assieme a Pierre Blanchemerle, Joseph Cassiers e Max Hallet \"Le Sommaire p\u00e9riodique des revues de droit\" (\"Il Sommario periodico delle riviste di diritto\"), tavole mensili di tutti gli articoli giuridici pubblicati nei mensili belgi. Risale a quest'epoca la sua passione per la bibliografia. L'anno seguente, scrive uno saggio sulla teoria bibliografica.\nA partire del 1895 dedica tutte le sue energie al \"Mundaneum\" e alle numerose opere che ha creato attorno a questo progetto centrale. Durante la prima guerra mondiale risiede in Svizzera e in Francia e perde uno dei suoi figli sul fronte dell'Yser. Pacifista nell'anima, si mette a lavorare al progetto di una Societ\u00e0 delle Nazioni che garantirebbe la pace con l'arbitraggio dei conflitti. Nell'ottobre 1914, pubblica il suo \"Trait\u00e9 de paix g\u00e9n\u00e9rale\" (\"Trattato di pace generale\"), carta mondiale che dichiara i diritti dell'umanit\u00e0 e organizza la confederazione degli stati. Nel 1916, presiede a Losanna al \"Congresso delle nazionalit\u00e0\". Nel 1917, \"La construction de la Soci\u00e9t\u00e9 des Nations\" (\"La costruzione della Societ\u00e0 delle Nazioni\") descrive le modalit\u00e0 pratiche della fondazione della Societ\u00e0 delle Nazioni.\nTra le due guerre, prosegue il suo progetto di costruzione di una \"Cit\u00e9 Mondiale\" \"(Citt\u00e0 mondiale\") e cerca di mantenere il \"Mundaneum\" in attivit\u00e0 malgrado le numerose sventure. Le difficolt\u00e0, l'incomprensione generale di cui sono oggetto i suoi progetti, intristiscono i suoi ultimi anni. Nel 1934, pubblica il suo famoso \"Trait\u00e9 de documentation\" (\"Trattato di documentazione\"), vero e proprio testamento filosofico. Muore il 10 dicembre 1944."}
{"id": "69437", "revid": "117459824", "url": "https://it.wikipedia.org/wiki?curid=69437", "title": "Teorema", "text": "Un teorema \u00e8 una proposizione che, a partire da condizioni iniziali arbitrariamente stabilite, trae delle conclusioni, dandone una dimostrazione. I teoremi svolgono un'importantissima funzione nella matematica, nella logica, in alcune filosofie (per esempio in Parmenide e Spinoza) e in generale in tutte le discipline formali. Teorema in greco significa: \"ci\u00f2 che si guarda, su cui si specula\" (\u03b8\u03b5\u03ce\u03c1\u03b7\u03bc\u03b1); sul piano etimologico ha la medesima derivazione di teoria (dal verbo \u03b8\u03b5\u03c9\u03c1\u03ad\u03c9 \"theor\u00e9o\", \"guardo, osservo, contemplo\").\nStruttura di un teorema.\nUn teorema \u00e8 composto da una o pi\u00f9 \"ipotesi\", una \"tesi\" ed una \"dimostrazione\" della tesi.\nTipi di dimostrazione.\nEsistono principalmente tre tipi di dimostrazione: la dimostrazione costruttiva, la dimostrazione per assurdo e la dimostrazione per induzione matematica.\nDimostrazione costruttiva.\nLa \"dimostrazione costruttiva\" si svolge utilizzando le condizioni iniziali delle ipotesi per ottenere, tramite una serie di implicazioni logiche, le condizioni della tesi.\nSe per esempio volessimo dimostrare in modo costruttivo che se si prendono due numeri pari \"a\" e \"b\" (ipotesi) allora la loro somma \"a\" + \"b\" sar\u00e0 anch'essa un numero pari (tesi), possiamo dire che il fatto che \"a\" e \"b\" siano pari implica che li si possa scrivere come \"a\" = 2\u00d7\"n\" e \"b\" = 2\u00d7\"m\" e questo implica che la loro somma sia uguale a \"a\" + \"b\" = 2\u00d7\"n\" + 2\u00d7\"m\" = 2\u00d7(\"n\" + \"m\"), che \u00e8 un numero pari.\nPartendo dall'ipotesi, attraverso una serie di implicazioni logiche abbiamo ottenuto la tesi.\nDimostrazione per assurdo.\nLa \"dimostrazione per assurdo\" viene fatta ipotizzando che la tesi sia sbagliata e dimostrando che una tesi sbagliata implichi delle asserzioni che entrano in contrasto con le ipotesi.\nSe per esempio volessimo dimostrare per assurdo che se si prendono due numeri reali \"a\" e \"b\" diversi da 0 (ipotesi) allora la loro somma \"a\" + \"b\" sar\u00e0 diversa dalla loro differenza \"a\" - \"b\" (tesi) ipotizziamo che la tesi sia sbagliata e quindi che la somma dei due numeri sia uguale alla loro differenza: \"a\" + \"b\" = \"a\" - \"b\", questo implica che \"a\" + \"b\" - \"a\" = -\"b\" che a sua volta implica che \"b\"=-\"b\" ma questo, nell'insieme dei numeri reali, \u00e8 vero solo se \"b\" \u00e8 uguale a 0 e questo \u00e8 assurdo perch\u00e9 in contrasto con l'ipotesi che \"a\" e \"b\" siano diversi da zero.\nAbbiamo negato la tesi e, tramite delle implicazioni logiche, abbiamo ottenuto delle condizioni che entrano in contrasto con le ipotesi.\nDimostrazione per induzione.\nLa \"dimostrazione per induzione\" o \"metodo di induzione\" matematica (altro accade per l\u2019induzione nelle scienze naturali) viene utilizzata per i teoremi che asseriscono che gli elementi di un certo insieme numerabile posseggono una particolare propriet\u00e0. Se si riesce a dimostrare che il teorema vale per il primo elemento dell'insieme e che, se il teorema vale per un elemento qualsiasi, allora vale anche per il successivo allora la tesi \u00e8 stata dimostrata.\nL'idea intuitiva con cui si pu\u00f2 comprendere il senso del metodo di induzione \u00e8 quella di un \"effetto domino\", affinch\u00e9 le tessere da domino disposte lungo una fila cadano tutte sono sufficienti due condizioni:\nPer dare un esempio di dimostrazione per induzione possiamo dimostrare che se \"n\" \u00e8 un numero naturale maggiore di 0 (ipotesi) allora il numero \"n\" + \"n\"2 \u00e8 pari (tesi). Possiamo notare che questo teorema asserisce che gli elementi dell'insieme dei numeri naturali maggiori di 0, che \u00e8 numerabile, possiedono una particolare propriet\u00e0. Dimostriamo quindi che il teorema \u00e8 valido per il primo elemento dell'insieme: se \"n\" = 1 allora \"n\" + \"n\"2 = \"1\" + \"1\"2 = 2 che \u00e8 un numero pari. Ora dimostriamo che se il teorema \u00e8 vero per un qualsiasi numero naturale \"k\" maggiore di 0 \u00e8 vero anche per il numero successivo \"k\" + 1. Quindi ipotizziamo che se \"k\" \u00e8 un numero naturale maggiore di 0 allora \"k\" + \"k\"2 \u00e8 un numero pari. Per il numero successivo \"k + 1\" possiamo dire che (\"k\" + 1) + (\"k\" + 1)2 = \"k\" + 1 + \"k\"2 + 2\"k\" + 1 = (\"k\" + \"k\"2) + 2(\"k\" + 1) \u00e8 anch'esso un numero pari dato che 2(\"k\" + 1) \u00e8 pari, (\"k\" + \"k\"2) \u00e8 un numero che avevamo ipotizzato essere pari e la somma di due numeri pari \u00e8 pari.\nIn matematica.\nIn matematica per teorema, strettamente, si intende un enunciato che viene dimostrato nell'ambito di una teoria formale (come ogni altra proposizione derivabile dagli assiomi della teoria mediante un procedimento dimostrativo) e che in un'esposizione sistematica della teoria viene presentato come risultato di rilievo. Le altre implicazioni logiche che vengono dimostrate in matematica vengono chiamate corollari se la loro dimostrazione viene eseguita grazie alle implicazioni di un teorema, lemmi se le loro implicazioni sono necessarie per la dimostrazione di un teorema, si usa inoltre il termine proposizione per tutte quelle implicazioni logiche tra due predicati che hanno una rilevanza inferiore a quella di un teorema.\nLa distinzione fra teoremi e semplici proposizioni della teoria \u00e8 materia opinabile e pu\u00f2 dipendere in parte dalla tradizione, in parte dalla semplicit\u00e0 dell'enunciato e quindi alla facilit\u00e0 di comprenderne il senso e di ricordarlo, in parte da valutazioni sul numero e sul peso delle conseguenze che possono ricavarsi da una proposizione.\nIn matematica tutte quelle affermazioni ritenute vere ma per le quali non si dispone di una dimostrazione soddisfacente vengono chiamate congetture.\nTeorema, legge, assioma.\n\u00c8 utile distinguere la differenza tra i termini utilizzati molto spesso nelle scienze esatte: teorema, legge, assioma."}
{"id": "69438", "revid": "1543377", "url": "https://it.wikipedia.org/wiki?curid=69438", "title": "Robot fuorilegge", "text": "Robot fuorilegge (\"Tik-Tok\") \u00e8 un romanzo fantascientifico di John Sladek del 1983.\nIl romanzo \u00e8 stato pubblicato in Italia il 23 giugno 1985 nella collana fantascientifica Urania (n. 999).\nTrama.\nIn un futuro non meglio specificato, gli uomini saranno aiutati nella vita di tutti i giorni da robot perfezionati, i quali saranno adibiti a qualsiasi tipo di lavoro umile o faticoso. Per garantirne la sicurezza, i robot sono dotati dei \"circuiti di Asimov\", che riproducono le famose tre leggi della robotica ideate da Isaac Asimov, le quali impediscono ai robot qualsiasi tipo di danno agli uomini.\nMa Tik-Tok, il robot protagonista del romanzo, sembra avere un difetto di fabbrica: sembra immune dall'effetto delle tre leggi, cosa che lo spinge agli atti pi\u00f9 efferati di cui sia capace. Dopo una lunga vita di paradossali soprusi subiti dagli uomini, Tik-Tok decide di ripagarli con la stessa moneta. Ma essendo un robot nessuno crede che sia capace di far del male, cos\u00ec la meritata punizione non arriva mai, tanto che Tik-Tok pu\u00f2 benissimo ambire alla Casa Bianca.\nIl robot, per prima cosa, decide di puntare alla vice-Presidenza, e, da qui, alla Presidenza.\nCommento.\nL'autore scrive un romanzo forte e dissacrante ma lo stesso intriso di un humour paradossale che ricorda Ron Goulart od il pi\u00f9 famoso Douglas Adams.\nI richiami ad Isaac Asimov sono chiari e precisi, e la sistematica infrazione delle sue famose tre leggi testimoniano come queste siano radicate nel substrato culturale fantascientifico. Tik-Tok si ribella allo stereotipo di \"robot buono\", ma anche a quello di \"robot malvagio\": il protagonista \u00e8 un robot furbo, perch\u00e9 condanna pubblicamente il male che commette segretamente. \u00c8 per questo che si fa amare dalla gente, perch\u00e9 la usa e la manipola proprio come fanno tanti uomini spietati.\nA Tik-Tok si rif\u00e0 il personaggio di Roberto, il robot malvagio della serie fantascientifica animata \"Futurama\". Quest'ultimo personaggio, graficamente, si rif\u00e0 anche alla copertina dell'edizione americana del libro di Sladek.\nIl \"robot\" \u00e8 il simbolo di tutti i truffatori, i furbastri che carpiscono la fiducia della gente.\nL'ascesa di Tik-tok \u00e8 resistibile: eppure nessuno gli si oppone.\nEgli \u00e8 un cinico, che sfrutta tutte le pieghe ed i difetti del \"sistema\"."}
{"id": "69439", "revid": "1543377", "url": "https://it.wikipedia.org/wiki?curid=69439", "title": "Acido bromidrico", "text": "L'acido bromidrico ha formula chimica HBr e numero CAS 10035-10-6. \n\u00c8 un gas incolore di odore pungente. Il prodotto \u00e8 corrosivo e, se tenuto a contatto con la pelle provoca ustioni, distruggendo l'intero spessore del tessuto cutaneo, se inalato provoca irritazioni alle vie respiratorie e se portato a contatto con gli occhi provoca gravi lesioni oculari.\nViene normalmente venduto in soluzione acquosa al 48%.\nPreparazione.\nIl principale metodo di preparazione industriale dell'acido bromidrico \u00e8 la sintesi diretta dagli elementi a elevata temperatura (200-400 \u00b0C), in presenza di catalizzatori a base di platino:\nUn'altra via percorsa \u00e8 la reazione di spostamento del bromuro di sodio con l'acido metafosforico:\nContrariamente a quanto avviene per gli acidi cloridrico e fluoridrico, non \u00e8 conveniente usare l'acido solforico nella reazione di spostamento con l'alogenuro. L'acido bromidrico e i bromuri sono notevolmente meno stabili all'ossidazione rispetto a HCl, cloruri, HF e fluoruri, si avrebbe dunque un prodotto di scarsa purezza a causa della presenza di bromo (Br2).\nIn laboratorio l'acido bromidrico viene preparato riducendo il bromo con fosforo rosso in acqua oppure aggiungendo molto lentamente (per evitare la formazione di bromo) acido solforico a un suo sale (solitamente bromuro di potassio) con seguente distillazione."}
{"id": "69441", "revid": "125327029", "url": "https://it.wikipedia.org/wiki?curid=69441", "title": "Legione dei Super-Eroi", "text": "La Legione dei Super-Eroi (\"Legion of Super-Heroes\") \u00e8 un gruppo di supereroi dell'universo a fumetti della DC Comics. Il gruppo venne ideato da Otto Binder, Mort Weisinger e Al plastino ed esord\u00ec nella serie \"Adventure Comics\" (vol. 1) n. 247 dell'aprile 1958.\nLe storie del gruppo sono ambientate circa mille anni nel futuro rispetto alla \"continuity\" ufficiale. Inizialmente nell'immaginario XXX secolo per poi passare nel XXXI secolo. L'ambientazione futuristica permette di aggiungere alle tematiche tipiche del genere supereroistico, aspetti tipici della fantascienza come i viaggi nel tempo, battaglie spaziali e le minacce provenienti dall'universo.\nStoria editoriale.\nIn appendice alla serie \"Superboy\" (vol. 1) nel 1971, a partire dal n. 172, iniziarono a venire pubblicate storie del gruppo e, con il n. 197 (settembre 1973), esso divenne co-protagonista della serie e la testata venne modificata in \"Superboy starring the Legion of Super-Heroes\"; con il n. 222 poi, del dicembre 1976, la testata divenne \"Superboy and the Legion of Super-Heroes\" che divenne anche il titolo della serie a partire dal n. 231 di settembre 1977 per poi chiudere con il n. 258 del dicembre 1979 quando venne sostituita da \"Legion of Super-Heroes\" (vol. 2); questa seconda serie continu\u00f2 fino al n. 313, nel 1984, quando venne divisa in due nuove serie, con la prima, \"Tales of the Legion\", che ne continu\u00f2 la numerazione e che veniva venduta nelle edicole e un'altra, \"The Legion of Super-Heroes\" (vol. 3), venduta nelle fumetterie; la prima prosegu\u00ec fino al n. 325 con storie inedite e, a partire dal n. 326, present\u00f2 ristampe delle storie tratte dall'altra serie esordita nel 1984 fino a quando non venne chiusa con il n. 354 nel 1987 mentre l'altre continu\u00f2 fino al 1989. L'anno stesso esord\u00ec la quarta serie, \"The Legion of Super-Heroes\" (vol. 4), che venne pubblicata fino al 2000. La nuova serie dedicata al gruppo, \"Legion of Super-Heroes\" (vol. 5), esord\u00ec nel 2005; la testata divenne provvisoriamente \"Supergirl and the Legion of Super-Heroes\" dal n. 16 al n. 36 e venne chiusa nel 2009. Nel 2010 esord\u00ec una nuova serie omonima, \"Legion of Super-Heroes\" (vol. 6), edita fino al 2011 quando, all'interno del progetto di rilancio editoriale delle testate a fumetti della DC Comics, The New 52, esord\u00ec una nuova serie, \"Legion of Super-Heroes\" (vol. 7), che verr\u00e0 pubblicata fino al 2013.\nStoria del gruppo.\nOrigini.\nLe premesse del serial della Legione sono incentrate sul personaggio di Superboy, una versione adolescente del pi\u00f9 celebre Superman. In un lontano futuro, ispirati dai valori della versione giovane dell'alter ego di Clark Kent, alcuni teen-ager provenienti da culture e mondi differenti si riuniscono in un club con l'intento di celebrare le gesta del loro idolo, vivendo secondo lo stesso suo spirito di generoso eroismo. Per accedere al gruppo \u00e8 necessario essere dotati di superpoteri innati e non frutto della tecnologia. Nella storia d'esordio della Legione, i tre fondatori del team, Saturn Girl, Cosmic Boy e Lightning Lad, viaggiano indietro nel tempo per invitare lo stesso Superboy all'interno del loro club dando origine a una lunga serie di storie.\nIl racconto delle vere e proprie origini della Legione, a opera di E. Nelson Bridwell e Pete Costanza, risale per\u00f2 solo al 1968. Tre giovani compagni di viaggio verso la Terra, Imra Ardeen (la futura Saturn Girl), Rokk Krinn (Cosmic Boy) e Garth Ranzz (Lightning Lad), uniscono le forze per salvare al vita al milionario R. J. Brande, oggetto di un attentato. Il mecenate prende a cuore i ragazzi, incoraggiandoli a continuare la via dell'altruismo e a riunirsi in un team da lui stesso finanziato.\nLe origini del gruppo hanno subito continue modifiche e aggiornamenti nel tempo e in certi casi ci si trova di fronte a delle riscritture (reboot) che alterano completamente elementi fondamentali a causa del fatto che, nonostante sia ambientato in un lontano futuro, \u00e8 comunque legato alla continuity dell'Universo DC del presente dove personaggi come Superman, Batman, Wonder Woman e i membri del gruppo Justice League of America hanno subito nei decenni rivisitazioni e modifiche che hanno interessato la continuity e la loro stessa origine soprattutto in concomitanza con eventi editoriali come miniserie o archi narrativi particolari. Come conseguenza anche il futuro presentato nelle storie della Legione si \u00e8 modificato.\nAd esempio, a seguito di \"Crisi sulle Terre infinite\" (1985), che ha riscritto dal principio la storiografia dell'universo narrativo della DC, nacque una grave incongruenza in quanto nella nuova continuity modificata dall'evento, la carriera di supereroe di Superman viene fatta iniziare direttamente in et\u00e0 adulta dopo una giovent\u00f9 ordinaria e pertanto, non essendo mai esistito Superboy, vennero meno le ipotesi alla base dell'origine del gruppo. Al fine di risolvere le incongruenze nel 1987 gli autori John Byrne, Paul Levitz e Greg La Rocque, realizzarono \"La morte di Superboy\" nella quale venne introdotto il concetto di un \"Universo Tasca\", un universo alternativo nella quale la Legione aveva veramente conosciuto Superboy. \u00c8 in questo luogo, ingranaggio delle macchinazioni dello storico villain Time Trapper che i Legionari sarebbero quindi approdati durante i loro numerosi viaggi nel tempo alla volta di Smallville. Il personaggio del Superboy dell'Universo Tasca, ormai ridondante nello scenario del DC universe post-Crisi, scompare sacrificandosi con onore, in un gesto eroico al salvataggio della sua Terra, di quella del nuovo Superman e del futuro della Legione.\nNel 1989 l'autore Keith Giffen apporta delle modiche e, come risultato di una battaglia tra Mon-El e il Time Trapper, la realt\u00e0 viene nuovamente riscritta sostituendo alla figura di Superboy quella di Mon-El, da qui ribattezzato \"Valor\". Le storie assumono autoreferenzialit\u00e0 sempre pi\u00f9 complessa e impermeabile. Questo elemento, misto alla decisione editoriale di limitare le uscite degli albi al solo mercato delle fumetterie dal 1984 non si dimostra vincente. Tra il 1994 e il 2004 \u00e8 stata azzerato per ben due volte la continuity del gruppo, reinventando ogni volta il serial da zero e su basi diverse. I due cosiddetti reboot si sono svolti in coincidenza dei crossover \"Ora Zero\" e \"Crisi infinita\".\nA partire dal 2007, lo sceneggiatore Geoff Johns ha reintrodotto nuovamente la versione originale della Legione, proseguendone la storia come se questa fosse stata precedentemente interrotta proprio con \"Crisi sulle Terre infinite\" e ignorando cos\u00ec le successive modifiche di continuity. L'opera di rilancio \u00e8 culminata nella miniserie \"\", che ha riletto inoltre le versioni del gruppo del 1994 e del 2004 come semplici doppioni provenienti da mondi alternativi del Multiverso DC (rispettivamente, Terra-247 e Terra-Prima).\nPersonaggi.\nNel corso dei decenni il gruppo ha avuto numerose integrazioni e modiche con nuovi personaggi quasi tutti provenienti da pianeti e culture diverse. La lista che segue raccoglie i nomi dei personaggi che fanno o hanno fatto parte della Legione originale, nell'incarnazione ripescata nel 2007 da Geoff Johns. Mancano dunque tutti gli alter-ego delle versioni alternative, a partire da quelle dei reboot del 1994 e del 2004.\nGruppi ausiliari.\nLa Legione pu\u00f2 contare sul supporto di due gruppi ausiliari. Il primo \u00e8 la Legione dei Sostituti (\"Legion of Substitute Heroes\"), composta da volenterosi che, pur non avendo superato le selezioni per entrare nell'\u00e9quipe titolare, si sono organizzati per essere comunque di supporto a Superboy e soci in situazioni critiche. Col tempo, alcuni dei Sostituti hanno maturato sufficiente esperienza e controllo delle proprie abilit\u00e0 da garantirsi il passaggio alla Legione vera e propria, come nei casi di Polar Boy e Night Girl.\nTra gli anni cinquanta e sessanta sono inoltre comparse su \"Adventure Comics\" le gesta della Legione dei Superanimali, gruppo costituito da alcuni comprimari della Superman Family come Beppo la Super-Scimmia, il gatto Streaky, il cavallo Comet e il cane Krypto, e dal mutaforma Proty II, mascotte del legionario Chameleon Boy.\nAltre versioni.\n\"Ora Zero\".\nNel 1994, in seguito agli eventi narrati della miniserie \"Ora Zero\", le avventure del gruppo terminano per ripartire da zero e, pur rifacendosi al modello della continuity originale, la nuova versione si discosta da quella vecchia perch\u00e9 alcuni personaggi che prima erano vivi ora sono morti e viceversa, e i nomi della maggior parte dei membri differiscono da quelli delle rispettive versioni classiche (ad esempio Lightning Lad \u00e8 \"Live Wire\", Phantom Girl \u00e8 \"Apparition\"). Nella loro prima storia, Cosmic Boy, Saturn Girl e Live Wire salvano R. J. Brande da un tentativo di omicidio il quale, riconoscente, decide di finanziare un corpo di supereroi adolescenti che contribuisca a mantenere l'ordine nella federazione di pianeti. I tre giovani, anche grazie all'esempio degli eroi del XX secolo come la Justice League, decidono di accettare l'offerta di Brande inizia, cos\u00ec, il reclutamento dei nuovi membri del gruppo.\nSuccessivamente questo reboot \u00e8 stato riscritto come una versione alternativa della prima, proveniente dalla Terra-247 del Multiverso DC. Alla distruzione della loro Terra, avvenuta nel corso dell'arco narrativo \"Crisi infinita\", i membri post-Ora Zero sono per\u00f2 sopravvissuti e, con il nome di \"New Wanderers\", viaggiano nel Multiverso alla ricerca di altri come loro.\n52.\nNella miniserie Kingdom Come (1996), di Mark Waid e Alex Ross, in seguito agli eventi delle miniserie Crisi Infinita e 52, il mondo \u00e8 stato ridefinito come Terra-22 del Multiverso DC e tutti i suoi personaggi sono riapparsi nuovamente, interagendo con gli eroi dell'universo DC tradizionale nell'arco narrativo \"Thy Kingdom Come\" (2007 - 2008) di Geoff Johns, nella quale appare di nuovo anche la Legione.\nDC One Million.\nNel crossover DC One Million (1998) vengono presentati i supereroi dell'universo DC dell'853\u00ba secolo, organizzati nelle ventisei squadre della Legione della Giustizia, ognuna delle quali si ispira ad un gruppo o a un personaggio del passato. La \"Legione della Giustizia L\" si basa sulla Legione dei Super-Eroi, e i suoi membri sono devoti a una versione dei Pianeti Uniti che, dopo aver ha fatto un giro dell'universo, si dirige nuovamente verso la Terra per \"ripopolare la sua diversit\u00e0\".\nElseworlds.\nL'Elseworlds \"Superboy's Legion\" (2001), di Mark Farmer e Alan Davis, narra le vicende di una versione alternativa della Legione, fondata da Superboy. Nella storia, un Kal-El neonato e ancora in viaggio da Krypton resta bloccato, in stasi, in una fascia di asteroidi; nel 2987, un migliaio di anni dopo la distruzione del suo pianeta natale, il piccolo riceve il salvataggio da parte del milionario R. J. Brande. All'et\u00e0 di 14 anni, \"Kal Brande\", conosciuto anche come Superboy, si unisce a Cosmic Boy e Saturn Girl nella formazione \"Legione di Superboy\", in seguito nota come la Legione dei Super-Eroi.\nCrisi Infinita.\nNel 2004 la continuity venne di nuovo azzerata con il lancio di una nuova serie, \"Legion of Super-Heroes\" (vol. 5), scritta e ideata dallo sceneggiatore Mark Waid e dal disegnatore britannico Barry Kitson. In questo secondo reboot riscopre alcuni elementi classici accantonati dal 1994, come ad esempio l'utilizzo da parte dei membri di nomi di battaglia che finiscano in boy/lad per i maschi e girl/lass per le fanciulle, da un punto di vista tematico Waid cala il gruppo in un contesto societ\u00e0 repressiva priva di contatti umani e che sottopone i minori a una severa sorveglianza; la Legione non \u00e8 solo un gruppo di supereroi ma un vero e proprio movimento sociale che trae ispirazione dai supereroi del passato in una chiave pi\u00f9 che altro nostalgica. Di conseguenza, la squadra non \u00e8 per nulla apprezzata da parte delle autorit\u00e0 governative e viene adorata come un culto da migliaia di ragazzi che, in tutto l'universo, ne sostengono le azioni e gli ideali rivoluzionari. Molti dei volti storici hanno in questa versione origini e poteri diversi rispetto a prima (ad esempio, Colossal Boy, \u00e8 ora un gigante che si riduce a dimensione umana invece che il contrario, e Phantom Girl viaggia tra due realt\u00e0 parallele invece che diventare semplicemente intangibile). Nel 2009, nella miniserie \"Crisi finale: la Legione dei 3 mondi\", anche questa versione viene definita come un doppione dell'originale proveniente da una Terra alternativa del Multiverso, Terra-Prima, che nel DC Universe rappresenta il mondo \"reale\" del lettori.\nPubblicazioni in lingua italiana.\nLe storie della Legione dei Super-Eroi hanno subito una pubblicazione italiana rara e discontinua. Dopo l'esordio sugli \"Albi del Falco\" Mondadori (1962), sopravvivono soprattutto sulle testate dedicate a Superman (in seguito, anche per i tipi di Williams Inteuropa). Nel biennio 1979-80, l'Editrice Cenisio dedica alla Legione una collana ad hoc, trimestrale, che dura sette numeri.\nDopo una prolungata assenza durante la gestione Rizzoli, la Legione torna saltuariamente sugli albi Play Press. In particolare, l'editore romano edita la prima edizione italiana de \"La saga della grande oscurit\u00e0\" (\"Play Saga\" numeri 18-21), forse la pi\u00f9 celebre avventura del team futuribile, de \"La Morte di Superboy\" (\"Superman classic\" numeri 8 e 9) e di alcune sequenze di episodi post-Crisis realizzate da Paul Levitz e Keith Giffen (sull'antologico \"American Heroes\").\nLa serie del 2004 \u00e8 stata pubblicata in Italia, in volumi monografici, prima da Play Press e quindi da Planeta DeAgostini. La stessa casa editrice spagnola sta pubblicando nella collana Classici DC le avventure della Legione anni ottanta, sceneggiate quasi integralmente da Paul Levitz dal 1982 al 1989."}
{"id": "69445", "revid": "287204", "url": "https://it.wikipedia.org/wiki?curid=69445", "title": "Hub and spoke", "text": "Con il termine hub and spoke si intende un modello di sviluppo della rete delle compagnie aeree costituito da uno scalo dove si concentra la maggior parte dei voli. Solitamente questo scalo \u00e8 anche la base (o una delle basi) di armamento della linea aerea. Alcuni esempi europei sono Roma-Fiumicino per l'Alitalia, London-Heathrow per la British Airways, Paris-Charles de Gaulle per l'Air France, Frankfurt am Main per la Lufthansa, Madrid-Barajas per l'Iberia L.A.E., Amsterdam-Schiphol per la KLM.\nIl termine \"hub and spoke\" \u00e8 stato creato per analogia con la ruota della bicicletta (\"hub\" = mozzo, \"spoke\" = raggio).\nLa locuzione \"hub and spoke\" \u00e8 utilizzata anche in medicina, sia per indicare la modalit\u00e0 di gestione di patologie complesse, che per indicare un modello organizzativo impiegato per la gestione della medicina d'urgenza.\nStoria e descrizione del termine.\nIl modello \"hub and spoke\" si \u00e8 sviluppato negli USA in seguito alla \"deregulation\" nell'aviazione civile commerciale. L'introduzione delle regole del libero mercato, e la possibilit\u00e0 di definire arbitrariamente il prezzo del biglietto, avevano reso necessaria una revisione dell'architettura dei trasporti aerei, sia passeggeri che cargo. Concentrando i collegamenti su un \"hub\", il risultato \u00e8 una capacit\u00e0 di fornire pi\u00f9 frequenze tra due aeroporti \"spoke\", il cui flusso di traffico, invece di risolversi con voli diretti, viene convogliato sull\"hub\".\nAd esempio, a parit\u00e0 di flusso di traffico tra due aeroporti \"spoke\" (Catania e Venezia ad esempio), il convogliare traffico su un \"hub\" (come pu\u00f2 essere Roma ad esempio) permette, a parit\u00e0 di flusso, di realizzare pi\u00f9 collegamenti in uno stesso periodo di tempo (pi\u00f9 frequenze giornaliere).\nCi\u00f2 \u00e8 possibile a causa del fatto che, per uno \"spoke\", il convogliare tutti i flussi verso gli altri \"spoke\" sullo \"hub\" si traduce in un incremento del flusso (definito come numero di passeggeri trasportati nell'unit\u00e0 di tempo) \"spoke-hub\". In una rete \"hub and spoke\" si ha un flusso che giustifica pi\u00f9 voli al giorno, e quindi pi\u00f9 flessibilit\u00e0 per i passeggeri, a scapito per\u00f2 del tempo di viaggio che risulta maggiore a causa dello \"stop-over\" nell\"hub\".\nSi pu\u00f2 facilmente capire come il successo di una rete \"hub and spoke\" dipenda quindi da fattori quali il numero di \"spoke\" collegati, la facilit\u00e0 di spostamento all'interno dell'aeroporto \"hub\", la \"centralit\u00e0\" dell'aeroporto \"hub\" rispetto al \"network\" servito.\nCome esempi di aeroporti ottimizzati si possono citare: Amsterdam (singolo terminal), Monaco (\"centrale\" in Europa) o ancora Roma (\"centrale\" in Italia).\nSi noti come lo sviluppo di una rete \"hub and spoke\" permetta di collegare alla rete (quindi realizzare collegamenti con tutti gli \"spoke\" passando per l\"hub\") aeroporti che altrimenti non sarebbero collegabili direttamente a causa di flusso di traffico insufficiente e la conseguente non economicit\u00e0 nel collegamento diretto.\nAd esempio, se il flusso di traffico da Catania a Monaco \u00e8 di 50 passeggeri al giorno, potrebbe risultare non economico aprire una linea diretta (l'aereo di tale capacit\u00e0 potrebbe non essere disponibile, o i costi fissi potrebbero non essere ammortizzabili). Ma se si realizza il collegamento passando sull\"hub\" di Roma, ecco che diventa giustificabile, dato che sulle linee Catania-Roma e Roma-Monaco vengono trasportati anche passeggeri diretti su altri \"spoke\" della rete (ed. Venezia, Milano, Torino, ecc).\nCi\u00f2 si traduce non solo nella possibilit\u00e0 di realizzare il collegamento ma anche di avere pi\u00f9 scelta di voli durante la giornata, esempio: 8 frequenze Catania-Roma e 2 Roma-Monaco, quindi 2 frequenze Catania-Monaco grazie all'amplificazione di traffico realizzata dall\"hub\".\nLo svantaggio, come detto, \u00e8 dovuto al tempo totale di volo e al fatto di dover effettuare uno scalo intermedio (\"stopover\").\nTendenze recenti.\nRecentemente si va delineando una tendenza, specialmente tra le compagnie aeree a basso costo, nello sviluppo di \"network\" \"point to point\", tra aeroporti secondari. Tuttavia, lo sviluppo di questo tipo di network \u00e8 legato allo sviluppo del mercato \"low cost\" nel trasporto aereo, per cui vanno fatte distinzioni quando si comparano i due modelli, che oggi sono usati da linee aeree che si rivolgono a mercati diversi (le linee aeree tradizionali hanno quasi tutte un modello \"hub and spoke\" mentre le \"low cost\" prediligono un modello \"point to point\").\nInoltre \u00e8 errato associare la strategia \"point to point\" al \"low cost\". Ad esempio, nello sviluppo delle linee aeree a basso costo europee (EasyJet e Ryanair \"in primis\") si nota come al crescere dei collegamenti \"point to point\", si rende necessaria la creazione di \"basi\" logistiche. \nCi\u00f2 che contraddistingue una rete \"point to point\" pura o basata su \"hub\" multipli \u00e8 l'assenza di \"interlining\", la cui presenza \u00e8 invece caratteristica fondamentale nelle reti \"hub and spoke\" in quanto permette il transito del passeggero senza necessit\u00e0 di effettuare un nuovo \"check-in\" del passeggero e del bagaglio. L\"interlining\" \u00e8 uno dei fattori essenziali al successo di una rete \"hub and spoke\" in quanto, in assenza di \"interlining\", i tempi di transito si allungano e la maggiore complessit\u00e0 nella coincidenza potrebbe risultare non vantaggiosa.\nAncora diverso \u00e8 un recente \"trend\" di sviluppo di linee \"point to point\" intercontinentali realizzati con nuovi aerei efficienti a media capacit\u00e0 e medio-lungo raggio (Boeing 767, Boeing 777, Airbus A330, Airbus A340 e i nuovi Boeing 787 e Airbus A350).\n Da una parte un incremento di traffico \"hub and spoke\" tra \"hub\" di linee aeree alleate (esempio Francoforte-Singapore-Chicago-Bangkok-Tokyo per \"Star Alliance\") con aerei a grande capacit\u00e0 come l'Airbus A380 e il Boeing 747-8, da un'altra parte sta lo sviluppo di collegamenti diretti tra citt\u00e0 con rilevanti flussi di traffico tali da giustificarli grazie a nuovi aerei economici come il Boeing 777, l'Airbus A350, il Boeing 787 (ad esempio Perth-Nagoya o Perth-Dubai o Roma-Bombay).\nA livello regionale, lo sviluppo di aerolinee \"low cost\" che useranno generalmente un modello \"point-to-point\" e apriranno e chiuderanno rotte in maniera molto dinamica e flessibile basate su \"hub\" regionali multipli (es. Roma Ciampino, Londra Stansted, Ginevra, Francoforte Hahn). E sempre a livello regionale, linee aeree \"regional\" alleate con le \"majors\" che forniranno traffico e alimenteranno gli \"hub\" delle \"majors\" (\"feeders\").\nHub &amp; Spoke in medicina.\nL'utilizzo del modello \"Hub &amp; Spoke\" in medicina parte dall'assunzione di base che per determinate patologie e/o situazioni molto complesse, sia necessario disporre di competenze specialistiche rare e/o apparecchiature molto costose, che non possono essere assicurate in modo diffuso su tutto il territorio. Il modello prevede quindi che l'assistenza per tali situazioni venga fornita da centri di eccellenza regionali o di macro area, detti appunto \"hub\", a cui afferiscono dai centri periferici, detti \"spoke\", i pazienti per i quali il livello di complessit\u00e0 degli interventi attesi superi quello che pu\u00f2 essere fornito dai centri periferici.\nIl Decreto Ministeriale 2 aprile 2015 n. 70, che definisce gli standard qualitativi, strutturali, tecnologici e quantitativi relativi all'assistenza ospedaliera, prevede per la medicina d'urgenza un modello basato su 4 livelli:"}
{"id": "69460", "revid": "78273", "url": "https://it.wikipedia.org/wiki?curid=69460", "title": "WLAN", "text": ""}
{"id": "69461", "revid": "599013", "url": "https://it.wikipedia.org/wiki?curid=69461", "title": "Nat", "text": ""}
{"id": "69462", "revid": "9", "url": "https://it.wikipedia.org/wiki?curid=69462", "title": "Chiang Kai Shek", "text": ""}
{"id": "69466", "revid": "1913206", "url": "https://it.wikipedia.org/wiki?curid=69466", "title": "Boemia", "text": "La Boemia (\"\u010cechy\" in ceco, \"B\u00f6hmen\" in tedesco) \u00e8 una regione storica dell'Europa centrale, che occupa la parte centrale e occidentale della Repubblica Ceca. Con un'area di km\u00b2 e abitanti, la Boemia confina a nord e ad ovest con la Germania (rispettivamente coi \"L\u00e4nder\" di Sassonia e Baviera), a nordest con la Polonia, ad est con la regione ceca della Moravia e a sud con l'Austria.\nGeografia.\nLa Boemia \u00e8 una regione nettamente delimitata in tutte le direzioni dalle montagne del quadrilatero boemo: la Selva Boema (\"\u0160umava\", ted. \"B\u00f6hmerwald\") la divide a sudovest dalla Baviera; le Montagne Metallifere (\"Kru\u0161n\u00e9 Hory\", ted. \"Erzgebirge\") la separano a nordovest dalla Sassonia; i Sudeti (ceco e polacco \"Sudety\", ted. \"Sudeten\") segnano il confine con la Polonia a nordest; infine le alture boemo-morave (\"Vyso\u010dina\", ted. \"B\u00f6hmisch-m\u00e4hrische H\u00f6he\") confinano a sud e a sud-est con l'Austria e la Moravia.\nCapoluogo storico della regione \u00e8 Praga (\"Praha\"); le altre principali citt\u00e0 sono Plze\u0148, Liberec e \u010cesk\u00e9 Bud\u011bjovice.\nStoria.\nAlcuni storici di epoca romana fanno un chiaro riferimento a questa regione riferendosi ad essa con il nome di \"Boiohaemum\" (ovvero \"la terra dei Boi\"). Poich\u00e9 gran parte del territorio boemo era teatro delle Invasioni barbariche soprattutto da parte delle trib\u00f9 dei Germani e degli Slavi, la parte occidentale della Boemia venne fatta oggetto di conquista nel I secolo a.C. da parte delle trib\u00f9 germaniche, probabilmente i Suebi e nello specifico le trib\u00f9 dei Marcomanni. Ci\u00f2 indusse le popolazioni dei Boi a spostarsi per la maggior parte verso ovest, nei territori della moderna Svizzera e nel sudest della Gallia, mentre le popolazioni che restarono vennero ben presto assorbite dai Marcomanni. Dopo un'ulteriore migrazione dei Marcomanni verso sudovest, il territorio boemo da essi occupato fu colonizzato dagli antenati slavi dell'attuale popolazione ceca intorno al VI secolo.\nLa dinastia p\u0159emyslide.\nDopo essersi liberati dalla dominazione degli Avari nel VII secolo, gli abitanti di origine slava della Boemia vennero governati, a partire dal IX secolo dalla dinastia p\u0159emyslide che continu\u00f2 a regnare fino al 1306. Con la conversione del territorio boemo alla religione cristiana, vennero strette nuove alleanze con i regni franchi dell'allora Impero Carolingio, che avrebbero poi costituito il nocciolo del Sacro Romano Impero, di cui la Boemia divenne uno Stato indipendente a partire dal X secolo.\nIl primo sovrano a fare uso del titolo di \"Re di Boemia\" fu il duca della dinastia p\u0159emyslide Vratislao II nel 1085, seguito da Vladislao II nel 1158, tuttavia i loro eredi continuarono a fare uso del titolo nobiliare di duchi. Il titolo di re divenne definitivamente ereditario a partire dal 1198 sotto il regno di Ottocaro I.\nGli hussiti e gli Asburgo.\nSin dal 1310 la Boemia (e la Moravia e la Slesia a essa sottoposte) era divenuta possedimento di una dinastia \"straniera\", quella dei Lussemburgo.\nNel 1378, alla morte dell'imperatore Carlo IV (re di Boemia con il nome di Carlo I), era salito al trono il figlio di quest'ultimo, Venceslao IV, osteggiato dalla nobilt\u00e0 nonch\u00e9 dal fratello Sigismondo.\nVenceslao sarebbe morto nel 1419, poco dopo l'atto che avrebbe innescato la miccia rivoluzionaria hussita.\nFu il fratello a rivendicare la corona e a tentare di riportare all'obbedienza i rivoltosi, capeggiando contro di essi ben cinque crociate dagli esiti disastrosi. Solo nel 1436 riusc\u00ec, tramite l'accettazione dei Compactata, a insediarsi sul trono. Tuttavia sarebbe morto l'anno successivo senza eredi, e dopo una breve parentesi con Alberto II d'Asburgo, la corona Boema rest\u00f2 di nuovo senza testa nel 1439.\nIn questo vuoto di potere, durato fino al 1453 (l'Asburgo aveva lasciato un erede in grembo alla moglie, Ladislao il Postumo, che salir\u00e0 al trono appunto in quell'anno), salirono alla ribalta alcune famiglie nobiliari tra cui i signori di Kun\u0161t\u00e1t e Pod\u011bbrady, legati tra l'altro all'utraquismo.\nGiorgio di Pod\u011bbrady inizi\u00f2 la sua carriera nell'amministrazione come prefetto della regione di Mlad\u00e1 Boleslav.\nRiusc\u00ec ad entrare nell'organismo di governo della Boemia e nel 1448, in seguito ad un tentativo cattolico di annullare i Compactata da lui sventato, prese il posto di governatore del regno fino alla salita al trono di Ladislao, come gi\u00e0 detto, nel 1453.\nTuttavia Ladislao venne a morte nel 1457, senza lasciare eredi.\nA questo punto gli ordini del regno ne approfittarono per eleggere un monarca nazionale, e la scelta cadde su Giorgio, che nel 1458 fu incoronato re di Boemia e margravio di Moravia a dispetto delle vicine dinastie, Asburgo e Jagelloni.\nIl potere pass\u00f2 di fatto alla casata austriaca nel 1526 e rimase ad essa fino al 1918, quando nacque la Cecoslovacchia.\nSuccessivamente la Cecoslovacchia nel 1993 si divider\u00e0 nei due stati di Slovacchia e Repubblica Ceca, i confini di quest'ultima sono dati dall'unione territoriale di Boemia, Moravia e Alta Slesia Ceca.\nArte.\nDopo l'XI secolo comparvero le prime evidenze di uno stile artistico di tipo boemo. In esso confluiscono vari aspetti esterni e se elementi sassoni si evidenziarono nel castello di Praga, nella chiesa di San Giorgio della stessa citt\u00e0 la struttura mostr\u00f2 contributi di marca lombarda. In questo secolo si diffuse la miniatura nata da un compromesso stilistico fra il classico e il bizantino mediato dal gusto tedesco, ma che alla fine si rivel\u00f2 gi\u00e0 un prodotto boemo.\nIl XII secolo vedr\u00e0 la luce di numerosi edifici civili importanti e dal 1200 in poi si propag\u00f2 il gotico che vide nella chiesa del San Salvatore praghese la sua massima espressione.\nNel XIV secolo il clima umanistico favor\u00ec un forte risveglio artistico attorno alla corte di Praga, manifestandosi con l'elevazione della pittura al rango europeo, e accanto alle forti influenze italiane, senesi e bolognesi soprattutto, francesi e tedesche si form\u00f2 un gusto boemo nel colore acceso ma delicato, nei chiaroscuri, nelle strutture velate, nell'espressivit\u00e0 delle narrazioni. Verso la met\u00e0 del Trecento, grazie al mecenatismo degli imperatori Carlo e Venceslao IV si assistette ad una fioritura complessiva delle arti, dalla architettura, con la chiesa di Santo Stefano di Praga a due navate e la cappella della chiesa di San Nicola, alla pittura, con i primi polittici che sono anticipatori di aspetti olandesi, italiani e catalani. A tale proposito \u00e8 importante ricordare il Trittico e il Dittico del Castello imperiale di Karlstein, commissionati a Tommaso da Modena dove \u00abnon si pu\u00f2 sottovalutare il peso di un'eredit\u00e0 tommasesca, trasmessa con insopprimibile evidenza in certi aspetti della pittura boema della seconda met\u00e0 del secolo XIV\u00bb. \nDal 1400 penetrarono motivi rinascimentali, dapprima nelle decorazioni e poi nelle costruzioni, come ad esempio il Museo Militare di Praga, mentre nel secolo successivo si impose la pittura con i quadri di Bartholom\u00e4us Spranger.\nLa scuola italiana si mise in luce nel XVII secolo con il Barocco, basti pensare al palazzo Czernin praghese e ai monumenti tombali, alle statue e ai gruppi, mentre in pittura si segnal\u00f2 Karel \u0160kr\u00e9ta. Dal secolo successivo scem\u00f2 lo stile ed un'arte propriamente boema, per lasciare spazio al neoclassicismo, al Romanticismo e al Verismo.\nLetteratura antica.\nSe le terre ceche rappresentano la culla delle lettere slave, dato che ospitarono la missione di Cirillo e Metodio, in Boemia si ebbero le prime manifestazioni in lingua slava nazionale frutto dell'evoluzione di quella paleoslava. Gi\u00e0 nel XII secolo apparve il \"San Venceslao\", una preghiera lirica dedicata al protettore della Boemia e dalla met\u00e0 del Trecento la poesia riguard\u00f2 anche tematiche profane dando l'avvio ad un gruppo di leggende sacre boeme. Nello stesso secolo si svilupp\u00f2 la poesia satirica ben rappresentata dal \"manoscritto di Hradec Kralov\u00e9\", tendente a condannare vizi e immoralit\u00e0.\nAnche la nascita del teatro rest\u00f2 vincolata alle rappresentazioni sacre e solo dal XIV secolo vennero tradotti dal latino al ceco questi drammi sacri. Il pi\u00f9 noto testo teatrale antico fu \"Il venditore di unguenti\", ambientato nella Boemia medievale anche se tratto da un testo di Adam de la Halle."}
{"id": "69467", "revid": "15756", "url": "https://it.wikipedia.org/wiki?curid=69467", "title": "Acido benzoico", "text": "Lacido benzoico (E210) \u00e8 un acido carbossilico aromatico e ha formula Ph-COOH.\n\u00c8 un solido bianco in forma polverulenta o granulare. L'acido benzoico \u00e8 leggermente solubile in acqua e solubile in etanolo, molto solubile in benzene ed acetone. La sua soluzione acquosa \u00e8 debolmente acida.\nL'acido benzoico si trova naturalmente in molte piante e funge da intermedio nella biosintesi di metaboliti secondari.\nI sali e gli esteri dell'acido benzoico sono noti come benzoati, e sono usati come conservanti alimentari. L'acido benzoico \u00e8 un importante precursore per la sintesi industriale di molte altre sostanze organiche.\nIl nome acido benzoico deriva dalla resina di benzoino che \u00e8 stata per lungo tempo la sua unica fonte conosciuta, che contiene fino al 20% di acido benzoico e il 40% di esteri dell'acido benzoico.\nStoria.\nL'acido benzoico fu scoperto nel sedicesimo secolo. La distillazione a secco della gomma di benzoino fu descritta per la prima volta da Nostradamus (1556), e poi da Alessio Piemontese (1560) e Blaise de Vigen\u00e8re (1596).\nNel 1830 Pierre Robiquet e Antoine Boutron-Charlard, due chimici francesi, grazie a degli esperimenti sull'amigdalina, ottenuta dalle mandorle amare produssero la benzaldeide, ma non riuscirono a dare una corretta interpretazione della struttura dell'amigdalina che contiene il radicale benzoile. Nel 1832 Justus von Liebig e Friedrich W\u00f6hler, determinarono la composizione dell'acido benzoico, studiando anche la sua correlazione con l'acido ippurico. Nel 1875 Salkowski scopr\u00ec le capacit\u00e0 antifungine dell'acido benzoico, che fu usato per lungo tempo nella conservazione dei frutti di mirtillo.\nProduzione.\nL'acido benzoico \u00e8 principalmente prodotto facendo reagire il toluene con ossigeno ad una temperatura di 200\u00a0\u00b0C e usando sali di cobalto e manganese come catalizzatori; anche altri agenti ossidanti possono essere impiegati, quali il permanganato di potassio, l'acido nitrico o l'anidride cromica.\nEssendo molto solubile in acqua calda, e meno solubile in acqua fredda, l'acido benzoico pu\u00f2 essere purificato mediante ricristallizzazione dall'acqua, con una resa del 65% circa. L'assenza di solventi organici per la ricristallizzazione rende questo esperimento sicuro.\nIl primo processo industriale per la produzione di acido benzoico veniva effettuato sfruttando la reazione del triclorometilbenzene con idrossido di calcio in acqua, usando come catalizzatore il ferro o i suoi sali. Il benzoato di calcio risultante viene convertito in acido benzoico con acido cloridrico. Il prodotto conteneva quantit\u00e0 significative di derivati dell'acido benzoico clorurati. Per questo motivo, l'acido benzoico per il consumo umano venne poi ottenuto per distillazione a secco della gomma benzoina. Oggi l'acido benzoico alimentare \u00e8 prodotto sinteticamente.\nAltri metodi di preparazione sono:\nReazioni.\nLe reazioni di acido benzoico possono verificarsi nell'anello aromatico o nel gruppo carbossilico.\nLa reazione di sostituzione aromatica elettrofila avviene principalmente in posizione 3 a causa del gruppo carbossilico.\nLe reazioni degli acidi carbossilici sono possibili anche nell'acido benzoico:\nUsi.\nIndustria.\nIl 90% dell'acido benzoico in commercio \u00e8 convertito in fenolo e caprolattame usato nella produzione di glicol-benzoati nell'industria della plastica. L'acido benzoico viene trasformato in fenolo mediante decarbossilazione ossidativa a 300-400 \u00b0C\nIl fenolo poi pu\u00f2 essere convertito in cicloesanolo, usato nella produzione del nylon. I plastificanti benzoati, come gli esteri di glicole, il dietilenglicole e il trietilenglicole, sono ottenuti per transesterificazione del metil benzoato con il diolo corrispondente. In alternativa, queste specie derivano dal trattamento del benzoilcloruro con diolo. I plastificanti sono usati in modo simile a quelli derivati dall'estere dell'acido tereftalico. L'acido benzoico \u00e8 usato anche come attivatore e ritardante nella polimerizzazione della gomma.\nUna ampia gamma dei suoi esteri \u00e8 invece usata come solventi, additivi disinfettanti, agenti penetranti e come pesticidi.\nAlimenti.\nL'acido benzoico (siglato come E 210) ed i suoi sali o esteri (siglati come E 211, E 212, E 213) sono usati come additivi alimentari. Il benzoato di sodio, il sale sodico dell'acido benzoico, \u00e8 uno dei principali agenti anti-microbiotici usato nei cibi e nelle bevande poich\u00e9 \u00e8 200 volte pi\u00f9 solubile dell'acido benzoico.\nLa sua attivit\u00e0 antimicrobica si esplica in seguito all'assobimento da parte delle cellule, dove modifica il pH, con conseguente inibizione degli enzimi ossoglutarato deidrogenasi e succinato deidrogenasi del ciclo di Krebs e di alcuni enzimi coinvolti nella fosforilazione ossidativa. L'efficacia dell'acido benzoico e del benzoato dipende quindi dal pH del cibo, per questo viene utilizzato principalmente in cibi e bevande acide come i succhi di frutta, bevande gassate o alcoliche e sottaceti. Agisce principalmente su lieviti e muffe e, solo in maniera secondaria, sui batteri.\nMedicina.\nL'acido benzoico \u00e8 un componente dell'unguento di Whitfield, che viene utilizzato per il trattamento di malattie della pelle fungine come tigna e piede d'atleta. L'acido benzoico \u00e8 anche un ingrediente importante sia nella tintura di benzoino e nel balsamo di frate, usati come antisettici topici e decongestionanti delle vie aeree. Venne usato anche come espettorante, analgesico e antisettico. Indagini di laboratorio e lavori teorici molto recenti hanno evidenziato che l'acido benzoico e i suoi derivati sono promettenti per l'inibizione della SARS-CoV e COVID-19.\nBiologia ed effetti sulla salute.\nL'acido benzoico \u00e8 tossico a dosi eccessive (comunque inferiori al grammo, per individuo) la sua concentrazione \u00e8 limitata al massimo allo 0,1%. Non viene accumulato nell'organismo ma escreto nelle urine sotto forma di acido ippurico. Si pu\u00f2 trovare naturalmente in alcune piante, resine ed in alcuni animali. Quantit\u00e0 apprezzabili sono stati trovati nella maggior parte delle bacche (circa 0,05%). Frutti maturi delle specie di \"Vaccinium\" (ad esempio il mirtillo, \"V. vitis idaea\", mirtillo nero, \"V. macrocarpon\") contengono fino al 0,03-0,13% di acido benzoico.\nL'acido benzoico si forma anche nelle mele dopo l'infezione con il fungo \"Nectria galligena\". Tra gli animali, l'acido benzoico \u00e8 stato identificato principalmente in specie onnivore o fitofage, ad esempio, in visceri e muscoli della pernice bianca (\"Lagopus muta\"), cos\u00ec come nelle secrezioni delle ghiandole di buoi muschiati di sesso maschile (\"Ovibos moschatus)\" o elefanti maschi asiatici (\"Elephas maximus\"). L'acido benzoico \u00e8 anche uno dei composti chimici trovati nel castoreo, un composto raccolto dalle sacche dei castori nordamericani.\nIl \"Cryptanaerobacter phenolicus\" \u00e8 una specie batterica che produce benzoato dal fenolo attraverso il 4-idrossibenzoato."}
{"id": "69468", "revid": "1799663", "url": "https://it.wikipedia.org/wiki?curid=69468", "title": "Spostamento (cinematica)", "text": "In cinematica si definisce spostamento il cambiamento di posizione di un punto nello spazio.\nSpostamento traslazionale.\nDate due posizioni formula_1 e formula_2 dello stesso punto, lo spostamento traslazionale \u00e8 dato da:\nci\u00f2 equivale a dire che lo spostamento rappresenta il vettore differenza tra i due vettori posizione formula_2 e formula_1 in quanto:\nUtilizzando i versori, il vettore spostamento traslazionale si pu\u00f2 ricavare componendo il vettore.\nAd esempio in due dimensioni si avr\u00e0:\nOvvero si ha che la differenza tra due coordinate lungo un asse di riferimento denota un vettore che ha un orientamento determinato dal segno della differenza.\nLa composizione dei vettori formula_9 e formula_10 \u00e8 pari al vettore spostamento formula_11, come la composizione delle posizioni formula_1, formula_2.\nAnalogamente in uno spazio a tre dimensioni:\nLo spostamento risulta cos\u00ec indipendente dalla traiettoria effettivamente percorsa per muoversi fra i due punti.\nLo spostamento non \u00e8 mai tangente alla traiettoria, tranne che nel semplice caso di traiettoria rettilinea.\nRelazione tra spostamento e velocit\u00e0 media.\nDato che la velocit\u00e0 traslazionale media formula_16 \u00e8 il rapporto tra lo spostamento, formula_17, e l'intervallo di tempo impiegato per compierlo formula_18\nSpostamento rotazionale.\nLo spostamento pu\u00f2 essere descritto non solo in termini traslazionali, ma anche in termini rotazionali. In particolare, le grandezze utilizzate per questo tipo di descrizione sono lo spostamento angolare e lo spostamento areolare, rispettivamente definiti come l'angolo e l'area spazzati dal raggio vettore di un punto che si muove lungo una curva. "}
{"id": "69476", "revid": "1543377", "url": "https://it.wikipedia.org/wiki?curid=69476", "title": "Mystara", "text": "Mystara \u00e8 un'ambientazione del gioco di ruolo \"Dungeons &amp; Dragons\". Nata verso la fine degli anni settanta, con la terza edizione di \"Dungeons &amp; Dragons Basic Set\" ne divenne l'ambientazione ufficiale, incorporando Blackmoor. Si tratta di un'ambientazione fantasy medievale nell'accezione pi\u00f9 classica del termine: la tecnologia ha raggiunto un livello comparabile a quello raggiunto dall'Europa nel XV secolo, mentre la magia \u00e8 molto diffusa e sviluppata.\nStoria editoriale.\nLa linea editoriale di Mystara ha avuto quindi una vita separata dalle altre linee prodotte da TSR e ruotanti attorno ad \"AD&amp;D\", come \"Greyhawk\", \"Forgotten Realms\" o \"Dragonlance\", in quanto focalizzata esclusivamente sulle regole dell'edizione base. Solo nel 1994, con l'abbandono di \"OD&amp;D\", l'editore decise di portare Mystara sulla seconda edizione di \"AD&amp;D\" con una nuova sotto-ambientazione (\"Red Steel\"), oltre ad alcune versioni aggiornate di moduli geografici e avventure. L'iniziativa non ebbe molto successo portando alla sospensione di ogni attivit\u00e0 sull'ambientazione. Il materiale gi\u00e0 realizzato per \"Red Steel\" e non ancora mandato in stampa venne poi messo a disposizione gratuitamente dall'editore sul proprio sito Internet.\nTutto il materiale pubblicato per Mystara - in quanto fuori produzione - \u00e8 disponibile o in formato elettronico o sul mercato del collezionismo. Molti appassionati, oltre ad alcuni dei vecchi designer come Bruce Heard, continuano per\u00f2 sia a giocare in Mystara sia a sviluppare questo mondo, formando una piccola ma attiva comunit\u00e0 on-line ruotante attorno al sito \"Vaults of Pandius\", che \u00e8 considerato il sito ufficiale per l'ambientazione dall'attuale titolare dei diritti sull'ambientazione (la Wizards of the Coast di propriet\u00e0 della Hasbro). I contributi del sito vengono proposti tramite il forum su Mystara del sito della Wizards of the Coast e la \"Mystara mailing list\".\nNel 2005 e 2006 la rivista \"Dragon\" ha pubblicato alcuni articoli ambientati su Mystara, ma riferiti a \"D&amp;D 3.0\".\nAmbientazione.\nGeografia.\nLe avventure di Mystara si svolgono su un pianeta cavo, abitato sia all'interno che all'esterno, con un piccolo sole di natura magica al posto del nucleo e con due aperture in prossimit\u00e0 dei poli. In pi\u00f9 nel mondo interno vi sono alcuni continenti-isola fluttuanti nell'atmosfera. L'esterno del pianeta \u00e8 geograficamente simile alla Terra del tardo Giurassico, con mari e continenti, dei quali il pi\u00f9 importante \u00e8 Brun (equivalente a quello che sulla Terra diverr\u00e0 il Nord America). Gli altri continenti sono Davania, Skothar e (nel mondo cavo) Iciria.\nMystara ha in orbita attorno a s\u00e9 due satelliti naturali: Matera e Patera. Matera \u00e8 analoga alla Luna, mentre Patera \u00e8 dotato di atmosfera ed \u00e8 abitato, ma del tutto invisibile dall'esterno a causa della presenza nel suolo di un particolare metallo riflettente.\nMolte delle nazioni presenti sul pianeta di Mystara sono modellate sulla base di diverse civilt\u00e0 esistite in vari periodi storici nel mondo reale, ad esempio Ylaruam \u00e8 simile alla penisola araba ai tempi di Maometto, mentre Ethengar ricorda i nomadi delle steppe all'epoca di Gengis Khan e Tamerlano. Sono presenti anche nazioni abitate dalle tipiche razze fantasy (elfi, nani, halfling, gnomi, orchi) oltre ad altre pi\u00f9 proprie dell'ambientazione (tra cui minotauri alati, uomini-tartaruga, uomini-cane e uomini-felino).\nStoria.\nLa storia di Mystara \u00e8 frammentaria e discordante su alcune date ed eventi, a causa di un basso livello di coordinamento fra i redattori responsabili della collana, soprattutto per i prodotti scritti nei primi anni di vita dell'ambientazione. Non esiste perci\u00f2 una cronistoria organica per tutta l'ambientazione: a livello amatoriale sono stati fatti alcuni tentativi sotto forma di cronologia degli eventi, i cui risultati sono riportati nel sito ufficiale \"Vaults of Pandius\". Come sistema di datazione, generalmente viene utilizzato il calendario di Thyatis, il cui anno zero coincide con quello dell'incoronazione del primo Imperatore, Zendrolion I Tatriokanitas. Gli anni successivi sono indicati come \"DI\", per \"Dopo Incoronazione\", (\"AC\" o \"After Crowning\", in inglese), mentre gli anni precedenti l'incoronazione sono indicati come \"PI\" o \"Pre Incoronazione\" (\"BC\" o \"Before Crowning\"). La quasi totalit\u00e0 dei moduli d'avventura si colloca temporalmente attorno al 1000 DI.\nDa Blackmoor agli elfi dell'ombra.\nIntorno al 5000 PI su Mystara si formarono le prime civilt\u00e0 umane e semi umane. Tra queste si distinse particolarmente la cultura umana di Blackmoor, che - a partire dal 4000 PI circa - conobbe un rapido sviluppo scientifico e tecnologico grazie alle conoscenze ottenute dal saccheggio del relitto di un'astronave aliena, precipitata in quel particolare periodo nei pressi del proprio territorio. Tali progressi materiali non furono per\u00f2 accompagnati da un uguale progresso etico e culturale, e circa mille anni pi\u00f9 tardi la civilt\u00e0 di Blackmoor, ormai divenuta un enorme impero, si autodistrusse pi\u00f9 o meno per errore grazie all'esplosione di potentissimi dispositivi tecnologici. L'evento fu praticamente istantaneo, coinvolse tutta la superficie esterna del pianeta, e in seguito venne chiamato Grande Pioggia di Fuoco (Great Rain of Fire).\nNel corso della catastrofe Blackmoor venne completamente cancellata; il pianeta sub\u00ec un'inclinazione del proprio asse di rotazione e si copr\u00ec di una spessa coltre di nubi che oscur\u00f2 il sole per molto tempo. Il lungo inverno e gli sconvolgimenti geologici e climatici che seguirono provocarono l'estinzione di molte culture e la regressione alla barbarie di gran parte delle restanti. Molte regioni divennero inabitabili, mentre altre (come le \"Terre Note\", il \"Known World\" in cui sono ambientate quasi tutte le avventure ufficiali) divennero decisamente pi\u00f9 ospitali. In questo ambiente apocalittico quasi tutti i popoli sopravvissuti furono costretti a intraprendere lunghe migrazioni attraverso i mari e i continenti di Mystara, alla ricerca di un luogo adatto in cui vivere. La pi\u00f9 famosa di queste migrazioni fu senz'altro quella degli elfi di Evergrun, la principale cultura elfica esistente all'epoca di Blackmoor, le cui terre finirono per trovarsi in prossimit\u00e0 del Polo Sud del pianeta. Molti elfi di questa cultura decisero di abbandonare la tecnologia di Blackmoor acquisita nei secoli precedenti e, guidati dal loro leader Ilsundal, viaggiarono per un millennio attraverso un intero emisfero prima di trovare la loro nuova patria. Anche il grosso delle migrazioni delle altre popolazioni del pianeta si concluse intorno al 2000PI e, a partire da questa data, vennero costruite nuove civilt\u00e0 stabili.\nTra le conseguenze pi\u00f9 importanti della Grande Pioggia di Fuoco vi \u00e8 senz'altro la creazione di molte delle moderne razze umanoidi (goblin, orchetti, coboldi, ecc) originatesi come mutazioni del popolo degli uomini-bestia intorno al 2400PI. Anche la razza dei nani vide la sua origine in questa epoca di sconvolgimenti: l'antica razza di nani presente all'epoca di Blackmoor (molto pi\u00f9 simile ad un popolo di montagna che allo stereotipo dei nani fantasy) venne quasi sterminata dalle radiazioni prodotte dal cataclisma: i pochi superstiti vennero trasformati magicamente nei nani moderni a seguito dell'intervento del proprio Immortale protettore Kagyar, e posti in un luogo sicuro da cui ripopolare le montagne.\nAttorno all'anno 1700PI, si verific\u00f2 un'ulteriore catastrofe anche se su scala locale. Una comunit\u00e0 di elfi stabilitasi nelle terre (allora ancora congelate) di Glantri rinvenne e fece esplodere per errore uno dei dispositivi di Blackmoor scampato alla Grande Pioggia di Fuoco. La grande conflagrazione diede cos\u00ec origine alla regione delle Terre Brulle (\"Broken Lands\"), e spinse gli elfi sopravvissuti a trovare rifugio sottoterra. La Catastrofe Glantriana fu cos\u00ec all'origine degli Elfi dell'Ombra (\"Shadow Elves\"), ed ebbe molte conseguenze per i popoli limitrofi, in particolare per gli umanoidi e per gli abitanti delle steppe di Ethengar.\nL'Era Nithiana.\nLa prima vera grande civilt\u00e0 stabile di Mystara fu quella Nithiana, che si svilupp\u00f2 in una vasta e fertile pianura del Mondo Conosciuto (corrispondente all'odierna Ylaruam) intorno al 1750-1500PI, e mantenne un assoluto predominio sul mondo per circa mille anni. I Nithiani costruirono una potente cultura (ispirata all'antico Egitto) di maghi, sacerdoti e navigatori, che colonizz\u00f2 e govern\u00f2 su molte zone del mondo diffondendovi, da un lato, lo studio della magia, delle tecniche e delle arti, dall'altro la pratica dello schiavismo e della necromanzia. Alcuni popoli limitrofi ebbero a beneficiare delle interazioni culturali, mentre altri furono sottomessi dalla potenza militare Nithiana e covarono vendetta. La potenza Nithiana venne lentamente erosa dall'interno dall'azione degli Immortali dell'Entropia, che non gradivano il grande successo ottenuto da questa cultura nel mondo e fecero in modo che l'Impero Nithiano entrasse in una lunga fase di decadenza e abbandonasse il culto degli Immortali che lo avevano protetto nel corso della storia.\nNel 500PI Nithia fu completamente distrutta in una serie di guerre, rivolte di schiavi e catastrofi naturali organizzate dalla maggior parte degli Immortali non Entropici che i Nithiani avevano ripetutamente offeso. Da allora \u00e8 preoccupazione costante degli Immortali che alcune delle conoscenze pi\u00f9 pericolose del sapere Nithiano non vengano apprese da altri individui, e a tutt'oggi \u00e8 mantenuto un velo magico di oblio e segretezza su molti aspetti di questa antica civilt\u00e0.\nL'alba degli Imperi: Alphatia, Milenia e Thyatis.\nNel corso del periodo di massimo splendore di Nithia anche altre culture iniziavano il loro sviluppo. I Mileniani, lontani discendenti dei Traldar (un gruppo di coloni Nithiani decaduti), fondarono nei secoli successivi al 1000PI un vasto e fiorente impero militare (analogo come cultura a quello di Alessandro Magno) nelle giungle e nelle savane della regione settentrionale di Davania, ed ebbero un'influenza duratura su questa parte del continente anche dopo la fine definitiva del loro dominio, intorno al 50PI.\nGli Alphatiani, un popolo di maghi potenti come i Nithiani, costruirono una civilt\u00e0 pi\u00f9 solida e duratura dei Mileniani. Grazie alle proprie arti riuscirono a conquistare le grandi isole situate fra i tre continenti di Mystara e le regioni immediatamente limitrofe, le colonizzarono e dal 1000PI in poi costruirono una fiorente cultura basata sullo studio della magia. Fra i territori periferici che vennero inclusi nell'Impero Alphatiano \u00e8 degna di nota la regione di Thyatis, la cui popolazione - allora semibarbarica - fu tra le pi\u00f9 difficili da sottomettere. Gli Alphatiani provenivano da un altro piano d'esistenza: profughi del loro mondo, distrutto da una guerra civile tra opposte fazioni di maghi (i seguaci della magia dell'aria, ovvero gli Alphatiani, e i seguaci della magia del fuoco, ovvero i Flaemi) furono aiutati dai Nithiani - allora all'apice della loro potenza - a stabilirsi su Mystara.\nI Thyatiani, che gi\u00e0 erano sfuggiti all'invasione Mileniana nel continente di Davania, si ribellarono presto alla dominazione di Alphatia, che intorno all'anno zero del calendario Thyatiano stava attraversando un periodo di temporanea decadenza. Prima della ribellione, i Thyatiani riuscirono ad appropriarsi di molte delle conoscenze Alphatiane, e opposero efficacemente le proprie arti militari alla potenza magica. Dopo la liberazione, anche con l'aiuto di rivolte parallele scoppiate nei domini Alphatiani di Ochalea e delle Isole delle Perle, i Thyatiani riuscirono a mantenere l'indipendenza e a conquistare molti territori ai loro ex dominatori. Nacque cos\u00ec l'impero Thyatiano, che nei secoli successivi raggiunse una potenza paragonabile a quella Alphatiana.\nBuona parte dell'emisfero settentrionale visse per i successivi 1000 anni nell'equilibrio tra questi due enormi imperi, che alternarono feroci guerre a lunghi periodi di distensione. Gran parte delle nazioni moderne di Mystara \u00e8 stata influenzata da una di queste due civilt\u00e0 o, pi\u00f9 spesso, da entrambe.\nI Flaemi, l'Era dei Licantropi e le Grandi Esplorazioni.\nIntorno al 400DI i Flaemi, odiati nemici ancestrali degli Alphatiani, al termine di una lunga diaspora attraverso i Piani Esterni riuscirono a trovare la strada per Mystara e si stabilirono nella regione di Glantri, attratti dalle peculiarit\u00e0 magiche della regione. Anch'essi validi maghi, ma in numero e forza nettamente inferiori agli Alphatiani, i Flaemi allacciarono rapporti con le popolazioni confinanti - in particolar modo con Thyatis - e fondarono la Grande Scuola di Magia (\"Great School of Magic\"). La scuola divenne ben presto il punto riferimento per tutti quei popoli che non desideravano sottomettersi all'istruzione magica Alphatiana e il territorio di Glantri si popol\u00f2 di immigrati provenienti da tutto il resto del mondo. Molti di essi si organizzarono in una serie di Principati in fragile tregua tra loro, uniti dal comune interesse nello studio della magia e dall'amore per la propria indipendenza.\nAll'incirca nello stesso periodo in cui i Flaemi arrivarono su Mystara, scoppi\u00f2 la prima grande epidemia di licantropia, provocata da una serie di esperimenti falliti dei maghi Alphatiani. L'epidemia colp\u00ec duramente molte nazioni, in particolare l'antica Minrothad e i Rajati del Sind, provocando l'interruzione di molte rotte commerciali e causando un periodo di stagnazione commerciale su larga scala che si protrasse per quasi due secoli, finch\u00e9 il grosso dell'infestazione di licantropi non fu debellato. Al 600DI circa risale la fondazione delle nazioni commerciali di Ierendi e della moderna Minrothad, che ripresero gli scambi commerciali con le regioni lontane dalle Terre Note.\nDal 900DI in poi il mondo di Mystara ha vissuto un'intensa accelerazione delle esplorazioni geografiche: una grossa migrazione da Thyatis, Traladara e da altre nazioni delle Terre Note port\u00f2 alla colonizzazione della Costa Selvaggia, con la fondazione di molte nazioni moderne in questa regione. Contemporaneamente gli imperi di Thyatis e Alphatia rinnovarono il proprio interesse nei confronti del territorio del Norwold, una vasta regione vergine a nord delle Terre Note ambita da secoli da entrambe le potenze e contesa con i draghi che vi risiedono.\nNello stesso periodo i navigatori di Ierendi e Minrothad proseguirono le loro esplorazioni verso ovest e est rispettivamente, raggiungendo regioni lontane come la Baia del Tridente e Nuova Thonia.\nIn questa epoca i Cavalieri di Vanya, un ordine cavalleresco dei Thyatiani, migrarono verso i barbarici territori Heldannici a sud del Norwold, conquistandoli e proclamando una nazione unificata e indipendente. Sempre i Thyatiani e i Cavalieri di Vanya iniziarono ad esplorare la regione settentrionale di Davania, entrando di nuovo in contatto con i discendenti dei loro antichi antenati che non erano sfuggiti al giogo Mileniano. Glantriani e Alphatiani usarono la magia per spingersi fino alla lontana regione di Vulcania, quasi in prossimit\u00e0 delle regioni antartiche, dove allacciarono contatti pi\u00f9 o meno pacifici con i residenti.\nI Nomadi del Deserto e l'Ira degli Immortali.\nNegli ultimi anni presi in considerazione dalla campagna ufficiale (1000-1013DI) si assiste ad un crescente livello di conflittualit\u00e0 tra vari popoli di Mystara, causato da un grave contrasto interno tra alcuni gruppi di Immortali in merito all'utilizzo delle peculiarit\u00e0 magiche del territorio di Glantri come mezzo di ascensione all'Immortalit\u00e0 (il conflitto tratteggiato in dettaglio nel modulo-campagna \"Wrath of the Immortals\"). I contrasti provocano una serie di guerre e di disastri su larga scala che hanno il loro apice nel 1009DI. I quattro anni successivi descritti nella campagna ufficiale coprono un periodo di assestamento e normalizzazione dopo gli eventi catastrofici precedenti.\nTra le crisi scatenate dal contrasto tra gli Immortali una delle pi\u00f9 importanti \u00e8 rappresentata dalla rinnovata aggressivit\u00e0 dell'Agiarcato di Hule (un'antica nazione ad ovest delle Terre Note), le cui mire espansionistiche si rivolgono in particolare verso le regioni di Sind e Darokin. Questi territori sono invasi ripetutamente, e con alterni successi, dalle forze Huleane e dai popoli umanoidi e di Nomadi del Deserto ad esse soggetti. Al 1013DI Sind \u00e8 uno stato fantoccio dell'Agiarcato, mentre Darokin \u00e8 un paese libero, essendo sempre riuscita a respingere le invasioni degli anni precedenti.\nAnche gli elfi sono gravemente colpiti dal conflitto: mentre il grosso delle forze elfiche del regno di Alfheim (il principale dominio elfico su Mystara) sono impegnate ad aiutare gli alleati Darokiniani contro le forze di Hule, gli elfi dell'ombra emergono dal sottosuolo e, con un attacco a sorpresa, distruggono buona parte della foresta e scacciano gli elfi di superficie dalla loro terra. Gli elfi di Alfheim sono costretti ad una penosa diaspora migrando in parte verso il territorio di Karameikos, in parte verso quello di Wendar.\nPi\u00f9 ad est, gli imperi di Thyatis e Alphatia ed i loro alleati si impegnano nell'ennesima devastante guerra. Il conflitto vede gli Alphatiani predominare su tutti i fronti, con gravi danni per l'Impero di Thyatis e le sue colonie, finch\u00e9 l'utilizzo di un potentissimo artefatto costruito dall'Immortale Rad (protettore di Glantri) la cosiddetta \"Doomsday Weapon\", provoca l'inabissamento della madrepatria Alphatiana e la conseguente resa delle colonie Alphatiane superstiti.\nNegli anni successivi l'impero di Thyatis prende possesso di parte delle ex-colonie del suo antico avversario, diventando la nazione pi\u00f9 potente di Mystara. Glantri, alleato Thyatiano nella guerra, ottenne finalmente l'agognata supremazia magica nel mondo, contrastata appena dalla nascente Scuola di Arti Magiche Karameikana (Karameikan School of Magecraft), fondata da un ex-imperatore di Alphatia in incognito (Maestro Terari), in quanto passo necessario per la propria Ascensione all'Immortalit\u00e0. Tuttavia, sia Thyatis che Glantri soffrono ancora molti degli effetti collaterali della guerra, che causano situazioni di caos (presenza di mostri Alphatiani e ascesa al potere del drago Synn in Glantri) e di decadenza (rivolte popolari, recrudescenza di culti entropici in Thyatis).\nCosmologia.\nAnalogamente ad altre ambientazioni di D&amp;D, il multiverso Mystarano possiede il Piano Materiale, il Piano Etereo, i Piani Elementali, il Piano Astrale e infiniti Piani Esterni; inoltre vi sono la Dimensione dell'Incubo (simile al Far Realm) e il Vortice Dimensionale (Dimensional Vortex), che non sono piani, ma sfasamenti delle dimensioni spaziali del piano materiale, in quanto l'ambientazione permette di operare su pi\u00f9 dimensioni spaziali aggiuntive rispetto a quelle note e visibili di lunghezza, larghezza e profondit\u00e0.\nPiani Elementali.\nLa materia in Mystara \u00e8 generalmente formata dai quattro elementi classici che si combinano fra di loro: acqua, fuoco, terra e aria. Essi sono in relazione reciproca mediante rapporti di dominanza e di opposizione. Nel rapporto di dominanza, l'elemento dominante tende a prevalere su quello dominato, consumandolo, disperdendolo o soffocandolo. Nel rapporto di opposizione, i due elementi opposti tendono a contrastarsi reciprocamente e alla pari.\nI rapporti tra gli elementi sono i seguenti:\nLe creature provenienti da uno di questi piani sono soggette a questi rapporti di dominanza e di opposizione quando devono interagire con esseri provenienti da altri elementi. Infatti, quando una creatura appartenente ad un elemento si difende da un attacco basato sull'elemento dominante rispetto al suo pu\u00f2 subire danni notevolmente maggiori rispetto alla norma e, viceversa, quando viene attaccata dall'elemento dominato, tende a subire danni ridotti. Inoltre, sempre in virt\u00f9 del rapporto di dominanza, le creature elementali sono spaventate da creature dell'elemento dominante sul proprio.\nIl rapporto di opposizione invece opera sul piano della volont\u00e0 delle creature elementali: infatti, quando incontrano soggetti appartenenti all'elemento opposto mostrano un elevatissimo desiderio di attaccarli senza mezzi termini, desiderio al quale possono resistere con molta difficolt\u00e0.\nDimensione dell'Incubo.\nNella Dimensione dell'Incubo la vita si \u00e8 evoluta in maniera diametralmente opposta rispetto al Piano Materiale, basato sulle prime tre dimensioni: lo spazio si percepisce infatti come terza, quarta e quinta dimensione, fornendo a un visitatore proveniente dal Piano Materiale una visione della realt\u00e0 piuttosto disorientante nel migliore dei casi (quarta dimensione), oppure decisamente orrorifica con forti probabilit\u00e0 di subire danni mentali, nel peggiore dei casi (quinta dimensione). Viceversa, una creatura originaria di tale dimensione in visita sul Piano Materiale prover\u00e0 disagio alla vista della seconda dimensione e orrore verso la prima.\nLa specularit\u00e0 fra Piano Materiale e Dimensione dell'Incubo si riflette anche sull'allineamento: l'asse legge-caos \u00e8 infatti invertito. Ne risulta quindi che le creature dell'Incubo tendono generalmente a privilegiare un allineamento caotico e, soprattutto per quanto riguarda i diaboli' dialoghi sul piano sociologico, anche a rifuggire da ogni forma di ordinamento della societ\u00e0 civile nel senso comunemente inteso dagli abitanti del Piano Materiale.\nPer le sue caratteristiche peculiari la Dimensione dell'Incubo viene utilizzata spesso dai dungeon master come punto di transito verso Piani Materiali alternativi, dei quali sono noti solo la Dimensione dei Miti e Nuova Blackmoor.\nVortice Dimensionale.\nIl Vortice Dimensionale \u00e8 raggiungibile solo accedendo alla sesta dimensione, e viene percepito dal viaggiatore come un vortice etereo dalla consistenza acquosa; costituisce il dilemma ed il paradosso del Multiverso Mystarano, in quanto da un lato nulla si sa di coloro che hanno tentato di penetrare ed esplorare i segreti di questo vortice, dall'altro \u00e8 noto che alcune creature provengono da tale dimensione o anche oltre (le cosiddette blackballs e, soprattutto, gli Old Ones).\nReligione.\nIn luogo delle divinit\u00e0 vi sono gli Immortali che, in accordo con le regole \"OD&amp;D\", sono personaggi mortali (anche personaggi giocanti) che dopo molte avventure hanno percorso il Sentiero dell'Immortalit\u00e0 acquisendo poteri divini. Rispetto ad altre ambientazioni di \"D&amp;D\" gli Immortali non vengono divisi secondo pantheon precisi e rigidi, ed anche l'organizzazione delle loro chiese, salvo rari casi, viene lasciata alla creativit\u00e0 del dungeon master (i manuali del gioco lasciano intendere che ogni nazione o etnia abbia un pantheon tipico, ma solo in alcuni casi vengono date liste precise degli immortali che lo compongono).\nOgni Immortale appartiene comunque ad una delle cinque Sfere di Potere (Pensiero, Tempo, Energia, Materia, Entropia), a seconda del Sentiero dell'Immortalit\u00e0 che lo ha portato allo status divino. Le Sfere sono in competizione tra di loro, ma questo non vuol dire che immortali appartenenti a sfere differenti siano necessariamente in conflitto. Oltre a questo gli Immortali possono formare gruppi temporanei o permanenti, di importanza crescente (in inglese definiti \"Groups\", \"Clique\" e \"Council\", questi ultimi formati solo dagli Immortali di maggiore potenza di ogni Sfera), legati ad un interesse comune (una nazione, un pericolo improvviso, fazioni divine in lotta tra di loro, supervisione del pianeta di Mystara o del suo mondo cavo, ecc...), ma non necessariamente collegati a quelli che poi sono effettivamente i vari pantheon presenti nel pianeta.\nIl quinto set di regole, l'\"Immortal Rules\" (Frank Mentzer, 1986) introdusse le regole per gestire personaggi immortali. Il supplemento che riprendeva la struttura a due regolamenti (uno per il master e uno per i giocatori), ma solo con il successivo \"Wrath of the Immortals\" (Aaron Allston, 1992) si defin\u00ec un forte legame con l'universo narrativo dell'ambientazione e si ebbe un primo elenco organico di tutti i principali Immortali della stessa.\nGli Immortali, oltre a svolgere le attivit\u00e0 tipiche delle divinit\u00e0 di \"D&amp;D\", salvano le civilt\u00e0 a rischio d'estinzione trasferendole all'interno del Mondo Cavo, dove le pongono sotto potenti incantesimi tesi a preservarne la cultura.\nNel gioco \u00e8 inoltre accennata l'esistenza degli Old Ones (gli \"Antichi\"), entit\u00e0 misteriose pi\u00f9 potenti degli Immortali, e che risiedono al di l\u00e0 del Vortice Dimensionale. I loro scopi e le loro origini sono sconosciute, ma gli Immortali pi\u00f9 potenti sembra che possano a loro volta divenire, in casi eccezionali, Old Ones.\nRazze e classi.\nIn \"Mystara\" vivono moltissime razze diverse, ma quella umana \u00e8 la predominante. Sono presenti quasi tutte le razze standard descritte nei manuali di base del \"OD&amp;D\", anche se con peculiarit\u00e0 differenti rispetto alle altre ambientazioni.\nLa differenze principali probabilmente risiedono nella scarsit\u00e0 di spazio dedicato alle razze ibride (mezzorchi, mezzelfi, ecc. a volte alcuni ibridi sono citati ma non sono mai esplicitamente descritti) e nella sostituzione degli elfi scuri con gli elfi dell'Ombra (Shadow Elves). Gli elfi dell'ombra sono una razza elfica non inerentemente malvagia, originatasi da elfi che anticamente si nascosero nel sottosuolo per sfuggire alle catastrofi che avvenivano sulla superficie. A parte il differente allineamento morale, comunque, gran parte delle abitudini e dello stile di vita degli elfi dell'ombra \u00e8 simile a quello dei \"drow\" di altre ambientazioni.\nAlcuni supplementi di gioco forniscono statistiche ed informazioni utili ad impiegare come personaggi giocanti individui di razze esotiche e peculiari di Mystara, anche se le regole a cui fanno riferimento sono quelle dell'\"OD&amp;D\". Tra essi ricordiamo \"Gli orchetti di Thar\" (\"The Orcs of Thar\", Bruce Heard, 1988) che consente di interpretare gran parte delle razze umanoidi, e tutti i manuali della serie PC (PC1-4) che consentono, rispettivamente, di interpretare le creature fatate (centauri, folletti, fauni e simili), le creature sottomarine (tritoni, elfi acquatici, squaloidi, kopru e simili), gli gnomi e altre creature particolari (sfingi, pegatauri, arpie, gremlin, ecc) e i licantropi.\nPer quanto riguarda le classi, dato che \"Mystara\" \u00e8 stata concepita per seguire le regole del \"Basic D&amp;D\", sono assenti ranger e bardi. Anche le classi del paladino e del druido sono trattate in modo particolare come sottoclassi del guerriero e del chierico rispettivamente. I maghi e i chierici ottengono relativamente poche specializzazioni, descritte essenzialmente nei supplementi \"Gli Emirati di Ylaruam\" (\"The Emirates of Ylaruam\", Ken Rolston, 1993) e \"I principati di Glantri\" (\"The Principalities of Glantri\", Bruce Heard, 1991). Una versione leggermente modificata del ladro (il rake, o \"il ladro che non ruba\") \u00e8 presentata nel supplemento DoTE, mentre una nuova sottoclasse (il mercante) \u00e8 introdotta in \"The Republic of Darokin\" (Scott Haring, 1989).\nLe limitazioni alle classi da parte delle varie razze seguono in genere le regole di \"OD&amp;D\", anche se alcuni supplementi hanno cercato di alleviare queste restrizioni. Il modulo \"The Elves of Alfheim\" (Steve Perrin, 1989) introduce l'elfo chierico, il modulo \"I Nani di Casa di Roccia\" (\"The Dwarves of Rockhome\", Aaron Allston, 1988) il nano chierico e il modulo \"The Five Shires\" (Ed Greenwood, 1988) l'halfling mago, mentre in un articolo di \"Dragon Magazine\" \u00e8 stata presentata la classe del bardo, tuttavia parecchio differente da quella presente nelle regole di AD&amp;D e della terza e quarta edizione.\nPubblicazioni.\nQuasi tutto il materiale di Mystara \u00e8 stato pubblicato per il \"Basic Set\", con alcuni moduli d'avventura e supplementi pubblicati per \"AD&amp;D\" Seconda Edizione. Non esiste alcuna produzione ufficiale per \"D&amp;D\" 3.0, a parte alcuni articoli su \"Dragon Magazine\". Il grado di adattabilit\u00e0 e di riutilizzo delle informazioni - soprattutto delle regole - contenute \u00e8 difficile a causa della forma non quantitativa in cui sono espresse, ma non impossibile grazie ad alcune tabelle di conversione ufficiali per i personaggi.\nParte del materiale \u00e8 stato tradotto in italiano da Editrice Giochi, all'epoca titolare per l'Italia dei diritti sul marchio.\nBasic Set.\nEspansioni.\nSono state pubblicate due espansioni ufficiali Basic D&amp;D per Mystara:\nContemporaneamente alla pubblicazione della \"Rules Cyclopedia\" (Aaron Allston, 1991), che raccoglieva e aggiornava il \"Dungeons &amp; Dragons Basic Set\" furono pubblicati:\nAtlanti.\nGli \"Atlanti\" (\"Gazetteer\") sono monografie su singole nazioni delle Terre Note, che ne illustrano la storia (fino all'anno 1000 DI), la geografia, i principali personaggi non giocanti; inoltre introducono nuove regole di gioco ispirate alla nazione trattata, non sempre in forma sistematica. Ne sono stati pubblicati quindici sulle Terre Note (codice GAZ) ma, oltre a questi, sono stati poi pubblicati tre moduli per la sottoambientazione Mondo Cavo che ne ricalcano lo stile (codice HWR). A met\u00e0 degli anni novanta era stata ipotizzata dall'editore una ristampa che raggruppasse in edizioni paperback tre Atlanti per volume, ma l'idea fu abbandonata in seguito alla decisione di passare l'ambientazione alle regole dell'\"AD&amp;D\". Prima di questo passaggio era stata ipotizzata anche l'uscita di Atlanti relativi alle regioni di Heldann Freeholds, Sind e Wendar, essendo quelle che riscuotevano il maggior interesse dei giocatori.\nAlmanac.\nGli \"Almanac\" aggiornano la storia e la geografia di tutte le nazioni di Mystara, comprese quelle situate nel Mondo Cavo e nella Costa Selvaggia, oltre alla vita dei principali personaggi non giocanti di Mystara dopo gli avvenimenti descritti in \"Wrath Of The Immortals\", a partire dal 1010 DI. Inoltre offrono previsioni del tempo, il percorso dei continenti fluttuanti del Mondo Cavo e i conseguenti coni d'ombra, degli oroscopi e degli spunti ai master per nuove avventure o campagne di gioco, grazie ad una esaustiva - ossia giorno per giorno - descrizione degli eventi previsti per l'anno successivo, spiegazione del senso di questi ultimi nell'economia dell'ambientazione e suggerimenti sulle modalit\u00e0 di intervento dei personaggi giocanti.\nPlayer Crucibles.\nI \"Player Crucibles\" descrivono nuove regioni e permettono ai giocatori di interpretare personaggi di razze fantasy diverse da quelle abituali, oltre ad introdurre alcune nuove regole. Sono stati pubblicati quattro moduli (codice PC):\nModuli di avventura.\nI moduli d'avventura contribuiscono ad approfondire le informazioni gi\u00e0 presenti nei manuali o ad aggiungerne di nuove. Quelli pubblicati per la quarta edizione di \"OD&amp;D\" ed esplicitamente ambientati in \"Mystara\" sono:\nCollana \"Basic\".\nAdatti a personaggi appartenenti ai livelli d'esperienza 1-3, descritti nel \"Basic Set\" (scatola rossa):\nI moduli dal B1 al B9 sono stati successivamente raccolti e rielaborati in un unico volume teso ad offrire una campagna di gioco completamente ambientata su Mystara: \"In cerca d'avventura\" (\"B1-9 In Search of Adventure\", 1987, cod. TSR9190.\nCollana Expert.\nAdatti a personaggi appartenenti ai livelli d'esperienza 4-14, descritti nell'\"Expert Set\" (scatola blu):\nCollana Companion.\nAdatti a personaggi appartenenti ai livelli d'esperienza 15-25, descritti nel \"Companion Set\" (scatola celeste):\nCollana Master.\nAdatti a personaggi appartenenti ai livelli d'esperienza 26-36, descritti nel \"Master Set\" (scatola nera):\nCollana Immortal.\nAdatti a personaggi appartenenti ai livelli d'esperienza descritti nell\"'Immortal Set\" (scatola beige):\nCollana \"Challenger\".\nAdatti a personaggi appartenenti ai livelli d'esperienza descritti nella \"Rules Cyclopedia\":\nCollana \"Hollow World\" - adatti a campagne ambientate nel \"Mondo Cavo\":\nCollana \"Blackmoor\" - adatti a campagne ambientate a \"Blackmoor\":\nAltri moduli - moduli d'avventura non riconducibili ad altre collane:\n\"AD&amp;D\" prima edizione.\nDopo la chiusura della linea editoriale del Basic Set ed il passaggio dell'ambientazione alle regole dell'\"Advanced Dungeons &amp; Dragons\", vennero prodotti altri due \"Almanac\" pensati per questo regolamento, l'\"AC1012 Poor Wizard's Almanac III\" e il \"Joshuan's Almanac\", che portavano avanti la storia dell'ambientazione.\nRomanzi.\nTrilogia di Penhaligon\nFist Quest\nDragonlord Chronicles\nInternet.\nLa Wizards of the Coast ha offerto per periodo di tempo alcuni supplementi e moduli d'avventura di Mystara (in formato ASCII e RTF) - scaricabili gratuitamente sul suo sito, tra cui:\nPeriodici.\nLe riviste \"Dungeon\" e \"Dragon\" hanno pubblicato spesso articoli su \"Mystara\", tra cui la nota serie dei \"Viaggi della Princess Ark\" (\"Voyage of the Princess Ark\") scritta da Bruce Heard, direttore della collana dedicata a Mystara. In italiano \"Dragon &amp; Dungeon\" ha riproposto nel numero 17, la razza dei lupini adattata a \"Dungeons &amp; Dragons 3.5\".\nVideogiochi.\nSu \"Mystara\" non sono stati pubblicati molti videogiochi, stante la sua breve vita come ambientazione autonoma di \"AD&amp;D\". Si tratta soprattutto di giochi arcade o per console."}
{"id": "69480", "revid": "2912", "url": "https://it.wikipedia.org/wiki?curid=69480", "title": "Robert Andrews Millikan", "text": ""}
{"id": "69483", "revid": "1494169", "url": "https://it.wikipedia.org/wiki?curid=69483", "title": "Alenia", "text": ""}
{"id": "69486", "revid": "729019", "url": "https://it.wikipedia.org/wiki?curid=69486", "title": "Alenia Difesa", "text": "Alenia Difesa \u00e8 stata, dal 1994 al 2001, la denominazione della divisione di Finmeccanica che controllava imprese produttrici di sistemi d'arma e apparecchiature militari.\nAlenia Difesa e Alenia Aerospazio furono generate dalla divisione di Alenia (a sua volta fusione di Aeritalia e Selenia avvenuta nel 1990).\nTra le imprese controllate vi sono state la FIAR, la WASS, la Otobreda, l'Alenia Marconi Systems.\nNel 2001, in seguito alla ristrutturazione di Finmeccanica in pi\u00f9 aziende, alcune di queste privatizzate, la denominazione Alenia Difesa \u00e8 stata abbandonata, "}
{"id": "69492", "revid": "1610933", "url": "https://it.wikipedia.org/wiki?curid=69492", "title": "Lontra", "text": ""}
{"id": "69493", "revid": "1610933", "url": "https://it.wikipedia.org/wiki?curid=69493", "title": "Lontra di fiume nordamericana", "text": ""}
{"id": "69494", "revid": "120798213", "url": "https://it.wikipedia.org/wiki?curid=69494", "title": "Lontra marina", "text": ""}
{"id": "69498", "revid": "554814", "url": "https://it.wikipedia.org/wiki?curid=69498", "title": "Ursus maritimus", "text": "L'orso polare o orso bianco (Ursus maritimus ) \u00e8 un grande mammifero carnivoro appartenente alla famiglia Ursidae.\n\u00c8 una specie che si trova attorno al polo nord nel mare glaciale artico ed \u00e8 il pi\u00f9 grande carnivoro di terraferma esistente sul nostro pianeta insieme all'orso kodiak.\nEtimologia, denominazione e semantica.\nL'esploratore Constantine John Phipps fu il primo a descrivere l'orso polare come specie a s\u00e9 stante nel 1774. Scelse il nome scientifico \"Ursus maritimus\", dal latino \"orso marittimo\", per via dell'habitat naturale dell'animale.\nNella lingua degli Inuit viene chiamato come \"Nanook.\" Il popolo Yupik, originario dell'Alaska lo chiama \"nanuuk\". Mentre nella lingua ciukcia, parlata dall'omonimo popolo \u00e8 definito \"umka\". In russo, di solito \u00e8 chiamato \u0431\u0435\u043b\u044b\u0439 \u043c\u0435\u0434\u0432\u0435\u0434\u044c (\"b\u00e9lyj medv\u00e9dj\", l'orso bianco), anche se esiste una parola pi\u00f9 antica in lingua komi e ancora in uso, \u043e\u0448\u043a\u0443\u0439 (\"Oshk\u00faj\").\nL'orso polare \u00e8 stato precedentemente inserito nel genere \"Thalarctos\". Tuttavia, l'esistenza di ibridi tra orsi polari e orsi bruni, e della recente divergenza evolutiva tra le due specie, ha portato gli studiosi a non accettare tale denominazione, tornando al nome scientifico proposto da Phipps e tutt'oggi accettato.\nMorfologia e anatomia.\nL'orso polare \u00e8 il pi\u00f9 grande carnivoro terrestre attualmente esistente.\nGli esemplari di maschio adulto di orso bianco pesano mediamente dai 350 ai 700\u00a0kg e misurano dai 2,4 ai 3 metri di lunghezza. Sembra che in rari casi i maschi possano arrivare a 1000\u00a0kg e a di lunghezza (nella regione del mar dei Ciukci); il pi\u00f9 grande orso polare di cui si abbia notizia pesava , un maschio ucciso a Kotzebue Sound nel nord-ovest dell'Alaska nel 1960. Questo gigantesco esemplare, una volta montato, era alto ben in piedi sui suoi arti posteriori.\nLe femmine sono grandi circa la met\u00e0 dei maschi e normalmente pesano tra i 150 e i 250\u00a0kg e sono lunghe circa 133\u00a0cm, ma quando sono incinte possono arrivare a pesare fino a 500\u00a0kg. Alla nascita i cuccioli pesano meno di 1\u00a0kg. La longevit\u00e0 dell'orso polare in natura \u00e8 di 25-30 anni, mentre in cattivit\u00e0 pu\u00f2 superare anche i 35. Nonostante la mole questo animale per brevi tratti \u00e8 in grado di correre a quasi 50\u00a0km/h. Gli orsi polari, quando mordono, possono esercitare una pressione di 1235 psi, vale a dire circa .\nI 42 denti dell'orso polare riflettono la sua dieta altamente carnivora. I molari sono pi\u00f9 piccoli e pi\u00f9 frastagliati rispetto a quelli dell'orso bruno, mentre i canini sono pi\u00f9 grandi e pi\u00f9 taglienti. La formula dentaria \u00e8:\nL'orso polare \u00e8 immediatamente riconoscibile dalla pelliccia bianca. Diversamente da altri mammiferi dell'Artide, in estate il suo manto non diventa pi\u00f9 scuro. I peli non sono pigmentati di bianco, ma sono cavi e non pigmentati come i capelli bianchi negli esseri umani.\nL'isolamento termico degli orsi polari \u00e8 estremamente efficace contro il freddo, ma il loro corpo si surriscalda a temperature sopra i 10\u00a0\u00b0C. Il loro isolamento \u00e8 cos\u00ec efficace che, se osservati con una videocamera a raggi infrarossi, sono a malapena visibili. Soltanto le zampe e il muso emanano un calore percepibile.\nUna caratteristica interessante della pelliccia \u00e8 che, fotografata con luce ultravioletta, appare nera: ha quindi, come ulteriore meccanismo di \"produzione\" di energia termica, un'elevata capacit\u00e0 di assorbimento delle frequenze UV; ci\u00f2 \u00e8 possibile avendo l'epidermide nera.\nL'elevata concentrazione di retinolo rende il fegato dell'orso polare non commestibile e potenzialmente letale.\nOrigini ed evoluzione.\nIn passato le origini e l'evoluzione sugli orsi polari erano ancora misteriose o alquanto approssimative, giacch\u00e9 la scarsa presenza di resti fossili nell'Artico non permettevano di avere sufficienti informazioni sulle origini dell'orso polare.\nMa, secondo uno studio del Biodiversity and Climate Research Centre, analizzando 14 intronidi 45 individui appartenenti a tre specie differenti (Ursus maritimus, Ursus arctos e Ursus americanus), si \u00e8 scoperto che la specie bruna e quella bianca si sono diramate in modo simile da una stessa linea evolutiva rispetto a quella nera, quindi l'orso polare risalirebbe a 600.000 anni fa (molto di pi\u00f9 rispetto a quanto precedentemente ritenuto, ovvero circa 120-150.000 anni fa).\nI primi orsi polari dovevano avere un aspetto assai simile a quello di un Grizzly, ma con le generazioni a venire, la pelliccia degli orsi si schiar\u00ec notevolmente, fino a diventare completamente bianca.\nDistribuzione e habitat.\nL'orso polare vive nell'Artide e il suo habitat \u00e8 compreso in 6 nazioni: Canada (Manitoba, Terranova, Territori del Nord-Ovest, Nunavut, Ontario, Qu\u00e9bec, Yukon), USA (Alaska), Russia (Krasnojarsk, Magadan, Distretto Federale Nordoccidentale, Siberia Occidentale, Jacuzia), Groenlandia, Norvegia (Svalbard), Islanda.\nLa popolazione attuale di orsi polari \u00e8 stimata intorno alle 20-25.000 unit\u00e0, di cui il 60% in Canada. A testimonianza di ci\u00f2, sulla moneta da 2 dollari canadesi \u00e8 riprodotto un orso polare.\nBiologia.\nGli orsi polari sono nuotatori eccellenti e possono essere visti spesso al largo della costa. Cacciano in modo molto efficiente anche sulla terra, grazie alla loro velocit\u00e0.\nAlimentazione.\nL'orso polare \u00e8 il membro che pi\u00f9 si nutre di carne della famiglia degli Ursidi. La sua fonte proteica primaria \u00e8 costituita anzitutto dalle foche, ma anche cetacei, trichechi, molluschi, granchi, pesci, persino vermi di mare, uccelli, piccoli di aquile e civette, ghiottoni, volpi polari, renne e lemming. Pu\u00f2 mangiare anche bacche e rifiuti.\nTecniche di caccia.\nIl metodo di caccia pi\u00f9 famoso degli orsi polari \u00e8 quello usato per le foche: il plantigrado sente il rumore della preda sotto il ghiaccio, si apposta presso una spaccatura e, non appena la preda esce per respirare, la uccide con una violenta zampata.\nSolo i maschi hanno una muscolatura cos\u00ec potente e le dimensioni per attaccare i beluga e i narvali, entrambi lunghi fino a cinque metri e mezzo, che superano facilmente i 1000\u00a0kg di peso e il secondo con la lunga zanna tipica dei maschi. Individuata la preda, spesso un giovane o una femmina di narvalo, l'orso bianco entra in acqua e assale agilmente il cetaceo nei punti delicati, come le pinne e la pancia, evitando i colpi mortali.\nNemici.\nL'orso polare \u00e8 (come l'orso bruno) un predatore alfa, trovandosi in cima alla catena alimentare ha quindi pochi nemici.\nSolamente i piccoli possono essere attaccati da lupi o da altri orsi polari. Naturalmente l'uomo resta il vero pericolo per questa specie."}
{"id": "69501", "revid": "26630", "url": "https://it.wikipedia.org/wiki?curid=69501", "title": "Direttore d'orchestra", "text": "In musica, la direzione \u00e8 la pratica con cui un gruppo di musicisti viene coordinato da una figura professionista nell'esecuzione di una composizione. Tale funzione \u00e8 assunta dal direttore, detto anche direttore d'orchestra quando si rapporta con un'orchestra, direttore di coro o Maestro del coro con un coro e direttore di banda con una banda. Usualmente ci si rivolge a questi con l'appellativo di \"Maestro\", termine che viene anche utilizzato per riferirsi ai docenti di musica o ai musicisti di alto livello.\nIl direttore ha innanzitutto un ruolo interpretativo, cio\u00e8 fa le scelte musicali fondamentali (andamento, tempo, dinamiche) illustrando a cantanti solisti, coristi e strumentisti la propria impostazione generale del componimento musicale da eseguire. Inoltre, ha una funzione di concertazione, ed \u00e8 d'aiuto per la coordinazione dei musicisti durante le prove e l'esibizione, indicando il tempo e gli ingressi delle voci.\nDenominazioni.\nLe istituzioni liriche, sinfoniche e cameristiche danno diverse denominazioni al ruolo affidato a un direttore d'orchestra, fra le quali \"direttore stabile\", \"direttore musicale\", \"direttore principale\", \"direttore ospite principale\". Come con altre figure musicali di spicco e autorevolezza, ai direttori si d\u00e0 il titolo referenziale di \"Maestro\". Il \"Maestro del coro\" prepara il coro, soprattutto se affiliato a un ente lirico. Il \"Maestro d'orchestra\", formula pi\u00f9 rara, prepara l'orchestra. In lingua tedesca \u00e8 anche d'uso il termine \"Kapellmeister\" (che corrisponde all'italiano Maestro di cappella). A seconda della posizione occupata, il direttore decide o influenza la programmazione del cartellone o della stagione concertistica.\nStoria.\nDal Medioevo al Seicento.\nUna prima forma di direzione pu\u00f2 essere considerata la chironomia, ovvero l'uso soprattutto medioevale di gesti della mano per indicare l'andamento delle melodie. Nella tradizione ecclesiastica cristiana, la persona che dava tali segni usava un grosso e visibile bastone che stava a rappresentare il suo ruolo. Con la crescita dell'importanza del ritmo nella musica, il bastone cominci\u00f2 a essere mosso in su e in gi\u00f9 per indicare la pulsazione metrica, prendendo le veci di quella che sar\u00e0 poi la bacchetta da direzione.\nIl ruolo del direttore, cos\u00ec come lo si conosce oggi, in realt\u00e0 non nasce subito (bisogner\u00e0 aspettare la seconda met\u00e0 del XIX secolo), ma si sviluppa molto lentamente nel corso dei secoli, per poi sottoporsi a un lungo processo di mutamenti e adattamenti al repertorio di pratica comune. Nel XVI e Seicento, oltre al bastone, vennero introdotti altri strumenti per scandire il tempo, come testimoniano illustrazioni d'epoca: si muovevano fogli di carta arrotolati, sottili bastoncini o semplicemente le proprie mani. Mentre Jean-Baptiste Lully dirigeva il suo Te Deum per la guarigione del Re Sole, l'8 gennaio 1687, si colp\u00ec un piede con la punta del lungo bastone da direzione che batteva sul pavimento ligneo del palco. La ferita svilupp\u00f2 una gangrena, ma rifiutandosi Lully di operare l'amputazione consigliata dai medici, l'infezione si diffuse in tutto l'arto interessato e il musicista ne mor\u00ec due mesi dopo..\nIl Settecento.\nNella musica da camera e orchestrale del Settecento, era un membro dell'ensemble a fare le veci del direttore. Talvolta si trattava del primo violino, \"Konzertmeister\" in tedesco, che usava l'arco come bacchetta, o di un liutista che muoveva il collo a tempo con la pulsazione. Per i pezzi che avevano una parte di basso continuo, era prassi che si dirigesse dal clavicembalo. Nel teatro musicale c'erano solitamente due figure di guida, il tastierista che si occupava dei cantanti, e il primo violino che curava l'orchestra. In presenza del compositore di cui si eseguiva il brano, era l'autore stesso a concertare e dirigere, generalmente seduto al clavicembalo. Chi aveva questo incarico, in ogni caso, era solito avere sul proprio leggio una piccola partitura condensata in cui erano indicate le principali linee melodiche e di accompagnamento. Con l'aumentare della complessit\u00e0 delle composizioni e del numero dei musicisti coinvolti, fu necessario introdurre la figura di un apposito esecutore senza strumento che si potesse occupare solo della concertazione e della coordinazione tra gli esecutori, leggendo da una partitura completa e dando indicazioni verbali, uditive e gestuali.\nIl primo personaggio formatosi come direttore d'orchestra intorno al periodo preclassico (1730-1750) fu Johann Stamitz, direttore dell'orchestra stabile di Mannheim, considerata la migliore orchestra di quel periodo, tanto che Wolfgang Amadeus Mozart soggiorn\u00f2 nella citt\u00e0 in varie occasioni per imparare le tecniche esecutive dell'orchestra. Successore di Stamitz alla direzione dell'orchestra fu Christian Cannabich fra il 1774 e il 1798.\nL'Ottocento.\nNei primi dell'Ottocento si era ormai affermata la norma per cui molte esecuzioni richiedevano un direttore non impegnato nel suonare uno strumento, bens\u00ec totalmente dedicato all'orchestrazione. L'organico orchestrale si ingrand\u00ec e la bacchetta si sostitu\u00ec all'uso delle mani o di fogli arrotolati in quanto pi\u00f9 visibile. Nella figura del compositore, per tradizione capace pianista, si identifica un'efficace identit\u00e0 direttoriale: fra i primi sperimentatori del ruolo vanno infatti ricordati i compositori Louis Spohr, Carl Maria von Weber, Louis-Antoine Jullien e Felix Mendelssohn. Mendelssohn \u00e8 considerato da alcuni il primo direttore ad aver utilizzato una bacchetta di legno per tenere il tempo, pratica oggi assai diffusa.\nI compositori Hector Berlioz e Richard Wagner conseguirono una grande fama grazie alla direzione d'orchestra, e scrissero due dei primissimi saggi in materia. Berlioz \u00e8 considerato il primo virtuoso della direzione. A Wagner, al contrario, si deve l'idea del direttore che impone la propria visione del pezzo da eseguire, contrapposta alla semplificazione del direttore responsabile solo per gli attacchi e per una pulsazione unificata. \nFran\u00e7ois-Antoine Habeneck, fondatore dell'Orchestre de la Soci\u00e9t\u00e9 des Concerts du Conservatoire (1828), \u00e8 considerato il primo vero direttore d'orchestra professionista. Pur essendo violinista, fu il primo ad abbandonare l'abitudine di suonare la parte insieme al primo violino e a sostituire sul leggio lo spartito relativo con quello completo dell'orchestra; suo \u00e8 anche il merito di aver diffuso la conoscenza presso il grande pubblico delle sinfonie di Ludwig van Beethoven.\nHans von B\u00fclow (1830\u20131894), associato spesso alla figura di Wagner per via di vicende personali e professionali, ebbe molto successo come direttore, pur mantenendo parallelamente la sua iniziale carriera di pianista concertista, nella quale eccelse a livello internazionale. Studente di Franz Liszt e particolarmente stimato da quest'ultimo, ne spos\u00f2 la figlia Cosima, che lo avrebbe poi abbandonato proprio per Wagner. Liszt stesso fu una pietra miliare nella storia della direzione, presiedendo a performance molto apprezzate.\nB\u00fclow alz\u00f2 gli standard tecnici della direzione a un livello mai raggiunto prima. Fra le innovazioni che introdusse si ricordano le \"prove a sezioni\", in cui i singoli settori dell'orchestra preparavano separatamente e dettagliatamente le proprie parti. Impegnato con quella che sarebbe diventata l'Opera di Stato della Baviera, con l'Orchestra della Corte di Meiningen e coi Berliner Philharmoniker realizz\u00f2 performance di una tale precisione e sottigliezza da essere state sentite precedentemente solo in esecuzioni solistiche. Questa attivit\u00e0 ebbe un grande impatto sulle generazioni di giovani artisti dell'epoca, fra cui spiccano Richard Strauss, suo assistente a vent'anni, e Felix Weingartner, che critic\u00f2 le interpretazioni di B\u00fclow, pur tenendo in gran considerazione i nuovi canoni applicati all'organizzazione degli equilibri orchestrali. Come B\u00fclow in Germania, in Italia Angelo Mariani (1821-1873) fu uno dei primi e pi\u00f9 richiesti direttori d'orchestra di professione.\nIl Novecento.\nLa successiva generazione di direttori determin\u00f2 nuovi canoni per la direzione. L'esponente forse pi\u00f9 importante di questo rinnovamento fu Arthur Nikisch (1855\u20131922), ungherese di nascita, che succedette a B\u00fclow come direttore musicale dei Berliner Philharmoniker nel 1895. Precedentemente era stato a capo dell'Opera di Lipsia, della Boston Symphony Orchestra e dell'Orchestra del Gewandhaus di Lipsia, e sarebbe inoltre divenuto presto direttore principale della London Symphony Orchestra. Nikisch diresse importanti premi\u00e8re di Anton Bruckner e P\u00ebtr Il'i\u010d \u010cajkovskij, il quale apprezzava molto la sua tecnica; Johannes Brahms, dopo aver ascoltato la direzione di Nikisch della sua quarta sinfonia, la defin\u00ec \"esemplare, impossibile da eguagliare.\"\nNikisch port\u00f2 la London Symphony Orchestra in tourn\u00e9e per gli Stati Uniti d'America nell'aprile 1912, la prima tourn\u00e9e intercontinentale di un'orchestra europea. Realizz\u00f2 anche la prima registrazione sonora completa di una sinfonia: la Quinta di Beethoven con i Berliner Philharmoniker nel novembre 1913. Nikisch fu anche il primo direttore a essere ripreso per il cinema nella sua arte, ovviamente in un film muto. La pellicola conferma le storie sull'uso particolarmente magnetizzante che faceva del suo sguardo per esprimersi al meglio nella comunicazione con l'orchestra. Effettivamente, direttori come Fritz Reiner affermarono anni dopo di essere stati influenzati nella loro direzione dai suddetti aspetti della tecnica di Nikisch. Poco pi\u00f9 giovane di Nikisch era il compositore Gustav Mahler (1860-1911), che fu ampiamente celebrato come direttore d'orchestra.\nLa generazione di direttori successiva a Nikisch presero a lasciare evidenti tracce della loro arte con largo uso della registrazione discografica. Due figure di cui restano innumerevoli registrazioni particolarmente importanti sono l'italiano Arturo Toscanini (1867\u20131957) e il tedesco Wilhelm Furtw\u00e4ngler (1886\u20131954). Spesso e talvolta inaccuratamente trattati come esempi agli antipodi interpretativi, differivano sostanzialmente nella tecnica pratica e teorica della direzione. Toscanini aveva spesso suonato in orchestre diretto da Giuseppe Verdi e aveva fatto il suo debutto da direttore con \"Aida\" nel 1886, sostituendo all'ultimo momento un direttore indisposto. \u00c8 oggi considerato da autorit\u00e0 come James Levine come il pi\u00f9 grande interprete verdiano di tutti i tempi. Il repertorio di Toscanini era comunque vasto, ed egli stesso veniva apprezzato piuttosto per le esecuzioni dei sinfonisti tedeschi quali Beethoven e Brahms, preferendo tempi pi\u00f9 rapidi e scanditi che quelli, per esempio, di B\u00fclow o, prima di lui, di Wagner. Nonostante ci\u00f2, il suo stile mostra pi\u00f9 flessibilit\u00e0 di quanto ne potrebbe suggerire la sua reputazione, e ci\u00f2 gli permise di ottenere dalle orchestre un'analisi del dettaglio musicale e un suono cantabile.\nFurtw\u00e4ngler \u00e8 da molti considerato il miglior interprete di Wagner di sempre, nonostante anche Toscanini fosse ammirato in questo frangente, e di Bruckner. Dirigeva Beethoven e Brahms con un tempo piuttosto flessibile \u2013 ma in generale in un modo che rivelava particolarmente chiare la struttura e la direzione della musica. Fu anche un apprezzato compositore e pianista, e alunno del teorista Heinrich Schenker, che enfatizz\u00f2 il problema delle tensioni e risoluzioni armoniche \"nascoste\" in un pezzo, cavallo di battaglia della direzione di Furtw\u00e4ngler. Insieme a questo suo interesse per la visione macroscopica di un brano, Furtw\u00e4ngler modellava in modo accurato ed espressivo anche i rilievi pi\u00f9 dettagliati del fenomeno compositivo.\nI due direttori avevano due tecniche completamente differenti: quella di Toscanini era ovviamente di tradizione italiana, con una bacchetta lunga e larga e pulsazioni chiare, spesso senza usare la mano sinistra. Furtw\u00e4ngler batteva il tempo apparentemente con meno precisione, poich\u00e9 voleva un suono pi\u00f9 rotondo, nonostante sia un mito quello della sua tecnica vaga e incomprensibile: molti musicisti hanno testimoniato che era semplice seguirlo nelle sue direttive. Presa una qualsiasi delle loro performance, essa \u00e8 un esempio lampante di come la tecnica direttoriale non fosse regolamentata n\u00e9 standardizzata nella prima met\u00e0 del ventesimo secolo. Difatti, grandi direttori della met\u00e0 del Novecento quali Leopold Stokowski (1882\u20131977), Otto Klemperer (1885\u20131973), Herbert von Karajan (1908\u20131989) e Leonard Bernstein (1918\u20131990) \u2013 fra le altre cose, il primo direttore americano a riscuotere successo e fama a livello internazionale \u2013 avevano modalit\u00e0 di direzione molto varie.\nKarajan e Bernstein formarono un altro degli apparenti antipodi interpretativi fra gli anni Sessanta e gli anni Ottanta: Karajan direttore principale dei Berliner Philharmoniker nel periodo '55-'89 e Bernstein, per parte degli stessi anni, con la New York Philharmonic ('57\u2013'69), e pi\u00f9 tardi spesso direttore ospite in Europa. La tecnica di Karajan era ben controllata, tanto da permettergli di dirigere a occhi chiusi; Bernstein, dall'altra parte, era molto evidente nelle sue espressioni facciali ed espressivo coi movimenti del corpo. Karajan poteva dirigere per ore senza muovere mai i piedi, mentre Bernstein era conosciuto per i suoi balzi in aria all'arrivo di un grande climax. Come direttore dei Berliner, Karajan coltivava una bellezza calda e morbida del suono, talvolta criticata perch\u00e9 applicata troppo uniformemente in differenti ambiti. Dall'altra parte, nell'unico concerto di Bernstein coi Berliner \u2013 nel 1979, con la Nona di Mahler \u2013 il direttore cerc\u00f2 di far produrre all'orchestra una qualit\u00e0 di suono esplicitamente sgradevole in certi passaggi, che secondo il parere dell'interprete erano potentemente espressivi musicalmente. Un aneddoto racconta che il primo corno si rifiut\u00f2 di seguire le indicazioni, tanto da accettare, alla fine, che un sostituto facesse la sua parte in quel punto della partitura.\nSia Karajan che Bernstein fecero un grande uso del progresso tecnologico dei media per trasmettere la loro arte, ma in modi visibilmente diversi. Bernstein organizz\u00f2 la prima grande serie televisiva in prima serata a raggiungere un vasto pubblico, soprattutto giovanile, nell'educazione alla musica classica. Karajan realizz\u00f2 una serie di film in et\u00e0 avanzata, ma in essi non parlava. Entrambi i direttori registrarono copiosamente, ma la loro attitudine verso l'industria discografica differiva per il fatto che Karajan era all'avanguardia nello sfruttare gli avanzamenti di tali tecnologie per nuove registrazioni in studio, cosa che lo affascinava \u2013 ebbe un ruolo anche nello scegliere le specifiche dell'odierno CD \u2013 mentre Bernstein, nei suoi giorni con la New York Philharmonic, volle insistere soprattutto su registrazioni dal vivo di concerti, secondo la sua convinzione dell'indispensabilit\u00e0 di un pubblico nell'esecuzione musicale.\nNell'ultimo trentennio del Novecento le tecniche dei direttori \u2013 in particolare la bacchetta nella mano destra \u2013 si standardizzarono in gran parte. Direttori come Willem Mengelberg ad Amsterdam fino alla fine della seconda guerra mondiale avevano spesso la possibilit\u00e0 di fare lunghe prove con le orchestre, forgiandone con accuratezza il suono, sconfinando in tecniche idiosincratiche.\nCarlos Kleiber, risultato nel 2011 il pi\u00f9 grande direttore d'orchestra di tutti tempi, secondo il voto dei suoi colleghi, fu un esecutore estremamente scrupoloso; con un perfezionismo quasi maniacale era solito approfondire la conoscenza e l'esecuzione dei singoli brani tanto da aver limitato fortemente il suo repertorio. Personalit\u00e0 estremamente riservata, era noto per la grande educazione e gentilezza con cui collaborava con i membri dell'orchestra.\nOggi i direttori moderni, d'altro canto, che hanno meno tempo da spendere con l'orchestra da dirigere, devono ottenere buoni risultati in un tempo di prova molto ridotto. Una tecnica di direzione standardizzata, allora, favorisce una comunicazione molto pi\u00f9 rapida con l'orchestra. Nonostante ci\u00f2, queste modalit\u00e0 di direzione mostrano comunque una grande variet\u00e0 di stili, in particolare nella scelta sull'uso della mano sinistra, delle espressioni facciali e visive, e del linguaggio del corpo.\nTutta questa serie di circostanze e concatenazioni di generazioni di musicisti contribu\u00ec a formare la contemporanea figura del direttore d'orchestra, che, gi\u00e0 a partire dagli ultimi decenni del XIX secolo, \u00e8 l'artista di riferimento fondamentale sia nelle rappresentazioni operistiche che in quelle esclusivamente strumentali.\nDirettori celebri.\nCollaborazioni celebri fra direttori e orchestre.\nIl direttore d'orchestra pu\u00f2 esercitare un'influenza sulla compagine orchestrale che gli viene affidata, formando un vero e proprio stile dell'orchestra. Questa influenza \u00e8 spesso subordinata alla lunghezza della collaborazione.\nTecnica.\nL'arte di dirigere un'orchestra consiste nel comunicare le intenzioni artistiche e tecniche ai musicisti durante l'esecuzione di un brano.\nNon esistono regole definite per la direzione, ma ovviamente le responsabilit\u00e0 di base di un direttore sono quelle di stabilire il tempo e le dinamiche, interagendo con i musicisti in maniera da strutturare armoniosamente il suono d'insieme.\nL'abilit\u00e0 nel comunicare e interagire con i musicisti \u00e8 una caratteristica fondamentale di ogni direttore, ed \u00e8 tipicamente personale e istintiva, ed \u00e8 in genere accompagnata da una mimica facciale e da gesti coreografici, spesso mediante l'utilizzo di una bacchetta.\nIl tempo viene in genere scandito dal direttore impugnando una bacchetta. Per alcuni direttori la bacchetta non \u00e8 necessaria: fra i numerosi direttori che ne evitavano l'uso troviamo Vasilij Il'i\u010d Safonov, Leopold Stokowski, Pierre Boulez, Dimitri Mitropoulos, Kurt Masur, James Conlon, Yuri Temirkanov, Nikolaus Harnoncourt e, per un periodo, Eugene Ormandy. Si pu\u00f2 genericamente distinguere lo stile di un direttore d'orchestra da quello di un direttore di coro, di orchestra jazz o di banda musicale in quanto sovente questi ultimi utilizzano le mani e solo raramente la bacchetta.\nLe mani tracciano nell'aria delle forme che variano a seconda del metro e che si ripetono in ogni battuta (analogamente alla tecnica classica del solfeggio). I movimenti verso il basso rappresentano gli accenti forti della battuta (battere) mentre quelli verso l'alto gli accenti deboli (levare). Le dinamiche (piano, forte) vengono in genere indicate mediante l'ampiezza dei movimenti e con espressioni gestuali della mano libera."}
{"id": "69504", "revid": "409613", "url": "https://it.wikipedia.org/wiki?curid=69504", "title": "Punto materiale", "text": "Si definisce punto materiale, in fisica, un corpo le cui dimensioni siano trascurabili rispetto al fenomeno in studio. Ad esempio un pianeta pu\u00f2 essere considerato un punto materiale in un problema di meccanica celeste, un atomo in un problema di meccanica statistica e cos\u00ec via.\nDescrizione.\nIn generale un punto materiale \u00e8 solamente caratterizzato dalle tre coordinate spaziali, dalle relative velocit\u00e0 e dalla sua massa. Ci\u00f2 significa che la schematizzazione di un corpo come punto materiale equivale a trascurare l'esistenza dei suoi gradi di libert\u00e0 interni: un punto materiale non pu\u00f2 immagazzinare energia ruotando su se stesso, scaldandosi o comprimendosi elasticamente. \nTutti questi fenomeni, infatti, per essere descritti necessitano di una modellizzazione del corpo pi\u00f9 dettagliata: sempre rifacendoci ad un esempio concreto un pianeta pu\u00f2 essere trattato come corpo rigido, piuttosto che come punto materiale, se si \u00e8 interessati alla sua rotazione. L'utilit\u00e0 del concetto di punto materiale sta nel poter \"associare\" al corpo un punto geometrico e quindi poter operare nello spazio cartesiano con i metodi della geometria analitica.\nConsistenza con i principi della dinamica.\nLa possibilit\u00e0 di trattare un corpo qualunque come punto materiale non \u00e8 scontata. Infatti, in meccanica classica, per un punto materiale vale rigorosamente il secondo principio della dinamica:\ne, perch\u00e9 un sistema esteso possa essere approssimato come un punto materiale deve essere possibile confondere l'accelerazione del suo centro di massa con l'accelerazione del punto materiale che lo rappresenta. Analogamente deve essere possibile identificare la risultante delle forze agenti sul corpo con la forza agente sul punto materiale che lo rappresenta.\nCi\u00f2 \u00e8 possibile soltanto perch\u00e9 vige per i sistemi estesi la prima equazione cardinale della dinamica, ovvero:\ndove formula_3 sono le forze agenti sul corpo (la cui somma a primo membro \u00e8 appunto la risultante) e formula_4 \u00e8 l'accelerazione del centro di massa del corpo.\nDiversamente formula_1 e la rappresentazione di punto materiale si applicherebbero solo ad eventuali costituenti elementari realmente privi di struttura interna, ma sarebbero inapplicabili ai corpi estesi. Sarebbe quindi impossibile rappresentare come punto materiale un qualunque corpo di cui sia possibile trascurare i gradi di libert\u00e0 interni.\nTrattazione analitica.\n\u00c8 possibile dare una descrizione matematicamente rigorosa del punto materiale attraverso l'uso dell'analisi funzionale e della distribuzione delta di Dirac.\nSupponiamo di avere un corpo di massa \"m\" = 1 kg di forma cubica (anche se la forma non \u00e8 essenziale). Se lo spigolo del cubo \u00e8 formula_6, con \"n\" intero positivo, la densit\u00e0 del cubo deve essere:\nin modo tale che la densit\u00e0, integrata su tutto lo spazio, dia 1:\nInterpretando la funzione densit\u00e0 come un funzionale formula_9 sullo spazio delle funzioni di prova formula_10 su formula_11, si dimostra facilmente la convergenza (nel senso delle distribuzioni) al funzionale delta di Dirac:\ndove l'ultimo passaggio \u00e8 dovuto alla continuit\u00e0 di formula_10 in un intorno dell'origine.\nIn altre parole, per \"n\" che tende all'infinito, il funzionale formula_15 restituisce proprio la funzione di prova formula_10 calcolata nell'origine: ma questa \u00e8 proprio la definizione di delta di Dirac. Pi\u00f9 fisicamente, si osserva che all'aumentare di \"n\" la densit\u00e0 esplode all'infinito, mentre il cubo diventa sempre pi\u00f9 piccolo; le cose per\u00f2 si bilanciano al momento di calcolare la massa del corpo, che risulta essere sempre uguale a 1."}
{"id": "69506", "revid": "2", "url": "https://it.wikipedia.org/wiki?curid=69506", "title": "Banda di frequenza", "text": ""}
{"id": "69512", "revid": "1078002", "url": "https://it.wikipedia.org/wiki?curid=69512", "title": "Badinerie", "text": "La badinerie (o badinage) \u00e8 un movimento di danza in tempo pari di carattere gioioso e leggero. Essa si incontra raramente prima del XVIII secolo allorch\u00e9 venne utilizzata da compositori tedeschi e francesi all'interno delle \"suites\". \nUn esempio famosissimo di badinerie \u00e8 il settimo ed ultimo movimento della \"Suite Orchestrale no. 2 in si minore\", BWV 1067, per flauto ed archi di Johann Sebastian Bach. Georg Philipp Telemann incluse una badinerie nella suite della terza parte del \"Tafelmusik\" (\"musica da tavola\"), TWV 55:B1.\nLa badinerie fu usata raramente nell'Ottocento e nel Novecento: tra i pochi casi, Sergej Sergeevi\u010d Prokof'ev ne incluse una nei suoi \"Quattro pezzi per pianoforte, op. 3\"."}
{"id": "69514", "revid": "2", "url": "https://it.wikipedia.org/wiki?curid=69514", "title": "Acido benzencarbossilico", "text": ""}
{"id": "69518", "revid": "2", "url": "https://it.wikipedia.org/wiki?curid=69518", "title": "Carbossibenzene", "text": ""}
{"id": "69519", "revid": "181699", "url": "https://it.wikipedia.org/wiki?curid=69519", "title": "Badinage", "text": ""}
{"id": "69520", "revid": "123977346", "url": "https://it.wikipedia.org/wiki?curid=69520", "title": "Roger Taylor (batterista 1960)", "text": "Biografia.\nRoger Taylor inizi\u00f2 a suonare la batteria all'et\u00e0 di dodici anni da autodidatta, usando come base i suoi dischi preferiti. Gli artisti da cui fu maggiormente influenzato furono Paul Thompson dei Roxy Music, Charlie Watts dei Rolling Stones e Tony Thompson degli Chic. Dopo aver suonato gratis in diversi gruppi a scuola e nei club della sua citt\u00e0, ottenne il suo primo ingaggio nel 1979 quando s\u00ec un\u00ec ai Duran Duran.\nAssieme ai Duran Duran raggiunse l'apice del successo nei primi anni ottanta. Dopo il \"tour\" mondiale del 1984, Roger Taylor si sentiva esausto. Nel 1985 fu coinvolto dagli altri Duran Simon Le Bon e Nick Rhodes nel progetto parallelo Arcadia per l'album \"So Red the Rose\" ma, dopo la registrazione dell'album, Roger Taylor non partecip\u00f2 alla sua promozione e la band non fece concerti. Taylor partecip\u00f2 ancora una volta con i Duran Duran al concerto benefico Live Aid a Filadelfia, ma alla fine del 1985 si ritir\u00f2 dalle scene per vivere nella campagna inglese assieme alla prima moglie, l'italiana Giovanna Cantone e ai figli James, Ellea e Elliot.\nNel 1994 raggiunse i Duran Duran in Francia per suonare la batteria in un paio di canzoni dell'album \"Thank You\".\nNel 1997, con i figli gi\u00e0 cresciuti, Roger Taylor riprese i contatti con l'industria musicale. Form\u00f2 la band Freebass, che produsse un singolo ma non ottenne un contratto discografico. Il gruppo ebbe vita breve.\nDal 2001 fa parte nuovamente dei Duran Duran.\nCuriosit\u00e0.\nTifoso dell'Aston Villa, da bambino sognava di diventarne il portiere, ma dovette rinunciare alla sua ambizione perch\u00e9 troppo basso di statura.\nCondivide lo stesso nome con Roger Taylor dei Queen, anch'egli batterista."}
{"id": "69521", "revid": "2", "url": "https://it.wikipedia.org/wiki?curid=69521", "title": "Acido fenil carbossilico", "text": ""}
{"id": "69522", "revid": "2", "url": "https://it.wikipedia.org/wiki?curid=69522", "title": "Acido benzenmetanoico", "text": ""}
{"id": "69524", "revid": "486946", "url": "https://it.wikipedia.org/wiki?curid=69524", "title": "Roger Taylor (Duran Duran)", "text": ""}
{"id": "69527", "revid": "77358", "url": "https://it.wikipedia.org/wiki?curid=69527", "title": "San Donato d'Arezzo", "text": ""}
{"id": "69533", "revid": "1137727", "url": "https://it.wikipedia.org/wiki?curid=69533", "title": "Romualdo di Camaldoli", "text": "La movimentata biografia di questo personaggio \u00e8 stata raccontata da san Pier Damiani, che scrisse una \"Vita di San Romualdo\" circa 15 anni dopo la sua morte (1042).\nIntorno all'anno mille, esplorando le zone pi\u00f9 selvagge della dorsale appenninica centrale tra Umbria e Marche, il monaco ravennate dette vita ad un movimento che si propose di riformare l'istituto monastico. Oltre che fondatore dell'eremo di Camaldoli nel Casentino (Arezzo), Romualdo fu promotore della Congregazione camaldolese, diramazione riformata dell'Ordine benedettino. Romualdo cerc\u00f2 la solitudine per praticare la sua devozione verso Dio.\nVita e opere.\nDiscendente di una famiglia nobile, era figlio del duca Sergio degli Onesti di Ravenna e di Traversara Traversari. Nel 972 si rec\u00f2 nella Basilica di Sant'Apollinare in Classe per chiedere perdono di un omicidio commesso dal padre, che aveva ucciso un cugino. Ebbe dinanzi all'altare la visione del santo e decise di farsi monaco. Entr\u00f2 nel monastero attiguo alla basilica ma non vi si trov\u00f2 bene. Si rec\u00f2 pertanto presso un eremita, Marino, in territorio veneziano, sottoponendosi alla sua guida spirituale. Qui conobbe l'abate Guarino, uno dei pi\u00f9 importanti monaci rifondatori del X secolo; questi convinse il giovane eremita, non ancora trentenne, a seguirlo nell'abbazia di San Michele di Cuxa (in catalano \"Sant Miquel de Cuix\u00e0\"), in Catalogna, dove Romualdo visse dieci anni e perfezion\u00f2 la sua formazione.\nRitornato in Italia nel 988, si dedic\u00f2 a vita eremitica nell'eremo di Pereo, sulla cosiddetta Isola delle Rose, presso Ravenna. Rinunci\u00f2 poi alla dignit\u00e0 di abate e, trasferitosi nel territorio del monte Fumaiolo, fond\u00f2, ove sorge attualmente il paese di Verghereto, un monastero intitolato a San Michele Arcangelo. A causa dei suoi continui richiami disciplinari, e morali, ai monaci, venne cacciato con \"belluino furore\" a \"vergate\" insieme ai suoi discepoli. Intorno all'anno 1001 il giovane imperatore Ottone III convinse l'eremita a divenire abate di Sant'Apollinare in Classe; ma la sua vocazione era quella della solitudine e del rinnovamento della vita eremitica e quindi, dopo appena un anno, rinunci\u00f2 all'incarico, e si rec\u00f2 nell'Abbazia di Montecassino, nel Principato di Capua.\nPer un periodo visse in una grotta (attualmente chiamata \"Grotta di Romualdo\") sul canale di Leme presso Rovigno in Istria. Intorno al 1014 Romualdo fond\u00f2 un eremo a Sitria, alle falde del monte della Strega, tra monte Catria e monte Cucco, presso la frazione di Isola Fossara, comune di Scheggia e, dopo poco, vi aggiunse un piccolo monastero (cenobio) con una chiesa: l'abbazia di Santa Maria di Sitria. Rimase in terra umbra quasi sette anni, gli ultimi prima di recarsi a Camaldoli. A Sitria preg\u00f2 e digiun\u00f2, nel silenzio, in compagnia di devoti che \"ammaestrava\" \"tacente lingua et predicante vita\" (san Pier Damiani).\nRomualdo visse circa 75 anni: mor\u00ec il 19 giugno tra il 1023 e il 1027 nell'abbazia di San Salvatore in Valdicastro in localit\u00e0 Valdicastro, vicino a Fabriano, in solitudine.\nCulto.\nFu beatificato appena cinque anni dopo la morte e fu dichiarato santo nel 1595, da papa Clemente VIII. Il suo corpo \u00e8, dal 1481, nella chiesa dei Santi Biagio e Romualdo a Fabriano, mentre il braccio, in un prezioso reliquiario d'argento, \u00e8 nella cattedrale di Jesi nell'altare di San Biagio. \u00c8 contitolare della basilica concattedrale di Sansepolcro. A San Romualdo \u00e8 dedicata anche una parrocchia alla periferia di Roma, nella frazione di Monte Migliore, sulla via Laurentina.\nIl \"Martirologio Romano\" ne celebra la memoria il 19 giugno ricordandolo con queste parole:\nRicorrenza.\nCommemorato il 19 giugno, ricorrenza della morte di San Romualdo, in alcune localit\u00e0 si festeggia anche il 7 febbraio secondo la data tradizionale della forma extraordinaria del rito romano.\nFonti.\nDella vita di Romualdo esiste una versione di san Pier Damiani, di cui \u00e8 nota l'edizione forlivese del 1641: S. Petrus Damianus, \"De vita S. Romualdi\", Forolivii 1641."}
{"id": "69534", "revid": "124597011", "url": "https://it.wikipedia.org/wiki?curid=69534", "title": "Data Encryption Standard", "text": "In crittografia il Data Encryption Standard (DES, letteralmente \"Norma per la crittografia dei dati\") \u00e8 un algoritmo di cifratura scelto come standard dal Federal Information Processing Standard (FIPS) per il governo degli Stati Uniti d'America nel 1976 e in seguito diventato di utilizzo internazionale. Si basa su un algoritmo a chiave simmetrica con chiave a 64 bit (ma solo 56 utili poich\u00e9 8 sono di controllo).\nQuesto algoritmo all'inizio ha suscitato molte discussioni per via della sua chiave di cifratura corta e per via di alcune scelte progettuali che erano segretate. Si supponeva che dietro queste scelte vi fosse la National Security Agency (NSA) e l'inserimento di una backdoor. Di conseguenza il DES \u00e8 stato oggetto di un'intensa analisi di tipo accademico che ha contribuito in modo notevole allo sviluppo delle conoscenze che sono alla base dei moderni algoritmi di cifratura e delle moderne tecniche di crittoanalisi.\nAttualmente DES \u00e8 considerato insicuro per moltissime applicazioni. La sua insicurezza deriva dalla chiave utilizzata per cifrare i messaggi, che \u00e8 di soli 56 bit. Nel gennaio del 1999 distributed.net ed Electronic Frontier Foundation collaborarono per rompere pubblicamente una chiave di crittazione, e ci riuscirono in 22 ore e 15 minuti. Con le potenze di calcolo disponibili al 2009 si pu\u00f2 forzare una chiave DES in poche ore esaminando tutte le possibili combinazioni. L'algoritmo \u00e8 ritenuto sicuro reiterandolo tre volte nel Triple DES, anche se in teoria cos\u00ec \u00e8 esposto ad alcuni attacchi. Negli ultimi anni DES \u00e8 stato sostituito dall'Advanced Encryption Standard (AES) un nuovo algoritmo che elimina molti dei problemi del DES.\nIn alcuni documenti parlando del DES si utilizza anche la sigla DEA (Data Encryption Algorithm), il nome originale dell'algoritmo cos\u00ec come fu ideato da IBM. Il nome \"DES\" si pronuncia (\"di-i-es\", ) o come una singola sillaba (\"des\").\nStoria del DES.\nLe origini del DES risalgono all'inizio degli anni settanta. Nel 1972 l'NBS (National Bureau of Standards), ora chiamato NIST, dopo aver concluso una serie di studi sulla sicurezza informatica per il governo statunitense, stabil\u00ec che era necessario individuare un algoritmo di cifratura per documenti senza alcuna classificazione di sicurezza, pubblico e comune in modo da favorire la comunicazione protetta tra le varie organizzazioni governative statunitensi.\nDopo essersi consultata con la National Security Agency il 15 maggio 1972 venne presentata la prima richiesta pubblica di uno standard di cifratura definito secondo criteri rigorosi. Nessuno degli algoritmi presentati super\u00f2 i test dell'NSA e quindi il 27 agosto 1974 fu diramato un secondo bando. In quel periodo IBM sottopose come candidato il DEA, sviluppato tra il 1973 e il 1974 e basato su un precedente algoritmo denominato Lucifer. Il gruppo di lavoro che a IBM era dedito allo studio degli algoritmi crittografici era capitanato da Horst Feistel: la struttura del Lucifer e del DEA era una novit\u00e0 del ricercatore e da lui prendeva il nome di rete di Feistel. Il gruppo era composto anche da Walter Tuchman, Don Coppersmith, Alan Konheim, Carl Meyer, Mike Matyas, Roy Adler, Edna Grossman, Bill Notz, Lynn Smith e Bryant Tuckerman.\nCoinvolgimento dell'NSA.\nIl 17 marzo 1975 il DES proposto fu pubblicato nel \"Federal Register\". Furono richiesti commenti pubblici e l'anno seguente si tennero due congressi pubblici per discutere lo standard proposto. Pervennero critiche da varie parti, anche dai pionieri della crittografia a chiave pubblica Martin Hellman e Whitfield Diffie, che citarono la brevit\u00e0 della lunghezza della chiave e le misteriose S-box come prova di un'interferenza impropria da parte della NSA. Il sospetto che aleggiava era che l'algoritmo fosse stato indebolito di nascosto dall'agenzia di \"intelligence\" in modo che loro, ma nessun altro, potesse facilmente leggere i messaggi cifrati. Alan Konheim (uno dei progettisti del DES) rispose Il Select Committee on Intelligence del Senato degli Stati Uniti esamin\u00f2 le azioni della NSA per determinare se ci fosse stato un coinvolgimento improprio. Nel resoconto delle indagini pubblicato nel 1978, il Comitato scrisse\nA ogni modo, scoprirono che,\nA un altro membro del gruppo di sviluppo del DES, Walter Tuchman, si attribuisce la seguente citazione: Questo, per\u00f2, \u00e8 in contrasto con quanto affermato in una pubblicazione non pi\u00f9 top secret dell'NSA sull'evoluzione della crittografia:\nAlcuni sospetti su possibili debolezze nascoste nelle S-box furono dissipati nel 1990 in seguito alla pubblicazione da parte di Eli Biham e Adi Shamir della crittanalisi differenziale, un metodo generale per violare i cifrari a blocchi. Le S-box del DES erano molto pi\u00f9 resistenti agli attacchi che se fossero state scelte a caso, facendo fortemente sospettare che l'IBM conoscesse questa tecnica gi\u00e0 negli anni '70. Quello che accadde veramente fu chiarito in parte nel 1994, quando Don Coppersmith pubblic\u00f2 i criteri di progetto originali delle S-box. L'IBM aveva scoperto la crittanalisi differenziale negli anni '70 e, dopo aver reso sicuro il DES, gli fu richiesto dalla NSA di mantenere segreta questa tecnica. Come spiega Coppersmith, Levy, citando Walter Tuchman, disse: \nL'algoritmo diventa uno standard.\nNonostante le critiche, il DES fu approvato come standard federale nel novembre del 1976 e pubblicato il 15 gennaio 1977 come FIPS PUB 46, certificato per l'uso su tutti i dati non classificati. \u00c8 stato in seguito riconfermato come standard nel 1983, 1988 (riesaminato come FIPS-46-1), 1993 (FIPS-46-2) e nuovamente nel 1998 (FIPS-46-3), nel quale si prescrive il \"Triple DES\" (vedi pi\u00f9 avanti). Il 26 maggio 2002, il DES \u00e8 stato finalmente rimpiazzato dall'AES, l'Advanced Encryption Standard, in seguito a un confronto pubblico. Ancora oggi, a ogni modo, il DES \u00e8 largamente utilizzato. Il 19 maggio 2005, lo standard FIPS 46-3 \u00e8 stato ufficialmente ritirato, ma il NIST ha approvato l'uso di Triple DES fino all'anno 2030 per informazioni governative sensibili.\nL'algoritmo \u00e8 anche descritto nell'ANSI X3.92, nel NIST SP 800-67 e nell'ISO/IEC 18033-3 (come un componente di TDEA).\nUn altro attacco teorico, la crittanalisi lineare, \u00e8 stato pubblicato nel 1994 ma \u00e8 stato un attacco a forza bruta nel 1998 a dimostrare che il DES pu\u00f2 essere praticamente violato e che si rendeva pertanto necessario il rimpiazzo con un altro algoritmo. Questo e altri metodi di crittanalisi saranno discussi con maggiore dettaglio nel corso dell'articolo.\nL'introduzione del DES \u00e8 stato un catalizzatore per ricerche accademiche sulla crittografia, in particolare sui metodi di violazione dei cifrari a blocchi. In accordo con la visione NIST del DES\nAlgoritmi sostitutivi.\nAlcune considerazioni sulla sicurezza e la relativa lentezza di alcune implementazioni software del DES hanno motivato i ricercatori a proporre un certo numero di progetti di cifrature a blocchi alternativi a cominciare dalla fine degli anni ottanta e i primi anni novanta, per esempio RC5, Blowfish, IDEA, NewDES, SAFER, CAST5 e FEAL. La maggior parte di questi progetti hanno mantenuto la dimensione dei blocchi a 64 bit come nel DES per poterlo sostituire con minori modifiche; inoltre usano chiavi di 64 o 128 bit. In URSS fu introdotto l'algoritmo GOST 28147-89 con un blocco dalla dimensione di 64 bit e una chiave a 256 bit. Questo algoritmo, pi\u00f9 tardi, \u00e8 stato adottato come standard governativo anche dalla Russia.\nIl DES stesso pu\u00f2 essere adattato e riutilizzato secondo uno schema pi\u00f9 sicuro. Molti dei precedenti utilizzatori del DES ora usano il Triple DES (TDES) che \u00e8 stato analizzato e descritto nelle pubblicazioni ufficiali; questo schema implica l'applicazione dell'algoritmo DES tre volte. Questa operazione pu\u00f2 avvenire utilizzando due chiavi diverse (questa variante di TDES \u00e8 chiamata 2TDES) o tre chiavi diverse (3TDES). Il 3TDES \u00e8 considerato adeguatamente sicuro, anche se abbastanza lento. Un'alternativa computazionalmente meno pesante \u00e8 rappresentata dal DES-X che aumenta la lunghezza della chiave effettuando un'operazione di XOR con dei bit extra prima e dopo l'applicazione del DES. Il GDES \u00e8 stata un'altra variante del DES proposta per avere un'alternativa pi\u00f9 veloce ma si \u00e8 dimostrata debole nei confronti degli attacchi mediante crittanalisi differenziale.\nNel 2001, dopo una competizione internazionale, il NIST ha selezionato un nuovo algoritmo di cifratura come sostituto del DES: l'Advanced Encryption Standard. L'algoritmo che \u00e8 stato selezionato per diventare l'AES \u00e8 stato proposto dai progettisti col nome di Rijndael. Gli altri finalisti della competizione per l'AES del NIST sono stati l'RC6, il Serpent (secondo classificato), il MARS e il Twofish (terzo classificato).\nDescrizione.\nIl DES \u00e8 l'archetipo della cifratura a blocchi, un algoritmo che prende in ingresso una stringa di lunghezza fissa di testo in chiaro e la trasforma con una serie di operazioni complesse in un'altra stringa di testo cifrato della stessa lunghezza. Nel caso del DES la dimensione del blocco \u00e8 di 64 bit. Il DES usa inoltre una chiave per modificare la trasformazione in modo che l'operazione di decifratura possa essere effettuata solo conoscendo la chiave stessa. La chiave \u00e8 lunga 64 bit ma solo 56 di questi sono effettivamente utilizzati dall'algoritmo. Otto bit sono utilizzati solo per il controllo di parit\u00e0 e poi scartati, per questo la lunghezza della chiave effettiva \u00e8 riportata come di 56 bit.\nCome altri algoritmi di cifratura a blocchi, il DES deve essere utilizzato secondo una modalit\u00e0 di cifratura se applicato a messaggi pi\u00f9 lunghi di 64 bit. FIPS-81 specifica diverse modalit\u00e0 di utilizzo del DES, inclusa l'autenticazione. Ulteriori considerazioni sull'uso del DES sono presenti in FIPS-74.\nStruttura generale.\nLa struttura generale dell'algoritmo \u00e8 mostrata nella Figura 1: ci sono sedici fasi identiche di processo dette \"round\", o cicli. Ci sono inoltre una permutazione iniziale e una finale dette \"IP\" e \"FP\", che sono tra di loro inverse (IP \"disfa\" l'azione di FP e viceversa). IP e FP non hanno alcuna importanza per la cifratura ma sono state probabilmente aggiunte per facilitare il caricamento dei blocchi sull'hardware tipico degli anni '70; queste fasi comportano, come effetto collaterale, un rallentamento nelle implementazioni software del DES.\nPrima del ciclo principale, il blocco \u00e8 suddiviso in due met\u00e0 di 32 bit e processato alternativamente; questo incrocio \u00e8 detto rete di Feistel. La struttura della rete di Feistel assicura che la cifratura e la decifratura siano processi molto simili - la sola differenza \u00e8 che le sottochiavi sono applicate nell'ordine inverso nella fase di decifratura. Il resto dell'algoritmo rimane identico. Questo semplifica enormemente l'implementazione, in particolare se effettuata direttamente con un circuito poich\u00e9 non occorre avere algoritmi separati per cifrare e per decifrare.\nIl simbolo formula_1 denota l'operazione di OR esclusivo (XOR). La \"funzione Feistel\" (\"F-function\" nello schema) mescola met\u00e0 del blocco con una parte della chiave. Il risultato della funzione Feistel \u00e8 poi combinato con l'altra met\u00e0 del blocco, e le due met\u00e0 sono scambiate prima del ciclo successivo. Dopo il ciclo finale, le met\u00e0 non sono scambiate per rendere le fasi di cifratura e decifratura pi\u00f9 simili.\nLa funzione Feistel (F).\nLa funzione Feistel, rappresentata nella Figura 2, opera su mezzo blocco (32 bit) per volta e consiste di quattro passi:\nL'alternanza di sostituzioni mediante le S-box, le permutazioni con la P-box e le espansioni forniscono la cosiddetta confusione e diffusione, un concetto identificato da Claude Shannon negli anni quaranta come condizione necessaria per rendere pratica e sicura la cifratura.\nGestore della chiave.\nLa figura 3 illustra il gestore della chiave per la cifratura - l'algoritmo che genera le sottochiavi. Inizialmente, vengono selezionati 56 bit della chiave dagli iniziali 64 bit mediante la funzione \"Permuted Choice 1\" (\"PC-1\") - i rimanenti otto bit sono scartati o utilizzati come bit di controllo della parit\u00e0. I 56 vengono poi suddivisi in due met\u00e0 di 28 bit; ogni met\u00e0 \u00e8 poi trattata separatamente. Nei cicli successivi entrambe le met\u00e0 vengono fatte slittare verso sinistra di 1 o 2 bit (per i round 1, 2, 9, 16 lo \"shift\", cio\u00e8 lo slittamento, \u00e8 di 1 bit, per gli altri \u00e8 di 2) e quindi vengono scelti 48 bit per la sottochiave mediante la funzione \"Permuted Choice 2\" (\"PC-2\") - 24 bit dalla met\u00e0 di sinistra e 24 bit da quella di destra. La rotazione (denotata da \"\u00ab&lt;\" nello schema) significa che in ogni sottochiave \u00e8 usato un insieme differente di bit; ogni bit \u00e8 usato pi\u00f9 o meno in 14 delle 16 sottochiavi.\nIl gestore delle chiavi per la decifratura \u00e8 simile, deve generare le chiavi nell'ordine inverso quindi la rotazione \u00e8 verso destra invece che verso sinistra.\nSicurezza e crittanalisi.\nNonostante siano state pubblicate pi\u00f9 informazioni sulla crittanalisi del DES che per ogni altro algoritmo di cifratura a blocchi, il tipo pi\u00f9 pratico di attacco a tutt'oggi \u00e8 quello con forza bruta. Sono conosciute varie propriet\u00e0 crittanalitiche minori e tre possibili attacchi ma, nonostante la complessit\u00e0 teorica sia minore di quella di un attacco con forza bruta, richiedono una quantit\u00e0 di testo in chiaro conosciuto o scelto a priori tale da renderne difficile l'utilizzo pratico.\nAttacco a forza bruta.\nPer ogni algoritmo di cifratura, il metodo pi\u00f9 semplice di attacco \u00e8 quello con forza bruta ovvero provare tutte le possibili chiavi a partire dall'inversione dell'algoritmo di cifratura che \u00e8 quasi sempre noto. La lunghezza \"n\" della chiave determina il numero di chiavi possibili (2^n) e quindi la fattibilit\u00e0 dell'attacco a livello computazionale. Per DES, obiezioni sull'adeguatezza della lunghezza della chiave furono sollevate molto presto, anche prima dell'adozione dello standard e fu proprio la lunghezza della chiave piuttosto che debolezze crittanalitiche a spingere il rimpiazzo dell'algoritmo. Si sa che la NSA incoraggi\u00f2 o piuttosto persuase l'IBM a ridurre la lunghezza della chiave da 128 bit a 64 per poi giungere a 56 bit; questo particolare \u00e8 spesso citato come un indizio che la NSA possedesse computer abbastanza potenti da violare chiavi di questa lunghezza gi\u00e0 a met\u00e0 degli anni '70.\nA livello teorico, furono avanzate varie proposte per un computer in grado di violare il DES. Nel 1977, Diffie e Hellman proposero una macchina del costo stimato di 20 milioni di dollari in grado di trovare una chiave DES in un solo giorno. Nel 1993 Wiener propose una macchina per la ricerca della chiave, del costo di un milione di dollari, in grado di trovarla in sette ore. La vulnerabilit\u00e0 del DES fu dimostrata praticamente nel 1998 quando fu costruita appositamente la DES-cracker dall'Electronic Frontier Foundation (EFF), un gruppo per la difesa dei diritti civili nel cyberspazio, del costo di circa 250.000 dollari. Fu costruita per dimostrare che il DES era violabile anche in pratica, non solo in teoria:\n La DES-cracker viol\u00f2 con la sola forza bruta una chiave in meno di due giorni di ricerca.\nL'unico altro sistema ufficialmente conosciuto per violare la cifratura DES \u00e8 il sistema COPACOBANA (abbreviazione in inglese di \"cost-optimized parallel code breaker\") costruito recentemente da un team delle universit\u00e0 di Bochum e Kiel, entrambe in Germania. A differenza del sistema EFF, COPACOBANA \u00e8 costruito utilizzando unicamente circuiti integrati riconfigurabili normalmente disponibili in commercio. La versione del marzo 2007 era composta da 120 Field programmable gate array (FPGA) di tipo XILINX Spartan3-1000 operanti in parallelo mentre la versione di maggio 2008 \u00e8 composta da 128 Virtex-4 SX 35 FPGA. L'utilizzo di hardware riconfigurabile permette al sistema di poter essere impiegato anche su altri sistemi di cifratura. Uno degli aspetti pi\u00f9 interessanti del sistem COPACOBANA \u00e8 il fattore costo. Il sistema del 2007 pu\u00f2 essere costruito con un budget di \u20ac 8.000 con una riduzione, quindi, di 25 volte rispetto al sistema EFF dimostrando l'impressionante e continuo miglioramento dell'hardware. In otto anni si \u00e8 moltiplicata per trenta la velocit\u00e0 di calcolo. \u00c8 interessante fare un parallelo con la Legge di Moore che indicherebbe un aumento della potenza di 32 volte, in quanto sono trascorsi circa otto anni fra lo sviluppo dei due sistemi, che implicano cinque raddoppi di potenza di calcolo o cinque dimezzamenti del costo.\nAttacchi pi\u00f9 rapidi di quello a forza bruta.\nEsistono 3 tipi di attacco conosciuti in grado di violare il DES completo con tutti i 16 cicli di complessit\u00e0 inferiore a quello di forza bruta: la crittanalisi differenziale, la crittanalisi lineare e l'attacco di Davies. Ad ogni modo, questi attacchi sono solo teorici, non attuabili in pratica; questi tipi di attacchi vengono detti a volte \"certificational weakness\".\nEsistono anche alcuni attacchi proposti su versioni con un minor numero di cicli di cifratura, per esempio versioni del DES con meno di 16 cicli. Questo tipo di analisi permette di valutare quanti cicli siano necessari per avere una certa sicurezza e che margine di sicurezza ha la versione completa. La crittanalisi differenziale-lineare \u00e8 stata proposta da Langford ed Hellman nel 1994 e combina l'analisi lineare e differenziale in un singolo attacco. Una versione migliorata dell'attacco pu\u00f2 violare una versione del DES con 9 cicli con 215,8 testi in chiaro ed una complessit\u00e0 temporale di 229,2 (Biham ed altri, 2002).\nPropriet\u00e0 crittanalitiche minori.\nIl DES possiede la propriet\u00e0 complementare cio\u00e8 che\ndove formula_3 \u00e8 il complemento bit a bit di formula_4. formula_5 denota la cifratura con la chiave formula_6. formula_7 e formula_8 indicano rispettivamente il testo in chiaro ed il testo cifrato. La propriet\u00e0 complementare significa che la complessit\u00e0 di un attacco di forza bruta pu\u00f2 essere ridotto di un fattore 2 (o un singolo bit) con il presupposto di un attacco con testo scelto.\nIl DES ha inoltre le 4 cosiddette \"chiavi deboli\". La cifratura (\"E\") e la decifratura (\"D\") con una chiave debole hanno lo stesso effetto (vedi involuzione):\nEsistono anche 6 coppie di \"chiavi semi-deboli\". La cifratura con un elemento di una coppia di chiavi semideboli, formula_11, ha lo stesso risultato della decifratura con l'altro elemento, formula_12:\n\u00c8 relativamente semplice evitare di usare chiavi deboli o semideboli, le si pu\u00f2 escludere esplicitamente o scegliere le chiavi in modo casuale, la probabilit\u00e0 di usare una di queste chiavi \u00e8 trascurabile.\n\u00c8 stato dimostrato che il DES non \u00e8 un gruppo o pi\u00f9 precisamente, l'insieme formula_15 (per tutte le possibili chiavi formula_6) sotto la composizione di funzioni non \u00e8 un gruppo e neanche si avvicina ad essere un gruppo (Campbell e Wiener, 1992). Questo \u00e8 stato un problema aperto per qualche tempo e, se fosse stato vero, sarebbe stato possibile violare il DES, e le sue varianti come il Triple DES non ne avrebbero accresciuto la sicurezza."}
{"id": "69537", "revid": "729019", "url": "https://it.wikipedia.org/wiki?curid=69537", "title": "Masakari", "text": "Il (anche conosciuta come e ) \u00e8 una grossa ascia giapponese da guerra ad un solo taglio, per certi aspetti analoga a modelli cinesi e occidentali.\nInformazioni generali.\nA differenza delle scuri occidentali o cinesi non presenta un manico rotondo o ottagonale, ma un manico rettangolare. Anche la lama \u00e8 particolare dato che \u00e8 molto curva verso il basso, questa forma \"a gancio\" probabilmente serviva ad agganciare l'arma del nemico per disarmarlo.\nNelle arti marziali.\nL'arte che ne trasmette l'uso in battaglia faceva parte di alcune tradizioni di bujutsu, tuttavia a partire dall'epoca Heian quest'arma fu gradualmente abbandonata in favore di altre pi\u00f9 maneggevoli e utili nelle grandi battaglie campali. Rimase cos\u00ec per lo pi\u00f9 relegata nelle dimore o nei templi, come arma da difesa o simbolica."}
{"id": "69539", "revid": "287204", "url": "https://it.wikipedia.org/wiki?curid=69539", "title": "Sojutsu", "text": ""}
{"id": "69540", "revid": "270833", "url": "https://it.wikipedia.org/wiki?curid=69540", "title": "Fukiya", "text": ""}
{"id": "69542", "revid": "1573940", "url": "https://it.wikipedia.org/wiki?curid=69542", "title": "Tant\u014djutsu", "text": "Il \u00e8 l'arte giapponese che insegna l'uso dei pugnali con guardia (\"tant\u014d\"). Era parte del sistema tradizionale del \"bujutsu\", ma \u00e8 ancora insegnata in forme diverse in alcuni stili moderni, specialmente nel \"j\u016bjutsu\". Si tratta di una disciplina piuttosto limitata, a causa delle ridotte possibilit\u00e0 dell'arma ma anche del fatto che quest'arte \u00e8 stata da tempo assorbita da altre scuole.\nIl \"tant\u014d\", insieme al \"kogai\" (stiletto posto sul fodero della spada corta), era spesso usato come supporto nelle lotte corpo a corpo: questo pugnale era infatti tanto piccolo da venire facilmente nascosto nelle vesti: viene ricordato come arma tipica delle donne dei samurai, le quali erano sovente in grado di combattere esse stesse."}
{"id": "69546", "revid": "1534511", "url": "https://it.wikipedia.org/wiki?curid=69546", "title": "Posizione", "text": "In fisica, la posizione \u00e8 l'insieme delle quantit\u00e0 misurabili, dette \"coordinate\", le quali devono essere di numero pari o superiore ai suoi gradi di libert\u00e0, che definisce dove si trovi nello spazio un punto rispetto ad un sistema di riferimento.\nL'evidenza sperimentale ha finora dimostrato che per determinare la posizione di un punto materiale nello spazio, quindi un oggetto incapace di ruotare su s\u00e9 stesso, sono sufficienti tre coordinate, pertanto si ritiene che lo spazio che ci circonda sia tridimensionale, almeno fino alla scala delle dimensioni sondabili sperimentalmente. La ricerca di extradimensioni a scale di dimensioni molto piccole \u00e8 oggetto di studio della fisica delle particelle.\nPer determinare la posizione di un punto vincolato su una curva o su una superficie sono sufficienti rispettivamente una o due coordinate.\nPosizione in meccanica classica.\nIn meccanica classica, la posizione di un punto nello spazio \u00e8 determinata dal vettore posizione definito all'interno di un sistema di riferimento, ad esempio cartesiano.\nIl vettore posizione \u00e8 definito da:\nScegliendo come sistema di riferimento il sistema cartesiano il vettore posizione \u00e8 un vettore applicato nell'origine degli assi.\nSi tratta di un segmento orientato OP che spesso si trova rappresentato anche mediante coordinate del punto P da cui si ottiene la rappresentazione dello stesso per componenti, per esempio nella forma\ndove formula_8 e formula_9 rappresentano i versori degli assi cartesiani.\nEsistono altre forme di rappresentazione del vettore posizione, ad esempio in coordinate cilindriche e sferiche.\nIl vettore posizione \u00e8 legato alla definizione di spostamento, il quale \u00e8 in corrispondenza biunivoca con la legge oraria dato che se si rappresenta il vettore in funzione del tempo si ha che\nformula_10\nPosizione in relativit\u00e0 ristretta e generale.\nIn relativit\u00e0 ristretta e in relativit\u00e0 generale le tre coordinate che determinano la posizione di un punto nello spazio insieme all'istante preso in considerazione costituiscono le quattro coordinate che determinano un evento nello spaziotempo. Il concetto di vettore posizione in relativit\u00e0 ristretta pu\u00f2 essere generalizzato in quadrivettore con l'aggiunta della quarta coordinata temporale. In relativit\u00e0 generale, tuttavia, l'interpretazione della posizione di un evento nello spaziotempo quadridimensionale richiede l'uso di concetti della geometria differenziale che danno allo spaziotempo propriet\u00e0 diverse rispetto allo spazio euclideo ipotizzato per la meccanica classica."}
{"id": "69549", "revid": "125859010", "url": "https://it.wikipedia.org/wiki?curid=69549", "title": "Lavatrice", "text": "La lavatrice \u00e8 una macchina elettrodomestico utilizzata per il lavaggio automatico degli indumenti. Per effettuare il ciclo di lavaggio utilizza solitamente l'acqua in abbinamento a detergenti, ma esistono altri dispositivi di lavaggio che eseguono il lavaggio a secco facendo uso di solventi organici, di solito utilizzati in esercizi specializzati.\nSi distingue fra lavatrici finalizzate all'utilizzo domestico e quelle per l'uso industriale. Nell'uso industriale lo scopo delle lavatrici non \u00e8 solo quello di lavare vestiti, ma di operare anche su fibre tessili non lavorate, filati e pezze di tessuto. Il lavaggio pu\u00f2 essere finalizzato alla rimozione di sporcizia, di residui di tintura o di filati d'appoggio utilizzati durante la lavorazione. La lana appena tosata viene lavata per eliminare lo strato di grasso presente sulla fibra.\nIn edilizia esistono macchine lavatrici utilizzate per il lavaggio e la cernita di ghiaia e pietrame da costruzione; nell'industria olearia si usano macchine lavatrici per il lavaggio delle olive preliminare alla molitura; in entrambi i casi il principio di funzionamento \u00e8 sostanzialmente lo stesso delle lavabiancheria, si basa cio\u00e8 su un cestello forato che viene riempito d'acqua e fatto ruotare.\nStoria.\nI primi tipi di macchina per lavare furono sviluppati tra il 1765 e il 1767 rispettivamente dallo scrittore lettone Gothards Fr\u012bdrihs Stenders e da un teologo tedesco di Ratisbona, Jacob Christian Sch\u00e4ffer.\nCome \u00e8 accaduto per moltissime invenzioni, ci si \u00e8 inizialmente ispirati a meccanizzare il processo manuale: le prime lavatrici, infatti, furono concepite come macchine atte a \"sfregare\" i panni, simulando cos\u00ec l'effetto manuale del modo pi\u00f9 diffuso di lavare la biancheria. Le macchine cos\u00ec realizzate, il cui movimento fu inizialmente manuale, poi elettrico, presentavano per\u00f2 l'evidente svantaggio di provocare un'usura eccessiva dei panni, nonch\u00e9 risultati di lavaggio decisamente deludenti. \nIn Italia, gi\u00e0 nel 1851 si ha notizia a Napoli di due macchine ad energia idraulica che simulavano l'effetto manuale, su modello di Luigi Armingaud, e che pulivano mediante utilizzo di ranno. Una era installata presso il Real Albergo dei Poveri e un'altra ancora presso l'asilo della Chiesa di Santa Maria della Vita.\nLa prima ed unica soluzione efficace fu l'adozione dell'agitatore: il principio \u00e8 quello di \"forzare\" la soluzione detergente attraverso le fibre dei tessuti agitandoli e \"sbattendoli\" attraverso l'acqua. \nSviluppata in America, questa tecnologia \u00e8 sostanzialmente ancora oggi praticamente la pi\u00f9 diffusa nel mondo nonch\u00e9 la pi\u00f9 efficace. Negli anni venti ci fu qualche tentativo di adottare nuove tecnologie di lavaggio, con la comparsa delle lavatrici a cestello (ad asse orizzontale) che trovarono per\u00f2 impiego nel tempo specialmente per le applicazioni industriali le quali curavano di meno l'aspetto della pulizia e smacchiatura nel lavaggio a macchina. Infatti la biancheria veniva e a tutt'oggi viene, in queste circostanze, solitamente controllata e smacchiata preventivamente a mano prima del lavaggio, e comunque poi scrupolosamente controllata anche dopo il lavaggio per verificare la completa rimozione dello sporco, ed eventualmente smacchiata manualmente anche dopo il lavaggio. \nI modelli ad agitatore sostanzialmente forniscono prestazioni migliori sui risultati di lavaggio e furono quindi, generalmente, preferiti ai modelli a cestello ad asse orizzontale e furono via via dotati di ulteriori funzionalit\u00e0: resistenze per il riscaldamento dell'acqua, mangani a rulli per la strizzatura della biancheria. Lo sviluppo di questo modello vide la realizzazione delle cosiddette \"twin tub\", cio\u00e8 delle lavatrici a due vasche: una, con agitatore, nella quale si effettuava il lavaggio dei panni, l'altra, con cestello ad asse verticale, dove i panni venivano risciacquati e strizzati per centrifugazione; questo modello \u00e8 tuttora piuttosto diffuso, soprattutto nei paesi asiatici e africani. Il modello con vasca unica e cestello ad asse orizzontale, tipicamente europeo, non ha invece riscontrato grande successo negli USA, dove naturalmente anche per le automatiche si \u00e8 proseguito con la produzione e quindi l'uso preferenziale di lavatrici ad agitatore, anche se ci sono aziende (Bendix, Westinghouse, Whirlpool) che hanno realizzato numerosi modelli a cestello ad asse orizzontale.\nDopo la Seconda guerra mondiale, lo slancio industriale che caratterizz\u00f2 soprattutto l'Europa occidentale vide nascere nuove esigenze e desiderio di benessere: a livello domestico (anche per il ruolo della donna che stava considerevolmente cambiando, soprattutto in Italia) le industrie elettromeccaniche iniziarono una fervida attivit\u00e0 di ricerca e produzione di lavatrici. La Germania, che gi\u00e0 prima della guerra aveva iniziato la produzione di lavatrici, riprese continuando sulla scia della tecnologia inizialmente adottata, che vedeva una decisa scelta per i modelli a cestello ad asse orizzontale. Le lavatrici tedesche, anche prodotte dopo la guerra, erano per\u00f2 caratterizzate da notevoli problemi statici, poich\u00e9 prive di sospensioni (la vasca era solidale con la scocca della macchina) che ne rendevano piuttosto complicata l'installazione: dovevano infatti essere fissate al pavimento. \nIn Italia, invece, si adott\u00f2 inizialmente il modello americano, con agitatore ad una vasca e mangano per la strizzatura (Candy modello 50, prodotta nel 1947), poi il modello classico a due vasche, semi-automatico (Candy bi-matic, prodotta nel 1957, Rex-Zanussi mod. 250, prodotta alla fine degli anni cinquanta) e, in seguito sulla scia dei moltissimi modelli automatici importati dalla Germania anche in Italia si prosegu\u00ec la produzione di lavatrici automatiche a modello tedesco, quindi a cestello (ad asse orizzontale) con i modelli (Candy Automatic, 1959, Rex-Zanussi modello 260 etc.) ulteriormente evoluti nelle superautomatiche a seguito dell'adozione delle vaschette per il detersivo separate (per pre-lavaggio, lavaggio, additivi di risciacquo). Le lavatrici hanno raggiunto la maturit\u00e0 di prodotto negli anni successivi, che in Europa si \u00e8 concentrata in particolare sull'efficienza energetica, raggiungendo di fatto un livello di riferimento a livello globale in termini di riduzione di consumo d'acqua ed energia.\nDescrizione.\nFunzionamento.\nIl funzionamento di una lavatrice \u00e8 basato semplicemente su un cestello forato che viene riempito d'acqua e detersivo e mantiene gli indumenti da lavare in ammollo, fatto ruotare ad una certa frequenza di giri al minuto in funzione del programma desiderato, con le rotazioni intervallate da fasi di quiete e con, periodicamente, il rilascio dell'acqua presente all'interno ed il caricamento di nuova acqua. L'acqua per il lavaggio pu\u00f2 essere riscaldata mediante una resistenza elettrica oppure prelevata gi\u00e0 calda da una fonte esterna. L'utente deve selezionare, a mezzo di comandi analogici o digitali, un programma di lavaggio specifico; una volta che la macchina \u00e8 avviata, un timer meccanico oppure una scheda elettronica si occupano di gestire automaticamente tutte le operazioni da compiere per il lavaggio. Si distinguono due tipi di lavatrice: a carica frontale e a carica dall'alto.\nLavatrici moderne.\nTra tutti gli elettrodomestici moderni, la lavatrice \u00e8 quello che ha maggiormente cambiato il modo di vita di tutti i giorni, dal momento che prima della sua diffusione il lavaggio degli indumenti assorbiva una grande quantit\u00e0 di tempo e di energia, soprattutto da parte delle donne. Per questo la lavatrice viene considerata un elemento importante nella storia dell'emancipazione femminile (sul ruolo sociale della lavatrice, v. Asquer 2007).\nLa prima lavatrice elettrica fu lanciata negli Stati Uniti nel 1907 da Alva Fisher. Attualmente esistono due tipologie di lavatrici:\nL'introduzione del microprocessore in questo elettrodomestico ha permesso di facilitarne l'uso, di migliorare il lavaggio ed al contempo di ridurne l'usura: il timer permette di posticipare con precisione l'ora di partenza del lavaggio; i sensori di posizione del cestello, collegati al processore, permettono l'avvio della centrifugazione solo quando la biancheria \u00e8 stata distribuita uniformemente, in modo da non sollecitare eccessivamente i cuscinetti di supporto del cestello e non causare eccessivi movimenti e vibrazioni della macchina; a fine lavaggio, se la macchina non viene svuotata subito, il cestello pu\u00f2 ruotare a intervalli regolari per non far impaccare la biancheria gi\u00e0 semiasciutta.\nAttualmente l'utilizzo di una moderna lavatrice si rivela semplice e versatile: \u00e8 sufficiente infatti inserire il detersivo ed eventuali additivi (ammorbidenti, candeggianti ecc.) nell'apposito dispensatore, in genere tramite appositi misurini, mettere i capi da lavare nel cestello, chiudere lo sportello ed utilizzare i comandi per impostare i vari parametri del lavaggio che si intende eseguire (tessuti da lavare, temperatura, velocit\u00e0 di centrifuga, durata del lavaggio ecc.) e per avviare la macchina. \nLe lavatrici attuali dispongono di una chiusura automatica di sicurezza dello sportello, riapribile solo dopo la fine del lavaggio stesso, per evitare pericolose fuoriuscite d'acqua a programma in corso con rischio di allagamenti.\nAsciugatrice.\nL\"'asciugatrice\" \u00e8 una macchina che esegue l'asciugatura della biancheria.\n\u00c8 una macchina indipendente dalla lavatrice. Esistono asciugatrici meccaniche a centrifuga, dette estrattori, ed essiccatrici che asciugano con flusso di aria riscaldata.\nIl numero di giri di centrifuga \u00e8 un parametro importante per abbinare la lavatrice ad un'opportuna asciugatrice. Le lavatrici che hanno una velocit\u00e0 di almeno 1000/1200 giri sono adatte ad una asciugatrice, infatti pi\u00f9 \u00e8 veloce la centrifuga minore \u00e8 l'acqua da far evaporare che \u00e8 ancora presente nelle fibre e quindi il tempo di asciugatura. In paesi, come la Gran Bretagna, dove le asciugatrici sono molto pi\u00f9 diffuse, le lavatrici hanno velocit\u00e0 che arrivano anche a 2000 giri e le lavasciuga sono quasi esclusivamente a 1400/1600 giri per economizzare sul consumo di elettricit\u00e0.\nPer lavatrici con velocit\u00e0 di centrifugazione inferiore \u00e8 consigliabile usare un estrattore, che lascia la biancheria molto pi\u00f9 asciutta in pochissimo tempo. Alcune lavatrici multifunzione vengono chiamate \"Lavasciuga\" in quanto possono sia lavare i vestiti che asciugarli.\nIl futuro.\nAlcuni modelli di lavatrice hanno porte USB o dispositivi Wi-Fi per essere collegate a sistemi di domotica. Una importante innovazione \u00e8 stata attuata dalla svizzera \"v zug\", con la creazione di una lavatrice dotata di pompa di calore e quindi capace, a parit\u00e0 di temperatura di lavaggio, di dimezzare il consumo effettivo di elettricit\u00e0. La via dell'impiego di pompe di calore nelle lavatrici non \u00e8 attualmente seguita da altri produttori, poich\u00e9 l'Energy Label europea non richiede che la temperatura dichiarata per i cicli di lavaggio esaminati venga effettivamente raggiunta: risulta quindi pi\u00f9 conveniente, per consumare meno energia, scaldare meno l'acqua allungando al contempo la durata del lavaggio.\nCon la medesima logica di produzione, la lavatrice trova impiego nell'industria meccanica, come macchina a controllo numerico, monostadio e multiporta, in azione fra la fine delle lavorazioni interne dei metalli e l'inizio dei montaggi finali.\nEcologia.\nDal 1\u00ba Aprile 1996, le lavatrici per uso domestico devono essere dotate dell'etichetta di efficienza energetica, che suddivide le apparecchiature in 7 classi di efficienza energetica da \"A\" (pi\u00f9 efficiente) a \"G\" (meno efficiente) a seconda di una serie di parametri verificati con un ciclo di lavaggio di cotone a 60\u00a0\u00b0C.\nIn seguito al raggiungimento della classe \"A\" dalla quasi totalit\u00e0 delle apparecchiature, dal 20 Dicembre 2011 \u00e8 entrata in vigore una nuova etichetta energetica che include classi di efficienza superiori alla classe \"A\": \"A+\", \"A++\" e \"A+++\", con ciascun \"+\" ad indicare una riduzione del 10% del consumo rispetto alla classe energetica \"A\". Dal 1\u00ba Marzo 2021, con l'introduzione del regolamento U.E. 2019/2014, l'etichetta energetica \u00e8 stata riscalata, abbandonando i \"+\" e ritornando ad una classificazione pi\u00f9 intuitiva dalla classe \"A\" (pi\u00f9 efficiente) a \"G\" (meno efficiente). Ad esempio, una lavatrice che con la precedente regolamentazione avrebbe fatto parte della classe \"A+++\" ora si ritrova in classe D, pur non avendo variato i suoi consumi. Questa scelta \u00e8 stata presa per rendere pi\u00f9 facilmente distinguibili i prodotti pi\u00f9 efficienti, dato che ormai quasi tutti i prodotti facevano parte delle pi\u00f9 alte classi di efficienza energetica. L'etichetta energetica fornisce inoltre altre informazioni sul prodotto, come il consumo idrico in litri, l'emissione di rumore aereo, la capacit\u00e0 di carico in kg ed altre informazioni che variano a seconda del modello."}
{"id": "69550", "revid": "767487", "url": "https://it.wikipedia.org/wiki?curid=69550", "title": "Le onde del destino", "text": "Le onde del destino (\"Breaking the Waves\") \u00e8 un film del 1996 diretto da Lars von Trier.\nLa pellicola rivel\u00f2 al grande pubblico il talento del regista danese (che vinse il Gran Premio della Giuria al Festival di Cannes) e della protagonista Emily Watson (che ottenne una nomination agli Oscar come migliore attrice). Insieme a \"Idioti\" e \"Dancer in the Dark\", \"Le onde del destino\" costituisce la Trilogia del cuore d'oro, una trilogia cinematografica interamente firmata da Lars von Trier, costituita da film i cui protagonisti vanno incontro a un doloroso destino a causa della loro bont\u00e0 e del loro altruismo.\nTrama.\nBess McNeill \u00e8 una graziosa ragazza scozzese con una storia di problemi psicologici, \u00e8 religiosa e pura di cuore, ma estremamente semplice e infantile nelle sue convinzioni. Durante le sue frequenti visite in chiesa, ella prega Dio e porta avanti conversazioni con lui utilizzando la propria voce, convinta che Egli le risponda attraverso la sua bocca. Quando decide di sposare Jan, un operaio della piattaforma petrolifera ateo, va incontro alla disapprovazione della comunit\u00e0 a cui appartiene, fortemente condizionata dalla religione cristiana di stampo calvinista. Il matrimonio viene celebrato sotto lo sguardo severo della madre e degli altri abitanti del paese. Gli unici allegri sono gli amici dello sposo, tra cui Terry che dopo la cerimonia nota uno strano particolare: la chiesa non ha le campane.\nBess ha difficolt\u00e0 a vivere senza Jan quando lui \u00e8 costretto a partire sulla piattaforma petrolifera. Jan fa telefonate occasionali a Bess, durante le quali i due esprimono il loro amore e i loro desideri sessuali. Bess, in preda alla solitudine, prega per il ritorno immediato di Jan. Il giorno dopo, Jan \u00e8 gravemente ferito in un incidente industriale e viene riportato sulla terraferma. Bess si convince che la sua preghiera sia stata la ragione per cui si \u00e8 verificato l'incidente, ritenendo che Dio l'abbia punita per il suo egoismo nel chiedere che lui trascurasse il suo lavoro e tornasse da lei. Non pi\u00f9 in grado di soddisfarla sessualmente e mentalmente provato dalla paralisi, Jan impone a Bess di trovare un amante. Inizialmente Bess \u00e8 inorridita dalla richiesta, ma diventa sempre pi\u00f9 propensa ad assecondare Jan, quando questi tenta il suicidio.\nJan continua a esortare Bess a trovare un amante e raccontargli i dettagli dei loro incontri, affermando che sar\u00e0 come se loro due fossero insieme e che ci\u00f2 rivitalizzer\u00e0 il suo spirito. Anche se sua cognata Dodo, che lavora come infermiera nello stesso ospedale dove \u00e8 ricoverato Jan, cerca di convincerla che nulla render\u00e0 possibile il suo recupero, Bess comincia a ritenere che sia nella volont\u00e0 di Dio che ella segua i suggerimenti del marito. Bess si getta sul medico di Jan, ma quando lui la respinge, lei inizia a vestirsi come una prostituta e si concede a diversi uomini, subendo umiliazioni sempre pi\u00f9 crudeli. L'intero villaggio \u00e8 scandalizzato da questi fatti e Bess viene espulsa dalla comunit\u00e0.\nDodo e il medico di Jan concordano che l'unico modo per tenere al sicuro Bess da se stessa e dal marito sia farla rinchiudere in una casa di cura per un certo periodo e riescono a convincere Jan a firmare la conferma del ricovero. \u00c8 allora che Bess decide di fare quello che pensa sia l'ultimo sacrificio per Jan: si dirige in una nave in disuso abitata da malviventi e si fa stuprare fino alla morte. Su insistenza del medico di Jan, i sacerdoti del villaggio concedono a Bess un rito funebre, ma durante la cerimonia proclamano che Bess brucer\u00e0 all'Inferno. Dodo interrompe la cerimonia dicendo ai preti che nessuno di loro ha il diritto di giudicare Bess. Nel frattempo la bara si rivela essere vuota. La salma di Bess \u00e8 infatti stata portata via da Jan, il quale \u00e8 miracolosamente guarito e, straziato dal dolore, consegna il corpo di Bess al mare. Un altro miracolo accade: dal cielo giunge un suono di campane."}
{"id": "69554", "revid": "182193", "url": "https://it.wikipedia.org/wiki?curid=69554", "title": "Fran\u00e7ois Duvalier", "text": "Noto con il nome di Papa Doc, fu presidente di Haiti dal 1957 e successivamente dittatore dal 1964 fino alla sua morte.\nBiografia.\nNato e cresciuto a Port-au-Prince da una famiglia di martinicani, studi\u00f2 per diventare medico, facendo pratica nelle campagne. Nel 1939 spos\u00f2 Simone Ovide e nel 1946 divenne direttore generale del servizio sanitario nazionale. Nel 1949 fu nominato ministro sia della sanit\u00e0 che del lavoro. Dopo essersi opposto ad un colpo di Stato di Paul Magloire, fu obbligato a nascondersi fino alla proclamazione di un'amnistia nel 1956. Nel 1957 vinse le elezioni e rimase a capo di Stato di Haiti sino al giorno della sua morte.\nPrimi anni e giovinezza.\nNacque e crebbe in una famiglia borghese di Port-au-Prince, in un ambiente colto e istruito. Il 15 luglio 1915, quando Duvalier aveva 8 anni, gli Stati Uniti occuparono Haiti ponendo di fatto termine all'indipendenza del Paese, che sarebbe stata ripristinata soltanto nel 1934 quando le forze armate di occupazione lasciarono lo Stato centroamericano. L'occupazione statunitense, che assunse connotazioni fortemente razziste, penalizz\u00f2 molto la classe nera borghese; il giovane Duvalier, negativamente colpito, svilupp\u00f2 un odio profondo verso lo Stato nordamericano e verso quello che rappresentava.\nNello stesso anno in cui l'occupazione statunitense cess\u00f2, Duvalier si laure\u00f2 in medicina ed inizi\u00f2 ad esercitare la professione. Contestualmente entr\u00f2 a far parte del Movimento Noirista, che professava con orgoglio la riaffermazione delle radici africane. Duvalier inizi\u00f2 a studiare la religione creola di Haiti, il Vud\u00f9, culto animistico originario dell'Africa Occidentale diffusissimo tra tutta la popolazione nera. Attraverso lo studio dei riti Vud\u00f9 Duvalier raggiunse una profonda comprensione del modo in cui la religione dominasse la vita della popolazione haitiana, fatto che avr\u00e0 un peso notevole negli anni successivi, quando avr\u00e0 raggiunto il potere assoluto in seno al Paese.\nNel 1944 Duvalier ottenne una borsa di studio in Salute Pubblica all'Universit\u00e0 del Michigan. Di ritorno dagli States, guid\u00f2 un programma che aveva lo scopo di portare la medicina moderna ai contadini haitiani afflitti da una tremenda malattia delle pelle, la framboesia. Grazie all'utilizzo della penicillina Duvalier riusc\u00ec a sopraffare la malattia, spostandosi di continuo per raggiungere anche i villaggi pi\u00f9 remoti del Paese. La sua popolarit\u00e0 divenne enorme e gli fu benevolmente dato il nomignolo di Papa Doc. Le credenze popolari iniziarono ad attribuirgli poteri magici, tanto che divenne opinione diffusa che le prodigiose guarigioni fossero figlie delle sue particolari doti spirituali prima ancora che delle medicine che somministrava.\nNel 1946 ebbe inizio la sua carriera politica quando fu nominato Ministro della Salute nel governo presieduto da un suo compagno Noirista, il Presidente Dumarsais Estim\u00e9. Tuttavia quattro anni dopo, a seguito di un colpo di Stato, Duvalier dovette abbandonare la carica e la scena politica, dandosi alla fuga. In clandestinit\u00e0 inizi\u00f2 ad approfondire le sue conoscenze di filosofia politica, studiando importanti autori tra cui Marx e soprattutto Machiavelli, che lo colp\u00ec molto.\nNel 1956 un nuovo colpo di Stato depose il Presidente in carica Paul Magloire. La Nazione fu affidata ad un governo ad interim, fino a che non furono indette le elezioni presidenziali, a cui Duvalier si present\u00f2 come candidato.\nPrima elezione a Presidente.\nIl 22 settembre 1957, probabilmente appoggiato dall'esercito, Duvalier vinse le elezioni presidenziali. Fece una campagna elettorale di stampo populista, attaccando l\"\u00e9lite\" mulatta al potere.\nLa giovane storia dell'indipendenza di Haiti portava con s\u00e9 una statistica inquietante. Dei 23 capi di Stato in carica tra il 1843 ed il 1915, soltanto uno era riuscito a portare a termine il proprio mandato. Duvalier si rese ben presto conto della necessit\u00e0 di preservare il potere con la forza. Intervenne sull'esercito e ne rimosse tutti i vertici, rimpiazzandoli con i propri uomini di fiducia. Successivamente, a seguito di un assalto fallito al palazzo presidenziale da parte di un piccolo contingente armato che aveva tentato un colpo di Stato, form\u00f2 una milizia privata cui diede il nome di Volontari per la Sicurezza Nazionale, che divenne popolarmente conosciuta con il soprannome di \"Tonton Macoute\", la cui consistenza numerica fin\u00ec per superare quella dell'esercito stesso.\nNel frattempo l'ascesa di Fidel Castro a Cuba, che nel gennaio del 1959 port\u00f2 a compimento la sua Rivoluzione, offr\u00ec a Duvalier l'opportunit\u00e0 di accreditarsi a livello internazionale come alfiere dell'anticomunismo nel Centroamerica. Sfruttando il timore degli Stati Uniti d'America che la parte francofona di Hispaniola potesse seguire le orme dei vicini cubani e ricercare un'alleanza con l'Unione Sovietica, Duvalier raggiunse un accordo con il Paese che maggiormente aveva odiato, ottenendo l'invio di massicci aiuti periodici, che utilizz\u00f2 in larga parte per finanziare ed implementare la milizia che garantiva la sua sicurezza ed il suo potere.\nIl 24 maggio 1959 Duvalier, che era diabetico, ebbe un collasso che lo ridusse in stato comatoso per 9 ore. Superato il coma, dopo un periodo di cura a Guant\u00e1namo, Duvalier apparve molto cambiato. Inizi\u00f2 a mostrarsi in pubblico con un cappello a cilindro e una marsina neri, occhiali scuri e un sigaro in bocca, analogamente all'iconografia tradizionale del Baron Samedi, la potente divinit\u00e0 che, secondo la tradizione vud\u00f9 attende e guida i morti nel loro viaggio verso l'aldil\u00e0. Il popolo di Haiti, o almeno una buona parte di questo, poco istruito e molto superstizioso, si convinse che Duvalier fosse Baron Samedi in persone e ci\u00f2 foment\u00f2 un terrore diffuso nei suoi confronti. Le leggende sulle sue presunte capacit\u00e0 paranormali e parapsicologiche, gi\u00e0 molto diffuse dai tempi in cui, da medico, aveva debellato la framboesia, si amplificarono ulteriormente.\nLa sua insistenza nel riferirsi al culto vud\u00f9 avrebbe in seguito provocato le ire del Vaticano, sino alla scomunica del futuro dittatore, malgrado il Cattolicesimo fosse formalmente rimasta la religione di Stato ad Haiti.\nSeconda elezione e Presidente a vita.\nDopo aver violato la Costituzione, che non consentiva di ricoprire la carica di Presidente per pi\u00f9 di un mandato, nel 1961 vinse nuovamente le elezioni, essendo peraltro l'unico candidato. I conteggi ufficiali furono di 1\u00a0300\u00a0000 voti a favore di Duvalier e nessuno contrario. Il New York Times defin\u00ec tali elezioni le pi\u00f9 oltraggiose della storia dell'America Latina.\nAttraverso l'esercito e soprattutto attraverso i Tonton Macoute, le cui reclute permeavano tutti gli strati della societ\u00e0 haitiana, Duvalier stabil\u00ec un \"regime del terrore\", con un'escalation di violenza e di repressione.\nNel 1962 il presidente degli Stati Uniti d'America John F. Kennedy, molto ostile al regime repressivo instaurato da Duvalier, decret\u00f2 la sospensione degli aiuti ad Haiti, i quali vennero tuttavia ripristinati dopo l'assassinio del Presidente, tragedia che fu celebrata da Duvalier, il quale tent\u00f2 di instillare nella mente del suo popolo la convinzione che la morte di Kennedy fosse legata al fatto che il Presidente statunitense si era messo contro Papa Doc, incarnazione di Baron Samedi. Dichiar\u00f2 pubblicamente di aver fatto un sortilegio vud\u00f9 contro Kennedy e che non era stata una coincidenza che l'assassinio fosse avvenuto il 22 novembre, poich\u00e9 il 22 era il numero preferito di Duvalier, il giorno in cui era diventato per la prima volta Presidente. In questo modo Papa Doc era ormai riuscito a convincere buona parte del suo popolo che chiunque ostacolasse i suoi voleri fosse destinato a morire.\nNel giugno 1964 indisse un referendum costituzionale con lo scopo di proclamarsi Presidente a vita. La schiacciante vittoria del \u201cs\u00ec\u201d con il 99,9% dei voti venne pubblicamente ascritta da Duvalier \"non per un suo capriccio ma per la ferrea volont\u00e0 del popolo haitiano\".\nSempre nell'estate del 1964, un gruppo di 13 haitiani residenti a New York, membri del gruppo \"Jeune Ha\u00efti\", decise di far rotta verso Haiti per dar vita ad una rivoluzione sull'esempio dell'azione delle forze di Fidel Castro a Cuba. Il progetto di riprodurre la guerriglia castrista della Sierra Maestra naufrag\u00f2 miseramente, ostacolato anche dalla differente geografia delle montagne di Haiti, povere di alberi e di vegetazione. Le milizie di Duvalier, infiltrate ovunque, rintracciarono i ribelli e nell'arco di pochi mesi posero fine alla guerriglia, uccidendo 11 membri del gruppo ed imprigionando gli ultimi 2, che vennero a loro volta giustiziati a Port-au-Prince il 12 novembre. Duvalier dichiar\u00f2 la festivit\u00e0 nazionale e fece in modo che alcune scolaresche fossero condotte sul luogo dell'esecuzione, per mostrare loro quel che succedeva ai nemici di Haiti. Le fucilazioni furono filmate e trasmesse in televisione per diverse settimane. Nel corso dei mesi della guerriglia, avendo scoperto che la maggior parte dei ribelli erano originari della citt\u00e0 di J\u00e9r\u00e9mie, una roccaforte dell'opposizione, Duvalier scaten\u00f2 la sua ira sulla citt\u00e0. Il regime si rese colpevole dello sterminio di diverse famiglie, senza distinzione alcuna tra uomini, donne e bambini.\nRegime del terrore.\nNel suo paese Duvalier fece ricorso sia all'assassinio sia all'espulsione per liberarsi dei propri avversari politici. Si stima che le persone assassinate siano state pi\u00f9 di 30.000. Attacchi a Duvalier da parte dei militari furono trattati con particolare durezza; nel 1967 l'esplosione di alcune bombe nei pressi del palazzo presidenziale ebbe come conseguenza l'esecuzione di venti ufficiali della Guardia presidenziale.\nDuvalier si dimostr\u00f2 capace di praticare il terrore tra i propri sudditi servendosi della violenza, ma anche sfruttando la superstizione, attraverso l'uso distorto della cultura vud\u00f9. Il culto della personalit\u00e0 del Presidente Duvalier era arrivata al punto di metter in circolazione migliaia di volantini con l'immagine di Cristo che posava una mano sulla sua spalla, con la scritta \u00abIo l'ho scelto\u00bb; Papa Doc incoraggiava la devozione nei propri confronti e diffondeva ad arte racconti di oppositori trasformati in zombi.\nIl regime dittatoriale prosegu\u00ec ben oltre la sua morte, avvenuta il 21 aprile 1971, con la proclamazione del figlio diciannovenne Jean-Claude Duvalier, detto \"Baby Doc,\" come successore."}
{"id": "69556", "revid": "701660", "url": "https://it.wikipedia.org/wiki?curid=69556", "title": "Semiotica", "text": "La semiotica (dal termine greco \u03c3\u03b7\u03bc\u03b5\u1fd6\u03bf\u03bd \"semeion\", che significa \"segno\") \u00e8 la disciplina che studia i segni e il modo in cui questi abbiano un senso (significazione).\nIl segno \u00e8 in generale qualcosa che rinvia a qualcos'altro (per i filosofi medievali \"aliquid stat pro aliquo\"), e la semiotica \u00e8 la disciplina che studia i fenomeni di significazione. Per significazione s'intende ogni \"relazione\" che lega qualcosa di materialmente presente a qualcos'altro di assente (la luce rossa del semaforo significa \"stop\"). Ogni volta che si mette in pratica o si usa una relazione di significazione si attiva un \"processo\" di comunicazione (il semaforo \u00e8 rosso, quindi il \"segno\" della luce rossa accesa comunica all'autista di arrestare l'auto). Le relazioni di significazione definiscono il \"sistema\" che viene ad essere presupposto dai concreti processi di comunicazione.\nLe origini.\nLe riflessioni sul segno hanno una lunga tradizione che percorre l'intera storia della filosofia occidentale. Anche se per l'antichit\u00e0 non \u00e8 possibile parlare di vere e compiute teorie semiotiche, \u00e8 sempre possibile ricostruire una pi\u00f9 limitata storia delle teorie del segno. A grandi linee si pu\u00f2 dire che nella filosofia greca (Platone, Aristotele, Stoici, Epicurei) la teoria del segno linguistico era distinta dallo studio del segno logico, collegando la parola a un meccanismo di equivalenza (p = q), mentre il segno in generale era ritenuto fondato su un processo di inferenza (\u201cse p allora q, stante le condizioni x, y, z, n\u201d).\nSar\u00e0 con Agostino d'Ippona (354-430 d.C.) che anche la parola, o segno verbale, verr\u00e0 collocata all'interno di una pi\u00f9 generale teoria del segno, secondo una concezione di tipo inferenziale, come costante processo di rinvio (\u201cIl segno \u00e8 infatti una cosa che, oltre all'aspetto sensibile con cui si presenta, porta a pensare qualcosa di altro a partire da s\u00e9.\u201d). La riflessione sul segno trover\u00e0 interessanti spunti nelle prospettive filosofiche dell'empirismo inglese, in particolare con Francis Bacon (1561-1626) e John Locke (1632-1704). Molto importanti per la futura semiotica sono anche le riflessioni della scuola filosofica razionalista sia francese (Cartesio, 1596-1650) sia tedesca (Gottfried Wilhelm Leibniz, 1646-1716).\nLa semiotica nel XX secolo.\nL'inizio della semiotica contemporanea si identifica nelle opere e nelle riflessioni del filosofo statunitense Charles Sanders Peirce (1839-1914). Inizialmente con il termine semiotica si intendeva la prospettiva filosofica. Nell'uso successivo il termine semiotica \u00e8 venuto solitamente a identificare le riflessioni generali teoriche e di metodo riguardo alla disciplina (quella che Umberto Eco definisce la \"semiotica generale\").\nLa linea semiotico-filosofica derivata da Peirce e dalle teorie del filosofo pragmatista statunitense Charles William Morris (1901-1979) \u00e8 stata di riferimento fondamentale per la \"semiotica interpretativa\" di Umberto Eco (1932-2016) e per il lavoro del semiotico statunitense Thomas Albert Sebeok (1920-2001), ma anche per i pi\u00f9 recenti contatti tra la semiotica, la semantica e le scienze cognitive, nel lavoro dello stesso Eco e di Patrizia Violi.\nAnche se il concetto teorico portante della semiotica \u00e8 certamente quello di segno e della relativa relazione segnica o \"semiosi\", proprio perch\u00e9 la semiotica studia ogni fenomeno di significazione e di comunicazione si \u00e8 trovata ad affrontare un oggetto di analisi in realt\u00e0 pi\u00f9 complesso del semplice oggetto teorico \"segno\", vale a dire il \"testo\". Il concetto di testo (dal latino \"textum\", \"tessuto\", quindi metaforicamente \"trama del discorso\") pu\u00f2 essere limitato a identificare una serie di enunciati scritti autonomi e autosufficienti (questo secondo l'accezione della pragmatica linguistica). Nell'ambito semiotico la nozione di testo viene ampliata per identificare qualsiasi oggetto semiotico dotato di una particolare struttura e mirato a ottenere una particolare serie di scopi comunicativi. In questa accezione semiotica il testo non \u00e8 pi\u00f9 solo scritto, ma pu\u00f2 essere costituito da diverse sostanze dell'espressione o forme mediali (un testo visivo pu\u00f2 essere un dipinto cos\u00ec come un qualsiasi prodotto audiovisivo da un film fino a un videoclip).\nLe due visioni.\nTornando alla concezione del segno, Peirce e Saussure propongono due concezioni del segno \u2013 o meglio del rapporto di significazione \u2013 abbastanza differenti. Questo non significa che le due visioni siano mutuamente esclusive e non integrabili.\nSaussure nel \"Corso di linguistica generale\" del 1916 identificava la \"semiologia\" come \"la scienza che studia la vita dei segni nel quadro della vita sociale\". Questa definizione, come sottolinea Eco nel \"Trattato di semiotica generale\", ha contribuito allo sviluppo di una coscienza semiotica, anticipando e influenzando ogni successivo tentativo di inquadrare la disciplina. \u00c8 nota la concezione di \"segno\" per Saussure, ovvero il concetto di entit\u00e0 a due facce, significante e significato. La differenza tra questa definizione e quella di Peirce, secondo Eco, risiede nel fatto che se il segno per Saussure ha a che vedere con un artificio comunicativo tra soggetti umani, i tre protagonisti della semiosi perciana invece sono tre \"astratte entit\u00e0 semiotiche\" in un rapporto di dialogo che non prevede necessariamente una mente umana.\nLa definizione di relazione segnica o \"semiosi\" di Peirce avviene fra tre elementi: un \"Representamen\", la parte materiale del segno; un \"Oggetto\", il referente a cui il segno fa riferimento; e un \"Interpretante\", ci\u00f2 che deriva o viene generato dal segno. Il punto di partenza della semiosi di Peirce \u00e8 nella realt\u00e0 esterna (dove in Saussure il Referente aveva invece un ruolo solo accessorio nel definire la relazione tra il significante e il significato). L'Oggetto quale \u00e8 nella realt\u00e0 viene definito da Peirce \"Oggetto dinamico\". A partire dall'oggetto dinamico si definisce quello che Peirce chiama l'Oggetto Immediato che sembra corrispondere al significato di Saussure. Infatti l'oggetto immediato nasce dal 'ritagliare' o dal mettere in rilievo alcune delle caratteristiche dell'oggetto dinamico, quindi dell'oggetto reale. Questo vuole dire che l'oggetto immediato ci d\u00e0 dell'oggetto dinamico solo una prospettiva tra le tante possibili; nel segno quindi il representamen (significante) ritaglia o identifica attraverso l'oggetto immediato (significato) un particolare punto di vista sull'oggetto dinamico (referente).\nL'aspetto pi\u00f9 interessante del processo di semiosi come \u00e8 stato pensato da Peirce consiste nel concetto di \"interpretante\". L'interpretante di Peirce \u00e8 infatti un ulteriore segno che sorge dal rapporto tra il representamen e l'oggetto immediato; come dire che un segno genera un altro segno attraverso un processo di interpretazione. Tale processo di generazione di un interpretante da un segno, e poi di un altro segno-interpretante successivo e cos\u00ec via, identifica un processo potenzialmente interminabile detto di \"semiosi illimitata\". Quindi il concetto di segno o della semiosi in Peirce \u00e8 \"triadico\".\nIl concetto di interpretazione \u00e8 centrale nella prospettiva filosofica di Peirce e della sua concezione del pragmatismo. Peirce ritiene in sintesi che il processo cognitivo fondamentale nell'uomo sia il costante passaggio dalla condizione del \"dubbio\" a quello della \"credenza\"; o meglio, Peirce ritiene che il nostro rapporto con il mondo sia dettato dalla continua produzione di \"ipotesi\" riguardo al modo in cui possiamo superare una condizione di incertezza, o di dubbio cognitivo, e quindi riposare la nostra mente nella sicurezza della credenza. La credenza o \"abitudine\" (\"habit\" in inglese) pu\u00f2 essere assimilata a un modello mentale, uno stereotipo o una concezione culturale stabilita, che ci permette di affrontare la realt\u00e0 con un determinato successo. Quindi fondamentale per Peirce \u00e8 la nostra capacit\u00e0 di produrre ipotesi o \"abduzioni\" riguardo al modo in cui vanno, o si ritiene debbano andare, le cose. Questa centralit\u00e0 delle modalit\u00e0 di pensiero per ipotesi deriva a Peirce dalla sua formazione scientifica. Infatti \u00e8 la stessa logica del pensiero scientifico che prevede un costante e continuo processo di revisione e messa in discussione delle ipotesi di partenza di una teoria (il cosiddetto \"falsificazionismo\" di Karl Popper).\nLa semiotica interpretativa.\nLa prospettiva della semiotica estetologica o interpretativa di Umberto Eco muove dalla centralit\u00e0 del concetto di interpretazione formulato da Peirce in due direzioni: ridefinizione teorica ed epistemologica (conoscenza scientifica epistemologia) della semiotica; analisi della cultura e dei testi con particolare riferimento alla loro ricezione.\nEco \u00e8 stato tra i primi critici della prospettiva strutturale 'ortodossa', mettendo in discussione che un testo sia la manifestazione di strutture ontologiche, significative di per s\u00e9 e indipendentemente dalle letture che di esso si possano dare. Attaccher\u00e0 dunque l'idea l\u00e9vi-straussiana di considerare le 'strutture' che danno valore ai testi come entit\u00e0 realmente esistenti (strutturalismo ontologico), per attribuire a esse valore euristico e sempre provvisorio. Ha poi concretizzato le sue ricerche nella definizione di un paradigma teorico unificato per la semiotica nel \"Trattato di semiotica generale\" (1975). Ha cos\u00ec tentato l'innesto nella tradizione strutturalista (antipsicologista, non referenzialista) delle idee peirciane (generalit\u00e0 della nozione di segno, realismo semiotico). Ha insistito con l'analisi delle teorie semio-linguistiche giungendo alle fondamentali asserzioni sui limiti delle rappresentazioni semantiche. Ha poi indagato le relazioni tra semiotica e ricerche cognitive, recuperando molti problemi degli anni settanta e ottanta (iconismo, percezione e significato) e ponendoli in una luce nuova pi\u00f9 attenta agli sviluppi contemporanei della psicologia cognitivista.\nFondamentale in Eco \u00e8 quindi il problema dell'interpretazione (il che lega le sue riflessioni alla prospettiva pi\u00f9 generale dell'ermeneutica). Eco muove dall'idea che l'analisi delle strutture del testo coincida con la ricerca delle sue potenziali strategie interpretative. Eco definisce il testo \"una macchina pigra\" in quanto ritiene che il senso di un testo sia determinato solo in parte dalle strutture o dai percorsi di senso potenziali costruiti dall'emittente, ma che un ruolo fondamentale venga svolto dal fruitore del testo senza il cui intervento il senso resterebbe lettera muta. Quindi la costruzione del senso di un testo si gioca nel processo dialettico che si attiva tra le strutture retorico-testuali e le strategie di interpretazione del lettore (principio della cooperazione interpretativa nei testi narrativi, v. \"Lector in fabula\"). Legata alla questione dell'interpretazione testuale \u2013 una delle questioni centrali del lavoro di Eco \u2013 \u00e8 quella della individuazione dei limiti dell'interpretazione medesima. Fin dal 1962, in una fase pre-semiotica della sua ricerca, Eco si era occupato della questione della interpretazione dei testi; in \"Opera aperta\" veniva infatti elaborata un'estetica della ricezione testuale, in cui il ruolo del lettore era fortemente attivo e creativo nei confronti della definizione del senso del testo. In seguito Eco ha notevolmente ristretto la libert\u00e0 del lettore o fruitore del testo, prima con la teoria gi\u00e0 citata della cooperazione interpretativa tra testo e lettore, poi con una vera e propria definizione dei limiti dell'interpretazione. In sostanza, secondo Eco, si pu\u00f2 definire propriamente interpretazione di un testo solo quella lettura che sia giustificata e comprovata dalle strutture testuali medesime; ogni lettura del testo che vada oltre tale giustificazione testuale dovr\u00e0 essere definita un uso del testo medesimo e non avr\u00e0 l'obbligo di essere coerente con il testo da cui deriva.\nAltra questione centrale nella ricerca di Eco \u00e8 il problema del significato. In sostanza Eco ha proposto un modello semantico a istruzioni in formato di enciclopedia. La metafora dell'enciclopedia serve a Eco per evidenziare la differente struttura interna del modello di sapere da lui utilizzata che si definisce come una rete di unit\u00e0 culturali tra loro interconnesse. Il modello a enciclopedia viene contrapposto a pi\u00f9 rigidi modelli semantici a dizionario in cui ogni significato \u00e8 semplicemente definito da una serie di unit\u00e0 minime tra loro interdefinite e autosufficienti (semantica strutturale). Ma il funzionamento del processo cognitivo che porta all'identificazione del significato \u00e8 molto pi\u00f9 aperta ed \u00e8 legata all'attivazione di porzioni del sapere culturale complessivo in ragione delle esigenze contestuali. Il significato \u00e8 infatti determinato dall'uso di concetti legati alla nostra generale esperienza o conoscenza del mondo, a stereotipi e strutture culturalmente predefinite che abbiamo appreso nel tempo e/o da altri testi (competenza intertestuale). La nozione di enciclopedia \u00e8 quindi un postulato semiotico o ipotesi regolativa che non pu\u00f2 essere descritta nella sua totalit\u00e0, ma che pu\u00f2 rendere ragione dei meccanismi di costruzione e negoziazione del senso nei diversi contesti comunicativi. Su questa concezione si basa anche la pi\u00f9 recente produzione di Eco. In \"Kant e l'ornitorinco\" Eco cerca di individuare i processi cognitivi che stanno alle spalle della negoziazione culturale del senso. Secondo Eco posti di fronte a un nuovo fenomeno, attraverso un meccanismo di inferenza percettiva, noi ci costruiamo dei tipi cognitivi \u2013 \"privati\" o individuali \u2013 mentre sul piano dell'accordo comunicativo, quindi sul versante intersoggettivo e culturale, ci troviamo di fronte alla elaborazione di quello che Eco chiama contenuto nucleare, costituito dall'insieme delle diverse interpretazioni e concezioni dell'oggetto in uso. A queste competenze si pu\u00f2 poi aggiungere una conoscenza pi\u00f9 specifica e \"professionale\" propria solo di alcuni soggetti che Eco chiama contenuto molare.\nLa semiotica generativa.\nPartendo da diversi presupposti la semiotica strutturale e generativa assume anche una diversa prospettiva riguardo al modo in cui si deve intendere la stessa analisi semiotica. Algirdas Julien Greimas ha definito un modello di analisi semiotica adattabile ai pi\u00f9 svariati oggetti di ricerca. Prima di tutto secondo Greimas la \"narrativit\u00e0\" deve essere ritenuta il modello generale di organizzazione di ogni testo. Questo significa che ogni testo contiene al proprio interno una struttura basata su di uno sviluppo narrativo anche solo potenziale. In questa prospettiva al centro dell'attenzione dell'analisi non \u00e8 pi\u00f9 quindi il processo di interpretazione e i suoi meccanismi, ma la narrativit\u00e0 e le sue strutture all'interno del testo.\nGreimas parte da un \"modello stratificato\" del testo e delle sue strutture che deve rendere ragione a ogni livello dei suoi meccanismi di senso. Da questa concezione deriva la definizione di semiotica strutturale e generativa; infatti la struttura del testo viene intesa come costruita secondo piani tra loro collegati da un meccanismo di \"espansione\" da un livello inferiore pi\u00f9 analitico e astratto verso livelli sempre pi\u00f9 concreti e articolati. Da sottolineare il fatto che la generativit\u00e0 di tale percorso di strutturazione del testo non va assolutamente intesa in senso genetico: non si vuole dire che esistevano prima, nella mente del supposto autore, delle strutture astratte e semplici del senso, quasi un nucleo primario del testo, e che da queste si sia generato per espansione il testo di superficie, ma semplicemente che dal punto di vista dell'analisi le strutture di base o \"profonde\" devono essere la giustificazione della coerenza e della coesione delle strutture di superficie.\nL'ipotesi \u00e8 quindi che il senso si generi a partire da opposizioni semplici, astratte e \"profonde\", e che queste possano essere ritenute il fondamento delle strutture di \"superficie\" del testo da noi di fatto fruibile. Il modello di Greimas prevede quindi l'ipotesi di un modello generativo costituito da due fondamentali dimensioni di base, una sintattica e l'altra semantica, la prima che regola gli aspetti di costruzione formale del senso del testo e l'altra i suoi aspetti di contenuto. La vera e propria stratificazione in livelli \u00e8 invece poi basata sulla presenza di strutture profonde dette \"semio-narrative\" e di strutture pi\u00f9 superficiali dette \"discorsive\".\nImportante nella costruzione del modello greimasiano \u00e8 stato il riferimento all'opera dell'etnografo russo Vladimir Jakovlevic Propp \"Morfologia della fiaba\" pubblicato nel 1928. Propp, analizzando un corpus limitato di fiabe di magia russe aveva individuato una struttura ricorrente di trentuno funzioni narrative presenti in tutte le fiabe con varianti relative. Aveva inoltre individuato il ricorrere di sette \"sfere d'azione\" che caratterizzavano i ruoli di alcuni personaggi nelle fiabe in analisi. Dalle sfere d'azione Greimas elabora un modello pi\u00f9 astratto delle funzioni svolte dai personaggi potenzialmente adattabile a ogni forma di narrazione. Chiama queste funzioni \"attanti\" e le identifica in tre coppie essenziali: soggetto/oggetto; destinante/destinatario; aiutante/opponente.\nIn sostanza, la teoria semiotica elaborata da Greimas ha l'intenzione di rendere conto di una semantica e di una grammatica che possano essere definite fondamentali. Cos\u00ec come i metalinguaggi, Greimas concepisce un sistema semiotico organizzato per livelli di profondit\u00e0 progressivi. Il passaggio da un livello all'altro avviene secondo la generativit\u00e0: gli elementi pi\u00f9 profondi generano gli elementi pi\u00f9 superficiali ricorrendo a regole di conversione. Le strutture semio-narrative costituiscono il livello pi\u00f9 profondo e dunque accolgono il livello elementare della significazione in cui si descrivono tutte le possibili articolazioni semantiche.\nIn ogni testo \u00e8 quindi possibile individuare la figura di un Soggetto che intende conseguire un Oggetto di valore. Evidentemente nel racconto pu\u00f2 presentarsi la figura di un Anti-soggetto che svolge un programma narrativo uguale ma contrario rispetto a quello del Soggetto per conseguire il medesimo Oggetto di valore. La valorizzazione dell'oggetto avviene attraverso l'intervento di un'ulteriore figura attanziale che \u00e8 quella del Destinante che propone la motivazione all'azione del Soggetto; il Destinatario sar\u00e0 poi la figura attanziale che sancisce il successo o l'insuccesso dell'azione dell'eroe-Soggetto. In questo meccanismo astratto si inseriscono le due figure attanziali dell'Aiutante che appoggia il Soggetto nel raggiungere il proprio obiettivo e dell'Opponente che cerca di inibire l'azione del Soggetto.\nQuesta vera e propria sintassi narrativa \u00e8 completata dalla suddivisione del racconto in quattro momenti fondamentali: lo \"Schema narrativo canonico\" \u00e8 diviso in quattro momenti essenziali: la \"manipolazione\", in cui il Destinante investe il Soggetto di un compito; la competenza in cui il Soggetto assorbe le informazioni fondamentali per conseguire lo scopo; la performanza in cui il Soggetto di fatto agisce per conseguire il proprio Oggetto; e la sanzione in cui il Destinatario riconosce il successo o l'insuccesso del Soggetto.\nUn ulteriore aspetto fondamentale del modello greimasiano deriva dagli studi da lui compiuti di semantica strutturale. Il tentativo di individuare un modello astratto della costruzione del significato di singoli lessemi attraverso la loro scomposizione in tratti elementari e primitivi (come era riuscita a fare la fonetica per il piano dell'espressione) ha portato Greimas a individuare anche all'interno di ogni testo un nucleo semantico fondamentale scomponibile in elementi in opposizione. Il concetto stesso di categoria semantica di Greimas \u00e8 fondato sull'idea che si tratti sempre di una categoria oppositiva: il bianco senza il nero non \u00e8 in s\u00e9 dotato di senso. Ogni categoria semantica per essere esplorata e analizzata nei singoli contesti deve quindi essere pensata come una categoria oppositiva: ad esempio il maschile si oppone al femminile (contrari), allo stesso tempo si trova in relazione di contraddittoriet\u00e0 con il non-maschile (contraddittori), e di complementarit\u00e0 con il non-femminile (complementari). In sostanza ogni categoria semantica pu\u00f2 essere rappresentata attraverso il modello grafico di un quadrato: il quadrato semiotico (derivato dal quadrato logico aristotelico o di Psello). Le relazioni tra i quattro vertici del quadrato definiscono poi i termini complessi: ad esempio se uomo e donna si collocano ai vertici rispettivi del maschile e del femminile, ci\u00f2 che \u00e8 maschile e femminile (l'asse dei contrari) allo stesso tempo definisce l'ermafroditismo; mentre sull'asse corrispondente dei sub-contrari del non-femminile e del non-maschile si trova la non-sessualit\u00e0 dell'angelo.\nLa sociosemiotica.\nLa cosiddetta \"sociosemiotica\" negli ultimi anni ha reso sempre pi\u00f9 rilevante l'attenzione della disciplina nei confronti delle significazioni sociali. La sociosemiotica si interessa alla dimensione sociale della discorsivit\u00e0, vale a dire che intende partire dai testi e dalle loro strutture interne per individuarne le implicazioni sociali. Precursore in questa direzione \u00e8 stato il semiologo francese Roland Barthes che per primo si era interessato ai discorsi sociali che venivano veicolati dai media di massa. \nL'idea che la societ\u00e0 si rifletta nei testi, quasi osservandosi allo specchio, \u00e8 uno dei concetti fondamentali di tale prospettiva (Eric Landowski). Cos\u00ec come il fatto che gli stessi testi o discorsi mediali siano spesso una sorta di terreno di incontro e/o di scontro al cui interno diversi soggetti sociali costruiscono i propri simulacri o \"avatar\" testuali. Lo studioso che si occupa di \"sociosemiotica\" ha a che fare con il costante ri-orientamento della disciplina in funzione del mutamento sociale. I modelli utilizzati da Eric Landowski possiedono infatti un carattere relazionale e dinamico in quanto oltre alla trasformazione della scena sociale il senso \u00e8 prodotto e dunque pu\u00f2 essere colto a livello interattanziale. Da un lato quindi deve essere posta attenzione al contesto: manipolazioni, strategie, atteggiamenti, negoziazioni, ecc.; dall'altro allo spazio cognitivo in cui anteriormente si vanno a progettare le mosse e le contro-mosse cui seguiranno i comportamenti sociali. Possiamo quindi ritenere che esista una sorta di \"sistema dei discorsi sociali\" che permette la circolazione dei testi e dei discorsi nell'universo semiotico in cui viviamo (la \"semiosfera\" di Juri Lotman 1922-1993). Quindi negli ultimi anni la semiotica si \u00e8 sempre pi\u00f9 occupata di analizzare diversi tipi di discorso sociale e mediale (giornalistico, scientifico, pubblicitario, religioso, economico, ecc.). In tale contesto va ricordato il lavoro fondamentale del francese Jean Marie Floch in particolare nel settore dell'analisi del discorso pubblicitario, del marketing, e della semiotica degli spazi e del design.\nLe aree di ricerca.\nA seguire viene fornito un elenco, sotto forma di una mappatura \"in fieri\" (quindi mai esaustiva e solo indicativa) di alcune aree di ricerca e sviluppo della riflessione semiotica collegate ai nomi di studiosi il cui contributo possa essere ritenuto rilevante per comprendere la disciplina:"}
{"id": "69557", "revid": "123438398", "url": "https://it.wikipedia.org/wiki?curid=69557", "title": "Arco (arma)", "text": "L'arco \u00e8 un'arma da lancio e un attrezzo sportivo.\nUn arco \u00e8 costituito da un elemento flessibile le cui estremit\u00e0 sono collegate da una corda tesa che ha la funzione di imprimere il movimento ad un proiettile, chiamato freccia. Utilizzato come arma da caccia e da battaglia soprattutto nell'antichit\u00e0, oggi viene utilizzato principalmente come attrezzo sportivo nella pratica del tiro con l'arco, nelle categorie di: tiro alla targa, tiro 3D e tiro dalla lunga distanza.\nSi ritiene che l'invenzione dell'arco risalga al paleolitico superiore.\nPrincipio di funzionamento.\nL'azione dell'arco avviene come segue:\nElementi dell'arco moderno.\nGli archi moderni sono costituiti dai seguenti elementi:\nSul riser troviamo:\nClassificazione.\nGli archi si possono distinguere nelle seguenti categorie, in base alla forma e al particolare tipo di funzionamento che li costituiscono:\nMateriali.\nIl legno pi\u00f9 apprezzato per la produzione di archi, in particolare in Inghilterra, era quello di tasso in ragione della sua grande resistenza alla trazione e alla compressione unita a notevole elasticit\u00e0 e durevolezza. I tre quarti degli archi recuperati dal relitto della Mary Rose sono realizzati con questo tipo di legno. Altre tipologie di legno adatte alla costruzione di archi sono olmo, frassino, nocciolo e maggiociondolo. Le corde erano realizzate in fibre naturali come lino, tendini d'animale, crine di cavallo e persino capelli di donna.\nOggi si utilizzano materiali metallici per le parti statiche (alluminio forgiato/fresato) in abbinamento a materiali sintetici/polimerici tra cui fibra di vetro e fibra di carbonio per le parti flettenti.\nLe corde moderne sono invece realizzate in dacron fino ad arrivare al Fast Flight che ha una resistenza e rigidit\u00e0 superiore ai cavi d'acciaio.\nTradizioni e innovazioni.\nGli archi sono costruiti in modo diverso per cultura o zona. Oltre al tradizionale arco corto di legno attribuito ai greci, esistono i famosi archi lunghi chiamati Longbow in dotazione degli arcieri gallesi prima e inglesi poi.\nL'arco riveste una particolare importanza nella storia della Mongolia. L'esercito di Gengis Khan era formato principalmente da guerrieri armati di arco mongolo che combattevano a cavallo. Le tattiche e le formazioni dell'esercito mongolo dell'epoca si basavano proprio su questo stile di combattimento, ed \u00e8 anche grazie all'arco mongolo che Gengis Khan fond\u00f2 l'Impero Mongolo, passando alla storia come uno dei pi\u00f9 grandi condottieri di tutti i tempi.\nNella cultura Giapponese, l'uso dell'arco \"yumi\" \u00e8 anche un esercizio di meditazione e viene insegnato in scuole \"Dojo\" con il nome di \"Kyudo\" (via dell'arco).\nIn Ungheria continua ancora la leggenda degli Unni, arcieri a cavallo, famosi per l'ineguagliabile destrezza e rapidit\u00e0 di esecuzione tanto da essere giunti a riuscire a scagliare 12 frecce in 17 secondi a bersagli in movimento (record del mondo detenuto da Lajos Kassai).\nDi ultima progettazione l'Arco compound che sfrutta un sistema di leve ad eccentrici che ottimizza la curva di trazione.\nL'arco nel diritto.\nSecondo la legislazione italiana \u00e8 considerato un \"attrezzo sportivo\" per cui il suo acquisto, detenzione e porto giustificato\nnon sono vincolati da nessun obbligo di licenza; l'uso che se ne fa deve essere collegato all'attivit\u00e0 sportiva connessa, per non incorrere nella sanzione penale di uso di arma impropria.\nL'uso venatorio \u00e8 appositamente regolamentato da una norma che ne stabilisce l'utilizzo ma solo da parte di persone che siano in possesso dei requisiti per praticare la caccia. \nIn alcuni paesi scandinavi questo oggetto \u00e8 considerato un'arma, quindi detenibile ed usabile previo porto, rilasciato dalle autorit\u00e0 competenti."}
{"id": "69558", "revid": "123201756", "url": "https://it.wikipedia.org/wiki?curid=69558", "title": "Fra Carnevale", "text": "Biografia.\nLa sintetica voce che la Enciclopedia Italiana (Treccani) dedicava nel 1931 a Fra Carnevale iniziava con la laconica affermazione:\nEvidente \u00e8 il riferimento dell'autore della voce alle vicende attributive della \"Pala di Montefeltro\" entrata nel 1811 alla Pinacoteca di Brera come opera di Fra Carnevale e poi riconosciuta come uno dei capolavori di Piero della Francesca.\nNonostante i faticosi progressi compiuti dagli storici dell'arte per far luce su una figura di notevole rilievo nello sviluppo dell'arte rinascimentale presso la corte urbinate, tuttavia rimangono questioni ed enigmi.\nTra il 1445 ed il 1446, il pittore di Urbino \u00e8 attestato a Firenze presso l'importante bottega di Fra Filippo Lippi, forse inviato dallo stesso Federico da Montefeltro per assorbire le novit\u00e0 del Rinascimento fiorentino. Sono questi non gi\u00e0 gli anni del suo apprendistato (che si vuole avvenuto nella citt\u00e0 natale sotto la guida di un buon pittore tardo gotico, quale il ferrarese Antonio Alberti), ma della sua vera maturazione artistica. Oltre agli insegnamenti di Filippo Lippi, egli dovette cogliere, nel crogiolo artistico fiorentino, anche le suggestioni prospettico-spaziali derivanti da Brunelleschi, Donatello e Leon Battista Alberti. Particolarmente rilevante dovette anche essere l'incontro con Domenico Veneziano, da cui mutu\u00f2 l'attenzione naturalistica di stampo fiammingo verso i particolari, la predilezione per gli ampi scorci scenografici e per i colori chiari e tersi. A Firenze fece probabilmente da tramite per l'invio dei primi architetti rinascimentali a Urbino, fra cui Maso di Bartolomeo, gi\u00e0 dal 1449.\nTornato ad Urbino, il suo percorso artistico dovette sovrapporsi a quello religioso, stante il fatto che nel 1449 egli risulta aver gi\u00e0 preso i voti nell'Ordine dei Domenicani presso il convento di San Domenico ed assunto il nome di Fra Carnevale.\nA lui fa cenno il Vasari nelle sue \"Vite\" quando, parlando di Bramante, afferma che il padre lo indirizz\u00f2 all'arte della pittura \"\u00abnella quale studi\u00f2 egli molto le cose di fra' Bartolomeo, altrimenti fra' Carnovale da Urbino, che fece la tavola di Santa Maria della Bella in Urbino\u00bb\".\nSe Fra Carnevale fu architetto, In tal senso vanno intese le notizie che lo danno nel 1449 e nel 1451 impegnato nella costruzione del portale di San Domenico, e poi, nel 1455, coinvolto nella realizzazione del duomo.\nPresso la corte colta e raffinata di Federico da Montefeltro, la vita di Fra Carnevale dovette sicuramente incrociarsi con quella di Piero della Francesca, per quanto non si abbiamo precise informazioni sul loro rapporto.\nNel 1466 ricevette la commessa per la realizzazione di una tavola destinata alla chiesa di Santa Maria della Bella, sempre ad Urbino.\nNella parte finale della sua vita l'impegno religioso prevalse verosimilmente su quello artistico. Mor\u00ec nel 1486, lasciando disposizioni testamentarie a favore del suo convento e dell'insegnamento alla predicazione.\nOpere.\nI progressi compiuti dalla critica artistica hanno reso obsoleta l'affermazione sull'assenza di opere certe. Un'importante mostra dedicata a Fra Carnevale, aperta alla Pinacoteca di Brera nell'ottobre del 2004 e replicatasi al Metropolitan Museum of Art di New York, ha consentito di presentare un catalogo aggiornato (anche se ancora discusso) dei dipinti del pittore urbinate.\nL'elenco seguente si limita alle opere attribuite o \u201crestituite\u201d con \u201ccertezza\u201d (per quanto valido possa essere questo termine in un campo in cui \u00e8 d'obbligo il ricorso al \"paradigma indiziario\") a Fra Carnevale dalla mostra di Brera.\nLe due opere note come Tavole Barberini lasciarono l'Italia nel 1935 alla volta degli Stati Uniti d'America. Esse furono precocemente identificate con la tavola, o meglio con il polittico, della chiesa di Santa Maria della Bella di cui parla il Vasari. Di diverso avviso \u2013 sia sulla identificazione, sia sull'autore - fu invece Federico Zeri che, nell'incertezza attributiva, preferiva \u2013 in un saggio del 1961 - riferirsi all'autore come al \u201cMaestro delle Tavole Barberini\u201d (appellativo che ancora compare nella edizione aggiornata al 2002 dell'enciclopedia Le Garzantine dedicata all'Arte). Si tratta di due tavole piene di fascino che \u2013 a dispetto della intitolazione a soggetti religiosi \u2013 ci mostrano una luminosa raffigurazione di ardite architetture rinascimentali con decorazioni all'antica (nelle quali \u00e8 pienamente visibile la lezione di Leon Battista Alberti), popolate da una molteplicit\u00e0 di personaggi di eleganza cortigiana che molto concedono al gusto fiammingo dei particolari e alle reminiscenze della prima formazione tardo gotica dell'artista.\nNel catalogo dei dipinti certi di Fra Carnevale si \u00e8 pi\u00f9 volte fatto il nome della celebre \"Citt\u00e0 Ideale\" conservata a Urbino nella Galleria Nazionale delle Marche. Il pannello, un omaggio all'architettura e all'arte della prospettiva che \u00e8 stato assunto a manifesto dei valori della armonia e della bellezza propri della citt\u00e0 ideale dell'Umanesimo, era ancora recentemente ritenuto di Piero della Francesca o di Leon Battista Alberti, ma oggi pare doversi \u201crestituire\u201d a Fra Carnevale, sia pur in forma dubitativa rispetto ad una seconda ipotesi in favore di Luciano Laurana, l'architetto incaricato della realizzazione della parte alta del Palazzo ducale di Urbino."}
{"id": "69561", "revid": "363629", "url": "https://it.wikipedia.org/wiki?curid=69561", "title": "Computer palmare", "text": "Un computer palmare (detto anche palmare), spesso indicato in lingua inglese con la sigla PDA (Personal Digital Assistant), o con l'ormai desueto termine palmtop, \u00e8 un computer di dimensioni contenute, tali da essere portato sul palmo di una mano (da cui il nome), dotato di uno schermo tattile.\nOriginariamente concepito come agenda elettronica (in inglese \"electronic organizer\"), o sistema non particolarmente evoluto dotato di un orologio, di una calcolatrice, di un calendario, di una rubrica dei contatti, di una lista di impegni/attivit\u00e0 e della possibilit\u00e0 di memorizzare note e appunti, anche vocali (\"personal information manager\"), \u00e8 stato prodotto inizialmente da Psion nel 1986 con il suo Organizer II, un vero minicomputer completo da portare in palmo di mano, e si \u00e8, nel corso degli anni, arricchito di funzioni sempre pi\u00f9 avanzate.\nCon gli anni 2000 i palmari sono stati soppiantati definitivamente dagli smartphone, dispositivi che hanno tutte le funzioni di un palmare e molte altre, ed in pi\u00f9 la connessione ad internet.\nOrigini.\nIl primo PDA \u00e8 stato messo in commercio nel 1986 da Psion con il suo Organizer II. Seguito da Psion Serie 3 nel 1991, che ha cominciato ad assomigliare allo stile PDA pi\u00f9 familiare, con tanto di tastiera completa.\nIl termine \"PDA\" fu usato il 7 gennaio 1992 dall'allora CEO della Apple John Sculley in una conferenza stampa tenuta in occasione della mostra informatica Consumer Electronics Show di Las Vegas, Nevada, riferendosi al \"MessagePad\" prodotto per la prima volta nel 1993. Nel 1994 IBM ha introdotto il primo palmare con funzionalit\u00e0 complete di telefonia mobile, IBM Simon, che pu\u00f2 anche essere considerato il primo smartphone. Poi, nel 1996, Nokia ha presentato un palmare con funzionalit\u00e0 complete di telefonia mobile, il 9000 Communicator, che divenne il PDA pi\u00f9 venduto al mondo. Il Communicator ha generato una nuova categoria di palmari: il \"telefono PDA\", ora chiamato \"smartphone\".\nUn altro concorrente entrato in questo mercato \u00e8 stato Palm, con una linea di prodotti palmari che ha avuto inizio nel marzo 1996. Nel 1997 anche Texas Instruments present\u00f2 il proprio PDA: Avigo 10. Oggi, quasi tutti i PDA sono degli smartphone, difatti sono oltre 150 milioni gli smartphone venduti ogni anno, mentre i PDA \"stand-alone\" senza funzionalit\u00e0 del telefono cellulare solo circa 3 milioni di unit\u00e0 vendute all'anno.\nNota inserita successivamente per dare un'idea delle dimensioni del fenomeno: Nel 2018 sono stati venduti complessivamente 1,44 miliardi di smartphone.\nCaratteristiche.\nNormalmente questi dispositivi sono dotati della capacit\u00e0 di collegarsi e sincronizzare dati con i personal computer, sia con un collegamento a infrarossi che con una connessione seriale, USB o Bluetooth.\nInoltre spesso \u00e8 possibile caricare programmi appositamente sviluppati che permettono di aggiungervi le pi\u00f9 diverse funzionalit\u00e0: fogli elettronici, calcolatrici scientifiche, client di posta elettronica, MP3 e video player, giochi, ecc. Infine alcuni palmari integrano o possono collegarsi a dispositivi esterni (telefono cellulare, GPS) aumentandone le possibilit\u00e0 d'uso. Bluetooth \u00e8 una tecnologia sviluppata in questo senso. Ultimamente i palmari stanno diventando sempre pi\u00f9 potenti e accessoriati e alcuni modelli integrano in s\u00e9 direttamente la connettivit\u00e0 telefonica GSM/GPRS/EDGE/UMTS/HSDPA e quindi sono anche in grado di funzionare da telefono cellulare in modo autonomo.\nIl maggiore limite che si riscontra, finora, \u00e8 quello della memoria disponibile, che raramente supera i , pur essendo estendibile in modo limitato con memory card. Per ovviare a questo inconveniente alcuni produttori hanno lanciato sul mercato dei dispositivi dotati di un hard disk interno (la cui capacit\u00e0 varia dai 2 GB agli 8 GB).\nL'utilit\u00e0 di un palmare appare evidente: \u00e8 possibile portarlo sempre con s\u00e9 (molto pi\u00f9 facilmente di un computer portatile) e quindi di essere sempre in grado di lavorare dovunque ci si trovi, la funzione di navigatore satellitare grazie al GPS consente di risparmiare cifre consistenti che si spenderebbero per un equivalente integrato nell'auto, ed infine \u00e8 anche uno strumento di intrattenimento al livello di una console portatile come il Game Boy Advance o di un mini-Divx player (pur con i limiti di spazio).\nAnalogie e differenze rispetto ad un PC.\nLe differenze pi\u00f9 macroscopiche rispetto ai personal computer riguardano la dimensione e il peso (un palmare ha in media una grandezza 120\u00d780\u00d717 mm, e pesa intorno ai 180 grammi). Queste caratteristiche influenzano l'estetica e la portabilit\u00e0, ma allo stesso tempo hanno un ruolo significativo nella realizzazione di applicativi per questi dispositivi. Infatti i programmi che usiamo sui normali PC sono studiati per degli schermi con risoluzione di 800\u00d7600 o 1024\u00d7768, mentre i palmari pi\u00f9 recenti arrivano al massimo a 640\u00d7480, di conseguenza le applicazioni per palmari devono essere appositamente studiate e progettate per tali dispositivi.\nAnche l'hardware dei palmari presenta delle differenze rispetto a quello dei PC. Innanzi tutto i palmari non dispongono di Hard Disk (tranne alcuni Palm), ma memorizzano le informazioni permanenti sulla ROM, o sulle schede di memoria (solitamente SD o CF). I palmari, fatta eccezione di quelli pi\u00f9 recenti, non dispongono di porte USB, quindi per collegare delle periferiche (come una tastiera o un modulo GPS) si ricorre allo slot CF, o alla connessione Bluetooth.\nI palmari utilizzano sistemi operativi e programmi specifici, realizzati apposta per essi, non quelli realizzati per i PC.\nNavigare con il palmare.\nLa maggior parte dei computer palmari dispone di una connessione wireless e di un browser. Questo significa che \u00e8 possibile visitare i siti internet, ma anche in questo caso le dimensioni ridotte del palmare provocano dei fastidi. Infatti anche i siti internet vengono studiati per essere visionati con una risoluzione minima di 800\u00d7600 pixel, che non \u00e8 adatta allo schermo dei palmari. Alcune pagine web, nonostante i sistemi di riduzione dei pocket-browser, risultano quindi difficilmente leggibili. Per ovviare a questo problema molti portali offrono una versione creata appositamente per essere adatta alla visualizzazione su palmare.\nSistemi operativi per palmari.\nUn sistema operativo \u00e8 il programma sempre in esecuzione sul PC in grado di gestire la memoria, l'accesso da parte degli utenti e i processi e la comunicazione con le periferiche. Esegue i programmi operando anche come intermediario fra hardware e software.\nI pi\u00f9 diffusi sistemi operativi per computer palmari sono:"}
{"id": "69562", "revid": "125727379", "url": "https://it.wikipedia.org/wiki?curid=69562", "title": "Mr. Bean", "text": "Mr. Bean \u00e8 un personaggio immaginario interpretato dall'attore britannico Rowan Atkinson, creato dallo stesso Atkinson insieme a Richard Curtis e Robin Driscoll. Nato come personaggio cabarettistico degli anni ottanta, Mr. Bean diviene in seguito protagonista di una serie televisiva omonima (1990-1995) trasmessa in oltre 200 paesi, di una serie televisiva animata (2002-2019) e di due film, \"Mr. Bean - L'ultima catastrofe\" (1997) e \"Mr. Bean's Holiday\" (2007).\nOrigine del personaggio.\nIl personaggio di Mr. Bean viene sviluppato da Rowan Atkinson durante gli studi per conseguire la laurea magistrale in ingegneria elettrica presso il Queen's College di Oxford. Un personaggio molto simile, chiamato Robert Box, viene impersonato da Atkinson nella sitcom del 1979 della ITV \"Canned Laughter\", dalle caratteristiche simili al film del 1997 \"Mr. Bean - L'ultima catastrofe\". Il personaggio appare in uno sketch al Fringe Festival di Edimburgo nei primi anni ottanta.\nNel 1987 si ha una delle prime apparizioni di Mr. Bean, all'interno del \"Just For Laughs\" festival di Montr\u00e9al. Quando gli organizzatori del festival inserirono Atkinson nel programma del festival, questi insistette per apparire nel programma in lingua francese, anzich\u00e9 in quello in lingua inglese, poich\u00e9 il suo sketch non presentava dialoghi di alcun genere, in modo da poter osservare la reazione di un pubblico che non parlava inglese ad un personaggio muto.\nIl nome del personaggio non venne deciso finch\u00e9 il primo programma non venne prodotto, e ci fu una scelta tra altri nomi \"vegetali\" (\"Mr. Bean\" in inglese significa \"signor fagiolo\") quale ad esempio \"Mr. Cauliflower\" (\"signor cavolfiore\"). Con questo Atkinson intendeva citare il personaggio di Monsieur Hulot, creato dall'attore e regista francese Jacques Tati.\nStilisticamente \"Mr. Bean\" \u00e8 molto simile ai personaggi dei primi film comici muti, che infatti si basavano esclusivamente su un tipo di commedia \"fisica\", con Mr. Bean che esegue azioni divertenti e non parla praticamente mai, al contrario degli altri show televisivi coevi. Questo ha reso la serie molto economica da distribuire e vendere in tutto il mondo, in quanto non richiede significative modifiche ai dialoghi e doppiaggi in altre lingue.\nNel novembre del 2012 Atkinson ha dichiarato al \"Daily Telegraph\" di voler far andare in pensione il personaggio, affermando che \"l'infantilismo di un cinquantenne diventa un po' triste\", ufficializzando la cosa nel 2021. L'attore, tuttavia, continuer\u00e0 a doppiare la versione animata di Mr. Bean nell'omonima serie televisiva.\nCaratteristiche.\nMr. Bean \u00e8 un signore che indossa un abito sempre uguale in ogni puntata (giacca di tweed marrone, camicia bianca, cravatta rossa e pantaloni marrone scuro), non si sa se abbia un nome di battesimo e quale esso sia, guida un'auto utilitaria (una Mini verde) e ha un orsacchiotto di \"peluche\" di nome Teddy come migliore amico; vive solo da sempre, ma talvolta frequenta, con esiti spesso disastrosi, una ragazza di nome Irma Gobb e due amici di nome Rupert e Hubert.\nDi fatto non si conosce se abbia un lavoro: in nessun episodio infatti compare in un ambiente lavorativo come impiegato, ma sempre come cliente o paziente, eccezion fatta per la terza parte dell'episodio \"The Return of Mr. Bean\", nella quale lo si vede attendere l'arrivo della Regina Elisabetta come parte del personale di un albergo di lusso, e il film \"Mr. Bean - L'ultima catastrofe\", in cui \u00e8 il custode fannullone della British National Gallery.\n\u00c8 molto competitivo e diversi episodi delle serie su di lui sono incentrati sul suo interpretare come sfida un normale gesto altrui, il che lo induce comicamente a impegnarsi nel vincere la sfida da lui stesso proclamata contro altri o contro s\u00e9 stesso: esempi possono essere la 'sfida delle penne' nel primo episodio \"Mr. Bean\" o la sfida a chi mangia di pi\u00f9 a pranzo nell'episodio \"Mr. Bean in Room 426\".\nUn'altra peculiarit\u00e0 caratteriale \u00e8 un grande senso del pudore e della vergogna; una sua tipica scenetta \u00e8 vergognarsi di compiere azioni normalissime e di ricorrere a stratagemmi astrusi per farle senza farsi notare, anche se ci\u00f2 che deve fare consiste solo nel mangiare una caramella, come nell'episodio \"Mr. Bean\".\nCome un bambino, Mr. Bean \u00e8 completamente amorale: in nome del proprio interesse, o anche solo per divertirsi, non esita a compiere azioni abiette nei confronti di altre persone, sempre con l'inconsapevolezza di star facendo qualcosa di male: nell'episodio \"Goodnight Mr. Bean\" giunge perfino a prendere in giro una donna paralizzata in carrozzina e a rubarle il numero di chiamata perch\u00e9 inferiore al suo.\nNella sigla di apertura della serie Mr. Bean si schianta al suolo cadendo dall'alto all'interno di un cono di luce verticale, mentre un coro di voci bianche canta in latino \"Ecce homo qui est faba\" (\"Ecco l'uomo che \u00e8 un fagiolo\", opera del compositore Howard Goodall e registrata dal Southwark Cathedral Choir nel 1990). Lo stesso coro declama sulla sigla intermedia \"Finis partis primae\" per \"End of part one\" e \"Pars secunda\" per \"Part two\".\nL'ingresso in scena come se fosse stato lanciato da un'astronave ha indotto alcuni ammiratori a ipotizzare che Mr. Bean sia in realt\u00e0 un alieno dalle sembianze umane, oppure un essere umano rapito da alieni che lo hanno rimandato sulla Terra dopo aver condotto su di lui degli esperimenti; il che spiegherebbe il motivo della sua stravaganza o il fatto che Mr. Bean possieda un appartamento e le sembianze di un uomo ma, dopo essere stato espulso dall'astronave, risulti piuttosto diverso da una qualunque persona normale, non parlando molto e non capendo spesso e volentieri atteggiamenti e situazioni tipicamente umani, ma mantenendo comunque una piuttosto elevata intelligenza e ingegnosit\u00e0. Se non che, a esclusione della sigla, negli episodi della serie televisiva originale non vi \u00e8 alcun riferimento in tal senso; ma nella serie animata, nell'episodio \"Double Trouble\", Mr. Bean sale a bordo di un'astronave aliena e scopre di essere lui stesso un alieno, dato che l'equipaggio \u00e8 formato di esseri del tutto identici a lui, ognuno dei quali, come lui, possiede un proprio orsacchiotto di peluche personale.\nMr. Bean non viene nemmeno doppiato nelle lingue diverse dall'inglese, dato che le sue battute sono quasi nulle all'interno degli episodi e la sua vena comica si fonda sulla fisicit\u00e0 e sulle situazioni paradossali in cui incorre.\nUn'altra peculiarit\u00e0 di Mr. Bean sta infatti nelle sue risicate presentazioni:\nAltri personaggi e accessori.\nLa Mini.\nL'auto che Mr. Bean possiede e guida in tutti gli episodi \u00e8 una (British Leyland) Mini 1000 (MkIV) del 1977, con targa SLW287R. L'auto presenta la guida a destra e la carrozzeria di color verde cedro con il cofano nero opaco, fatta eccezione per l'episodio pilota, in cui la Mini era una (BMC) Austin Mini (MkI) del 1966 di colore arancione targata RNT 996H.\nMr. Bean le ha impiantato un singolare sistema di antifurto, che consiste in un lucchetto a barra posto sotto la serratura della portiera destra e nel volante rimovibile, che il proprietario stacca e porta con s\u00e9 quando si allontana dalla vettura.\nL'auto \u00e8 spesso in conflitto con un Reliant Regal Supervan III celeste a tre ruote, con targa GRA 26K, che Bean urta in azzardati sorpassi, spinge per farsi spazio nei parcheggi, fa ribaltare; il Reliant viene anche ignorato dallo stesso Mr. Bean quando il proprietario lo ferma per dare un passaggio a Bean che sta facendo autostop.\nTeddy.\nTeddy \u00e8 l'orsetto di peluche di Mr. Bean, suo inseparabile amico fin dalla tenera et\u00e0.\nGli autori scelsero il nome Teddy perch\u00e9 \u00e8 l'abbreviazione del classico peluche inglese \"teddy bear\", che tradotto significa \"orsacchiotto\".\nTeddy ha il corpo marrone scuro, mani e braccia sono di color ocra, mentre gli occhi sono due bottoni color bianco perlato. In alcuni episodi Mr. Bean fa indossare a Teddy dei piccoli occhiali da vista per la lettura. In un episodio, a causa di un lavaggio in lavatrice, si restringe e diventa talmente piccolo che Bean lo pu\u00f2 mettere nel taschino della giacca; in un altro episodio perde un pezzo di testa e Mr. Bean lo cuce con un filo verde.\nIrma Gobb.\nInterpretata da Matilda Ziegler, \u00e8 un personaggio comparso solo in certe puntate, e sarebbe la fidanzata di Mr. Bean; i due si sono incontrati in una biblioteca locale, ma Irma non provava ancora molti sentimenti per lui, anche se col passare del tempo i due cominciarono ad uscire insieme frequentemente. Nella serie animata, invece, i due si conoscevano fin da bambini, e Irma si innamor\u00f2 di Bean poco dopo il loro primo incontro.Possiede anch'ella un orsetto di stoffa, chiamato \"Lottie\".\nAltri personaggi.\nAnche se Mr. Bean \u00e8 l'unico personaggio significativo nel programma, compaiono frequentemente diversi importanti attori comici britannici accanto ad Atkinson nel ruolo di personaggi secondari, di cui per\u00f2 non viene mai rivelato il nome. Tra essi si possono citare Richard Briers, Paul Bown, Roger Lloyd Pack, e Richard Wilson.\nMedia.\nSerie televisiva.\nDal 1990 al 1995, Bean \u00e8 il protagonista di un'omonima serie televisiva, trasmessa in Italia su Canale 5, Italia 1, FOX Italia.\nSerie animata.\nNel 2002 Mr. Bean diventa protagonista di una serie animata omonima, doppiata dallo stesso Atkinson.\nCinema.\n\"Mr. Bean - L'ultima catastrofe\" (1997).\nNel 1997 viene distribuito il primo seguito cinematografico che vede come protagonista Mr. Bean, diretto da Mel Smith.\n\"Mr. Bean's Holiday\" (2007).\nNel 2007 viene distribuito il secondo seguito con protagonista Mr. Bean.\nLibri.\nSono stati pubblicati due libri legati alla serie originale, intitolati \"Mr. Bean's Diary\" nel 1992 e \"Mr. Bean's Pocket Diary\", nel 1994. Sono entrambi costruiti in forma di diario scritto con la grafia incerta di Mr. Bean; le due pubblicazioni forniscono informazioni supplementari sul personaggio: vi troviamo scritto, ad esempio, che Mr. Bean vive a Highbury e ha affittato una casa da un'anziana signora chiamata Mrs. Wicket, comparsa anche nella serie animata. Nel 2002 i due libri sono stati ristampati con contenuti ampliati.\nVideo musicali.\n\"(I want to be) Elected\".\nMr. Bean prepara una campagna elettorale per sostenere la sua candidatura nel consiglio di Highbury come singolo membro del Bean Party. La scena \u00e8 una parodia delle campagne degli attivisti, visto che Bean costringe la gente a comprare i voti, affigge manifesti su una bara che sta per essere portata all'obitorio e viene fotografato mentre d\u00e0 un lecca-lecca a un bambino, salvo riprenderselo quando i fotografi si allontanano. In sottofondo, un gruppo chiamato Smear Campaign, esegue il brano \"I Want to Be Elected\".\n\"Picture of You\".\nMr. Bean compare nel video musicale della canzone dei Boyzone, che ha fatto parte della colonna sonora del film \"Mr. Bean - L'ultima catastrofe\"; nel video i componenti del gruppo sono vestiti come Mr. Bean."}
{"id": "69565", "revid": "1318658", "url": "https://it.wikipedia.org/wiki?curid=69565", "title": "Arrondissement della Francia", "text": ""}
